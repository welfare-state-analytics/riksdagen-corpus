<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--77</head>
          <docDate when="2002-03-06">2002-03-06</docDate>
        </div>
      </front>
      <body>
        <div>
          <note>
            19.00 - 20.56
          </note>
          <note>
            Det justerade protokollet beräknas utkomma om 3 veckor
          </note>
          <note>
            Protokoll
          </note>
          <note>
            2001/02:77
          </note>
          <note>
            -------------------------------------------------------------
          </note>
          <note>
            1 § Ledighet, m.m.
          </note>
          <note>
            Talmannen meddelade att Thomas Julin (mp) ansökt om fortsatt
            sjukledighet under tiden den
          </note>
          <note>
            16 mars-15 april.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Lotta N Hedström (mp)
          </note>
          <note>
            skulle fortsätta att tjänstgöra som ersättare för Thomas Julin.
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            2001/02:Fi17 och Fi18 till finansutskottet
          </note>
          <note>
            3 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Konstitutionsutskottets betänkande 2001/02:KU13
          </note>
          <note>
            Näringsutskottets betänkanden 2001/02:NU10 och
          </note>
          <note>
            NU11
          </note>
          <note>
            Utrikesutskottets betänkanden 2001/02:UU6 och
          </note>
          <note>
            UU7
          </note>
          <note>
            Justitieutskottets betänkande 2001/02:JuU10
          </note>
          <note>
            Lagutskottets betänkanden 2001/02:LU12, LU14 och
          </note>
          <note>
            LU15
          </note>
          <note>
            4 § Allmännyttiga bostadsföretag, m.m.
          </note>
          <note>
            Föredrogs bostadsutskottets betänkande 2001/02:BoU4
          </note>
          <note>
            Allmännyttiga bostadsföretag, m.m. (prop.
          </note>
          <note>
            2001/02:58).
          </note>
          <note type="speaker">
            Anf. 1 CARL-ERIK SKÅRMAN (m):
          </note>
          <note>
            Fru talman! Det är inte så länge sedan vi diskuterade de här
            frågorna. Närmare bestämt var det i går kväll klockan halv 10
            som vi kom in på de frågor som dagens ärende behandlar. Det var
            efter att journalisterna sedan länge gått hem, ätit middag och
            lagt sig att sova och i övrigt haft det trevligt. Man kan ändå
            hoppas att den dramatik som det här ärendet bjuder på ska kunna
            väcka ett visst intresse. Det saknas minnsann inte dramatik.
          </note>
          <note>
            I det här ärendet har vi bl.a. anledning att förmoda att en majoritet
            av riksdagens ledamöter med grumliga motiv i bakgrunden ska komma
            att vällustigt tafsa på grundlagen. Det går också lätt att föreställa
            sig hur det vattnas i munnen på en del partistrateger inför tanken
            på att få våldföra sig på den kommunala självstyrelsen. Föreställningen
            är mycket osmaklig, men den lämpar sig som sagt för en snaskig
            tidningsartikel.
          </note>
          <note>
            En något mindre klandervärd del av propositionen är kanske att
            regeringen föreslår att ett större administrativt system ska införas
            för klassificering av bostadsföretag som allmännyttiga och icke
            allmännyttiga. Den är mindre klandervärd, men det finns anledning
            att klandra en sådan här onödig administrativ omgång i alla fall.
          </note>
          <note>
            De två skilda företagstyperna har inte givits någon rättsverkan
            i den proposition som nu föreligger. Vad ska man då ha skillnaderna
            till? Det hade väl varit enklare och lättare att förstå om regeringen
            helt enkelt hade föreslagit att kommunerna inte får försälja sina
            bostäder eller bostadsföretag - punkt slut. Det är ju det som
            tycks vara det avgörande motivet för den här propositionen. Men
            så enkelt får det inte bli.
          </note>
          <note>
            Motivet för den förvillande omgången anges inte.
          </note>
          <note>
            Vi kan bara gissa och försöka analysera. Vad menar egentligen
            regeringen med det som sägs i propositionen, dvs. att "behovet
            av allmännyttiga bostadsföretag och särskilt kommunala bostadsföretag
            är således också i fortsättningen av grundläggande betydelse i
            den svenska bostadspolitiken"?
          </note>
          <note>
            Dessvärre är det ganska mörka och tveksamma motiv som uppenbarar
            sig vid försök till analys. Men de är inte på något sätt oförenliga
            med regeringens ambitioner - tyvärr, skulle jag vilja säga. Maktambitionerna
            för det bärande regeringspartiet är alltför tydliga i det här
            fallet.
          </note>
          <note>
            Men, fru talman, jag är en positiv och vänlig människa. Jag har
            i bästa avsikt försökt leta efter godtagbara skäl för att det
            skulle kunna vara motiverat att så till den grad värna om de kommunala
            företagen att grundlagen och den kommunala självstyrelsen måste
            trampas på.
          </note>
          <note>
            Det sägs i propositionens inledning att de kommunala bostadsföretagen
            behövs för att klara bostadsförsörjningen. Motivet är sympatiskt.
            Vi vill väl alla att bostadsförsörjningen ska klaras. Men kommunala
            bostadsföretag har knappast visat sig vara en garanti för att
            bostadsförsörjningen klaras.
          </note>
          <note>
            Den situation vi hade i Stockholm, exempelvis, under den socialdemokratiska
            majoritetsperioden ledde till att det stora kommunala bostadsföretaget
            i stället blev förutsättningen för att bostadsförsörjningen skulle
            avstanna och alla bostadsföretag skrämmas bort från att bygga
            bostäder. Vi känner alla till hur de politiska besluten i det
            kommunala bostadsföretagets styrelse ledde till förlamning i bostadsbyggandet.
          </note>
          <note>
            Inte heller bostadsförsörjningen i glesbygden har klarats när
            de 42 500 tomma lägenheterna förväntas kosta uppåt 30 miljarder
            på grund av långsiktiga felsatsningar. Vem har gjort dem? Jo,
            det är de kommunala bostadsföretagen.
          </note>
          <note>
            Det stämmer inte alls med motivet att man genom kommunala bostäder
            skulle få en effektivare bostadsmarknad. På vilket sätt är bostadsbristen
            i våra storstäder och överskottet av bostäder i glesbygden ett
            argument för att bostadsmarknaden blir effektivare på grund av
            de kommunala bostadsföretagens existens? Vem har byggt de överflödiga
            bostäderna? Har de kommunala bostadsföretagen, oavsett politisk
            ledning, eliminerat bostadsbristen? Nej, det har de inte alls.
          </note>
          <note>
            Det sägs att de kommunala bostadsföretagen garanterar att det
            byggs så billigt som möjligt. Men
          </note>
          <note>
            Hyresgästföreningen har med hjälp av SCB-data visat att det faktiskt
            kostar mellan 34 och 49 % mer att bygga bostäder i de kommunala
            bostadsföretagens regi. Det kostar exempelvis i Stockholm ca 13
            000 kr per kvadratmeter att bygga bostäder i privata företags
            regi, medan det kostar ca 19 000 att bygga i de kommunala bostadsföretagens
            regi, vilket har föranlett
          </note>
          <note>
            Hyresgästföreningen att uttala att det kan finnas både ineffektivitet
            och otillbörligt samarbete bakom siffrorna.
          </note>
          <note>
            Det sägs, som sagt, att det kommunala bostadsföretagen garanterar
            att det byggs så billigt som möjligt, men det visar dessa siffror
            att det inte gör.
          </note>
          <note>
            Man kan fråga sig om de kommunala bostadsföretagen har varit
            en förutsättning för ett kvalitetsmässigt bra byggande. Ibland
            har man byggt bra; det ska inte förnekas. Men miljonprogrammets
            misslyckande stod huvudsakligen de kommunala bostadsföretagen
            för.
          </note>
          <note>
            Vem påstår då att de kommunala bostadsföretagen är så bra? Är
            de verkligen så nödvändiga? Det är viktiga frågor, för svaren
            kan visa för vilka de kommunala företagen är viktiga. Det kan
            ge en antydan om vad som egentligen är motivet för att ställa
            sig över både grundlag och ekonomi för att bevara de kommunala
            företagen intakta och förbjuda kommunerna att sälja sina fastigheter.
          </note>
          <note>
            Det är inte så svårt att avgöra vilka de främsta försvararna
            är. Kammarens ledamöter vet mycket väl hur den bilden ser ut.
            Är dessa grupper de som har nytta av de kommunala bostadsföretagen?
            De brukar ju inte så ofta bo i de kommunala bostadsföretagens
            vanliga lägenheter. Hur anser sig dessa grupper ha nytta av de
            kommunala bostadsföretagen?
          </note>
          <note>
            Kammarens ledamöter har förmodligen även den bilden mycket klar
            för sig. Det är väl så att ett ömsesidigt beroende har etablerats
            - ett beroende för vilket de kommunala bostadsföretagen är en
            nödvändig förutsättning.
          </note>
          <note>
            När ett kommunalt bostadsföretag inte längre går att motivera
            med bostadsargument hotas denna ömsesidiga nytta. Då kommer kraven
            på att de kommunala bostadsföretagen till varje pris måste överleva,
            även om det leder till att grundlagen blir överkörd och den kommunala
            självstyrelsen i stora stycken offras.
          </note>
          <note>
            Egennyttan ljuger nämligen inte, har mina socialistiska vänner
            lärt mig. Så tycks det vara även i det här fallet.
          </note>
          <note>
            Vad betyder hyresgästernas önskemål om att få överta sitt hyreshus
            och bilda bostadsrätt när det gäller att bevara basen för den
            socialdemokratiska maktstrukturen? Snabbt blir det största synd
            att Stockholms stad säljer 10 000 lägenheter till de boende i
            dessa lägenheter, trots att socialdemokraterna i
          </note>
          <note>
            Stockholm sålde 9 000 lägenheter till vanliga privata storfastighetsägare
            under förra mandatperioden. Den socialdemokratiska majoriteten
            i Svenska Bostäders styrelse sålde snart sagt varje hyresrätt
            i Salems kommun i det svepet.
          </note>
          <note>
            Är det verkligen viktigt att man inte säljer till de boende?
            Hur blir det nästa gång Socialdemokraterna till äventyrs får leda
            en majoritet i de stora kommunerna? Vilka moraliska direktiv gäller
            då? Av den föreslagna lagtexten i förslaget till lagstiftning
            kan inte med säkerhet detta utläsas, vilket remissorgan av olika
            juridisk dignitet har konstaterat. Detta framgår också av propositionen.
          </note>
          <note>
            Den socialdemokratiska hållningen i denna fråga saknar moral.
            Det enda viktiga är uppenbarligen att kunna bevara ett av de viktigaste
            underlagen för makten. Det är det verkliga underliggande mörka
            och oacceptabla motivet.
          </note>
          <note>
            Förslaget till permanent stopplag är både uselt till sitt syfte
            och uselt till sin tekniska utformning.
          </note>
          <note>
            Fru talman! Jag ställer mig bakom de moderata yrkandena i detta
            ärende men vill bara yrka bifall till den första av våra reservationer.
          </note>
          <note type="speaker">
            Anf. 2 ULLA-BRITT HAGSTRÖM (kd):
          </note>
          <note>
            Fru talman! När jag växte upp sjöng vi i skolan
          </note>
          <note>
            "Världen är så stor så stor, Lasse Lasse liten". Kanske kan det
            vara symbolen för de allmännyttiga bostäderna, som stod för en
            social service, bostäder där alla kunde bo, också de mindre bemedlade.
            Nu har Lasse blivit stor och världen blivit liten. Allmännyttan
            håller nu på att utvecklas till en stat i staten. Detta är sista
            minuten att vädja till riksdagen att inte fatta ett beslut om
            särskild lagstiftning för kommunala bolag.
          </note>
          <note>
            Ytterligare ett statligt ingrepp i den kommunala självstyrelsen
            är på gång.
          </note>
          <note>
            När den i dag bristfälliga konkurrenssituationen ytterligare
            försämras snurrar den onda cirkeln runt och den enskildes val
            av bostad hämmas ytterligare.
          </note>
          <note>
            Förslaget om en lag för allmännyttiga bostadsföretag är ett slag
            i luften. Det kommer inte att leda till nya bostäder. Det handlar
            om klåfingrighet och brist på respekt för den kommunala självstyrelsen.
          </note>
          <note>
            De kommunala bolagen är viktiga för den enskildes valfrihet när
            det gäller boende. Tillgången till bra och förhållandevis billiga
            hyresrätter är nödvändig för varje kommuns bostadsförsörjning.
            Många kommunala bolag tar dessutom ett aktivt ansvar för tryggheten
            i området och för hyresgästernas sociala välbefinnande.
          </note>
          <note>
            Det kommer också i framtiden att finnas behov av ett allmännyttigt
            bestånd i våra kommuner, men det ska alltid vara kommunen själv
            som avgör hur mycket eller hur lite av bostadsbeståndet som ska
            vara i det allmännas ägo. Kommunala bostadsbolag får heller inte
            ges förutsättningar att dominera på ett sådant sätt att mindre
            fastighetsägare blir undanträngda. Kommunernas ansvar för bostadsförsörjningen
            innebär inte att kommunen själv behöver äga och förvalta ett bostadsföretag
            för att t.ex. tillgodose sociala behov.
          </note>
          <note>
            Vi kristdemokrater vill dock starkt betona kommunernas ansvar
            för att tillgodose möjligheten till bostad för alla. Bostaden
            måste ses som en social rättighet.
          </note>
          <note>
            Betänkandet om allmännyttiga bostadsföretag innehåller en ny
            lag för allmännyttiga bostadsföretag.
          </note>
          <note>
            Detta säger Kristdemokraterna nej till. Lagen behövs inte. För
            tids vinnande nöjer jag mig med att yrka bifall till vår gemensamma
            borgerliga reservation, nr
          </note>
          <note>
            1 under punkt 1. Ställningstaganden om de kommunalt ägda bostadsföretagen
            måste göras i kommunerna, mot bakgrund av förhållanden i det enskilda
            fallet och på det sätt den demokratiskt valda kommunmajoriteten,
            liksom majoriteten i företagets styrelse, finner lämpligt. Det
            är på den lokala nivån man bäst känner behoven och förutsättningarna.
          </note>
          <note>
            Fru talman! Vi hade i går en intressant debatt om bostäder i
            Falköpings kommun. Det är en kommun med bostadsöverskott. Denna
            kommun har ingen nytta av vad vi beslutar här och nu. Lagen bakbinder
            de kommuner som har bostadsöverskott. Det finns i dag ca 30 000
            vakanser i Sverige och 200 kommuner i balans eller inne i en befolkningsminskning.
            Jag anser att kommunalt förtroendevalda måste erkännas som myndiga
            av riksdagen. Andra stödformer måste till så att kommunerna själva
            kan planera långsiktigt.
          </note>
          <note>
            Här vore det mycket bättre att ta bort fastighetsskatten eller
            överväga en sänkning av förvaltningsmomsen. Skatt på tomma lägenheter
            bör inte alls förekomma.
          </note>
          <note>
            Lagrådet har påpekat att det är otillfredsställande att tillskapa
            ett administrativt system för att godkänna företag när detta inte
            leder till några egentliga rättsverkningar. Kriteriet för vägran
            av tillstånd som anges i lagförslaget är otydligt. Det kommer
            att bli mycket av subjektiva bedömningar.
          </note>
          <note>
            Fru talman! Det enda vägskäl statsrådet Lars-Erik
          </note>
          <note>
            Lövdén tycks stanna upp vid är vänstersvängen att införa särskilda
            likvidationsregler för de allmännyttiga bostadsföretagen. Förslaget
            var helt oacceptabelt eftersom det skulle innebära en negativ
            särbehandling av alla privata fastighetsföretag. Ekonomiskt sunda
            företag skulle tvingas i konkurs helt i onödan. Det är inte sådana
            förslag som behövs för att hyresmarknaden ska fungera bättre.
            Nya bestämmelser måste självfallet behandla privata och kommunägda
            företag lika.
          </note>
          <note>
            Betänkandet innehåller en ändring i hyreslagen.
          </note>
          <note>
            Denna säger vi nej till. Det är som att leka med elden, att stifta
            lagar som man inte vet hur många andra fastigheter de bränner
            ned, fastigheter som inte kan överleva genom att påverkan på hyressättningen
            försnävas. Effekterna är inte analyserade. De i lag allmännyttiga
            bostadsföretag som kommunerna inte har bestämmande inflytande
            över kommer att förlora sin hyresledande roll. Kommunerna blir
            ensam beslutsmakt om hyrorna. Utrymmet för subjektiv hyressättning
            är för stort. Hyrorna måste sättas enligt normen. Det är enligt
            vår mening viktigt att bruksvärdesprincipen tolkas på det sätt
            den var avsedd att tolkas.
          </note>
          <note>
            Hyresnormeringens förenlighet med EG-rätten är inte klarlagd.
            Det kan inte vara förenligt med EG-
          </note>
          <note>
            rätten att endast kommunala bostadsföretag ska vara hyresnormerande
            enligt hyreslagens bruksvärdesregel
          </note>
          <note>
            § 55. Om ett kommunalt bolag erhåller någon form av subventioner
            och dessutom är hyresnormerande snedvrids konkurrensen. Vad kommer
            statsrådet Lövdén att säga till de kommuner som direkt eller indirekt
            ger stöd till det egna företaget och därmed snedvrider konkurrensen?
          </note>
          <note>
            En korrekt prissättning är en nödvändig förutsättning för att
            man ska kunna använda ett allmännyttigt bostadsföretags lägenheter
            i en jämförelseprövning.
          </note>
          <note>
            För att undvika konkurrenssnedvridning måste kommunen i sina
            ägardirektiv göra klart att det kommunägda bolaget måste drivas
            affärsmässigt så att konkurrensen inte snedvrids. Varför har Lars-Erik
            Lövdén inte utrett överensstämmelsen med EG-rätten?
          </note>
          <note>
            Det mest stolliga i dagens beslut är att länsstyrelsen ska ge
            godkännande om aktier eller andelar i ett bostadsföretag har en
            sådan omfattning att kommunens eller ett kommunalt företags bestämmande
            inflytande över bostadsföretaget upphör eller vid överlåtelse
            av hela eller delar av ett kommunalt företags bestånd av bostadslägenheter.
            Vi riskerar att få subjektiva bedömningar.
          </note>
          <note>
            Fru talman! Det stora felet är att det saknas incitament att
            producera nya hyresrätter. Skatterna är alldeles för höga. Konkurrensen
            är obefintlig. De mindre byggherrarna kommer inte fram. Planeringen
            har lämnat mycket att önska.
          </note>
          <note>
            Jag har i januari 2001 tagit upp denna fråga med konkurrensminister
            Ulrica Messing. Vi kristdemokrater anser att Byggkostnadsforum
            inte skulle ha placerats inom Boverket utan hos Konkurrensverket.
          </note>
          <note>
            Vad som nu hänt är att en byggkommission tillsatts som inte ska
            redovisa något förslag förrän efter valet, den 15 oktober.
          </note>
          <note>
            Det svar jag fick från Ulrica Messing den 28 februari är att
            en utredning ska tillsättas före sommaren med uppgift att se över
            plan- och bygglagen. Den förväntar vi oss en del av. Det är verkligen
            på tiden.
          </note>
          <note>
            Men den kommer först efter revisorernas kritiska skrivelse, beställd
            av bostadsutskottet, och riksdagsdebatten efter den. Vill inte
            Lars-Erik Lövdén ta denna debatt i valrörelsen?
          </note>
          <note>
            Betänkandet handlar också om kommunernas bostadsförsörjningsansvar.
            Vi kristdemokrater motsatte oss inrättandet av lagen om kommunernas
            bostadsförsörjningsansvar, som trädde i kraft den 1 januari
          </note>
          <note>
            2001. Vi tycker fortfarande att detta regelverk är en onödig
            inskränkning av den kommunala självstyrelsen. Stödet ska riktas
            till den enskilde. Socialtjänstlagen ska garantera bostaden som
            en rättighet åt den enskilde.
          </note>
          <note>
            Bostaden och uppväxtmiljön är ett av de fyra hjulen på vagnen
            med vård, skola och omsorg som blivit en följetong i svensk valpropaganda.
            Ändå kan man räkna den text och den debatt som gäller för bostadspolitiken
            i promille av debatten om man bortser från Stockholm. I ett särskilt
            yttrande till Allbokommitténs utredning tog jag upp att det är
            lämpligt att kommunerna i översiktsplaneringen också behandlar
            boendeplanering.
          </note>
          <note>
            Fru talman! Det förslag vi i dag beslutar om är en panikåtgärd
            från regeringens sida, som nu ett antal gånger lovat att upphäva
            stopplagstiftningen. Trots det upphävs den inte. Genom andra meningen
            i 3
          </note>
          <note>
            punkten av övergångsbestämmelserna används bestämmelser om aktieägartillskott
            och utdelning t.o.m.
          </note>
          <note>
            den 30 juni 2003. En stopplag som sägs upphöra upphör alltså
            inte. Givetvis ska en stopplag upphävas till alla delar. Eller
            hur, Lars-Erik Lövdén?
          </note>
          <note>
            Kristdemokraterna anser också att det är fel att en myndighet
            ska köpa och sälja fastigheter. Allmännyttans kostnader för tomma
            lägenheter anges till 29
          </note>
          <note>
            miljarder fram till år 2010. Vi ifrågasätter att det statliga
            bolaget Vasallen AB i stor utsträckning förvärvar kommunala bostadshus
            med syftet att utveckla eller avveckla. Vasallen kan agera på
            bostadsmarknaden med dumpade priser. Kommunerna förlorar kontrollen
            över de lokala bostadsmarknaderna. Konkurrenssituationen för privata
            värdar försämras.
          </note>
          <note>
            Vi ifrågasätter rimligheten i att det kommunala företaget får
            statligt riskkapital. Om staten ska ha en del lägenheter och kommunerna
            en del känns det som att vi är tillbaka till Fattigsverige och
            Frödings Äktenskapsfrågan.
          </note>
          <note>
            Men, Maja du, Maja du, var ska vi ta t?
          </note>
          <note>
            Jag är för fattig och du är för lat!
          </note>
          <note>
            Du går på roten och jag går på stat!
          </note>
          <note>
            Erk du!
          </note>
          <note>
            Maja du!
          </note>
          <note>
            Var ska vi ta t!
          </note>
          <note>
            Jag får väl författa nästa vers.
          </note>
          <note>
            Jo, Maja du, Maja du, så ska vi ha t
          </note>
          <note>
            Länsstyrelsen ska tala om vem som ska ha t
          </note>
          <note>
            Blir vi ej överens, så får Boverket ta t!
          </note>
          <note>
            Erk du!
          </note>
          <note>
            Maja du!
          </note>
          <note>
            Så vill regeringen ha t!
          </note>
          <note type="speaker">
            Anf. 3 RIGMOR STENMARK (c):
          </note>
          <note>
            Fru talman! I det betänkande som vi nu diskuterar föreslås en
            ny lag för allmännyttiga bostadsföretag.
          </note>
          <note>
            Centerpartiet sade redan i den utredning som föregått ställningstagandet
            nej till en ny lag och nej till att favorisera en speciell boendeform
            i Sverige. Vi yrkar avslag på det även i dag. Jag yrkar bifall
            till reservation 1.
          </note>
          <note>
            Var och hur vi vill bo beror på våra olika önskemål och behov.
            De skiftar avsevärt människor emellan. De skiftar också över levnadscykeln.
            Därför är
          </note>
          <note>
            Centerpartiets mål att skapa tillgång till en mångfald av boendealternativ
            och även att göra det möjligt att välja bostadsort.
          </note>
          <note>
            Rätten till en god bostad till rimliga kostnader garanterar livskvalitet.
            Det är en del i välfärden. Därför måste det skapas rimliga boendekostnader
            och krav på ett hållbart ekologiskt tänkande i byggprocessen.
          </note>
          <note>
            Bostadspolitik och samhällsplanering bottnar direkt i de sociala
            aspekterna i människors vardag. Det handlar om möjligheten att
            finna en bostad då man t.ex. är ung och ska flytta hemifrån eller
            studera på en annan ort, upplevelsen ibland av segregation och
            utanförskap, känslan av trygghet i andra fall men dessvärre också
            av otrygghet i bostadsområdet.
          </note>
          <note>
            Bostadspolitik handlar inte bara om kronor och ören utan även
            om att utveckla den typ av samhälle som vi vill ha. Ett samhälle
            med neutralitet mellan olika boendeformer, mångfald i upplåtelseformerna,
            och möjligheten att få ett arbete på den plats där man önskar
            bo.
          </note>
          <note>
            Fru talman, ärade bostadsutskottskolleger och bostadsministern!
            Vi i bostadsutskottet borde samla oss kring en helhetssyn för
            människors boende i hela
          </note>
          <note>
            Sverige i stället för att som i detta betänkande ensidigt ta
            fram en boendeform och favorisera den. Det gagnar inte invånarna
            i vårt land.
          </note>
          <note>
            I regeringsformen har vi redan en rättighetslagstiftning. "Det
            ska särskilt åligga det allmänna att trygga rätten till arbete,
            bostad och utbildning samt att verka för social omsorg och trygghet
            och för en god levnadsmiljö." Lagen finns där. Det gäller mer
            att se till att den efterlevs i stället för att forma en ny speciallag
            för allmännyttiga bostadsbolag.
          </note>
          <note>
            Kommunerna har ett tydligt ansvar för bostadsförsörjningen. Låt
            dem ta det ansvaret fullt ut. Varför litar inte Socialdemokraterna
            på kommunalpolitikerna i den frågan?
          </note>
          <note>
            Centerpartiet inser, som alla ni andra i denna kammare, att det
            i dag råder obalans mellan upplåtelseformerna. Det handlar om
            att äga eller hyra sin bostad, att bo i villa eller lägenhet.
          </note>
          <note>
            Fru talman! Det finns för få hyresrätter i de expansiva områdena
            i Sverige medan det på andra håll finns outnyttjade bostäder.
            Det råder man inte bot på med en ny lagstiftning som leder till
            att den s.k. allmännyttan får en särställning.
          </note>
          <note>
            Centerpartiet anser att det är väldigt viktigt att allmännyttiga
            bostadsföretag får möjlighet till samma villkor som andra upplåtelseformer.
            Centerpartiet anser att det ska råda lika villkor. Det ska finnas
            ett neutralitetstänkande från statens sida till de olika boendeformerna.
          </note>
          <note>
            Staten har sin del i boendepolitiken. Med denna särskilda lag
            som Socialdemokraterna nu driver igenom riskerar man att krama
            ihjäl sin skyddsling. Det är ett farligt grepp, bostadsministern,
            om man vill värna något.
          </note>
          <note>
            Centerpartiet anser att allmännyttiga bostadsbolag är en tillgång
            i mångfalden av boendeformer. De fyller en viktig funktion. De
            erbjuder en boendeform som garanterar att det finns hyreslägenheter
            till rimliga kostnader för den som inte vill eller inte har råd
            att äga sin bostad.
          </note>
          <note>
            Men allmännyttans normerande funktion när man fastställer hyran
            - det som kallas bruksvärdessystemet - passar inte in på dagens
            bostadsmarknad. Inga bostäder byggs om hyresnormerna tvingar fastighetsägaren
            att ta ut en hyra som inte täcker byggkostnaderna. Centerpartiet
            efterlyser därför en förändring mot större flexibilitet i det
            nuvarande bruksvärdssystemet. Låt även de privata bostadsföretagen
            bli en fullvärdig part i hyresförhandlingarna. Tillsammans med
            ett starkt besittningsskydd för hyresgästen handlar det om att
            reformera bruksvärdessystemet, inte om att införa marknadshyror.
          </note>
          <note>
            Fru talman! Ett av Centerpartiets centrala budskap är att den
            kommunala självstyrelsen ska stärkas i förhållande till staten.
            Demokrati betyder för Centerpartiet närhet till beslut, inte avstånd.
          </note>
          <note>
            Nu föreslår Socialdemokraterna att om kommunen önskar överlåta
            sitt bostadsbolag på ett sådant sätt så att kommunens bestämmande
            och inflytande över bolaget upphör måste det godkännas av regeringens
            förlängda arm länsstyrelsen. Kommunpolitikerna får alltså en förmyndare
            och måste ha tillståndsplikt av länsstyrelserna.
          </note>
          <note>
            Regeringens förslag om en ny lag för allmännyttan är återigen
            ett tydligt exempel på hur beslutsfattandet ska inskränkas och
            beslut ska fattas långt ifrån kommunmedborgarna. Det är inte underligt
            att statsministern får namnet Rikskommunalråd.
          </note>
          <note>
            Förslaget att regeringen via länsstyrelsen ska ha insyn i och
            kontroll över kommunpolitikernas lagstadgade rätt att fatta beslut
            på sina invånares vägnar avstyrks från vår sida. Det är mycket
            illavarslande beslut i ett demokratiskt modernt land, som
          </note>
          <note>
            Centerpartiet önskar att Sverige även ska få vara i fortsättningen.
          </note>
          <note>
            Man låter med detta förslag förstå att i hela landet, i alla
            kommuner, ska den vänsterstyrda politiken vara rådande. Detta
            är trots att, fru talman, man borde ha kunskap om att bostadssituationen
            i vårt land är helt olika. Det handlar inte bara om bostadspolitik
            i
          </note>
          <note>
            Stockholm, som några tycks tro.
          </note>
          <note>
            Bostadsmarknaden i vårt land är inte betjänt av centrala direktiv.
            Nej, det behövs i stället möjligheter till skräddarsydda lösningar
            som passar väl i varje enskild kommun.
          </note>
          <note>
            Fru talman! Samtidigt som regeringen vill hindra kommunerna att
            själva genomföra de förändringar för bostadsbolagen som de anser
            vara nödvändiga, föreslås att en ny myndighet ska inrättas med
            uppgift att ge fortsatt statligt stöd till omstrukturering av
            kommunala bostadsbolag. Vari ligger rimligheten att
          </note>
          <note>
            Socialdemokraterna först hindrar kommunerna att genomföra något
            för att i nästa ögonblick med hjälp av statliga medel hjälpa dem
            ur den ekonomiska knipa man själv har försatt dem i? Det är väl
            ändå en politisk kullerbytta?
          </note>
          <note>
            Centerpartiet yrkar avslag på även detta förslag.
          </note>
          <note>
            Sist, fru talman, finns det glädjande nog förslag som vi i Centerpartiet
            kan yrka bifall till, nämligen det förslag som har bäring på den
            kooperativa hyresrätten, som nu blir en permanent boendeform.
            En begäran från Centerpartiet kommer därmed att bifallas. Tack
            för det.
          </note>
          <note type="speaker">
            Anf. 4 YVONNE ÅNGSTRÖM (fp):
          </note>
          <note>
            Fru talman! Folkpartiet står bakom alla reservationer i betänkandet
            utom två, dvs. nr 4 och nr 10.
          </note>
          <note>
            Men jag yrkar inte bifall till alla utan enbart till reservation
            9. Jag ska inte heller gå in på alla reservationer eftersom de
            tidigare talarna har behandlat dem på ett utmärkt sätt.
          </note>
          <note>
            Många av reservationerna är gemensamma för samtliga fyra borgerliga
            partier, vilket visar att vi har en bra och gemensam politik på
            området. Vi delar uppfattningen att många av de förslag som regeringen
            har fört fram är orimliga. Den särskilda lagen om allmännyttiga
            bostadsföretag kan, enligt vår mening, inte på något sätt förbättra
            den brist på bostäder som i dag råder i storstadsregionerna och
            framför allt i
          </note>
          <note>
            Stockholm. Vi tycker att det är klåfingrigt av regeringen och
            ett ingrepp i den kommunala självstyrelsen - som redan har framförts
            - att införa tillståndsplikt för försäljning av allmännyttiga
            bostadsföretag.
          </note>
          <note>
            Därför yrkar vi avslag på hela propositionen. Vi vet också att
            det förmodligen, tyvärr, inte kommer att bli något bifall, och
            därför har vi en del andra reservationer också.
          </note>
          <note>
            I reservation 5 framhåller vi att allmännyttans dominerande roll
            på bostadsmarknaden måste brytas.
          </note>
          <note>
            Vi vill i stället ha flera alternativ, ökad konkurrens, för att
            hyresmarknaden ska fungera bättre. Vi anser vidare att kommuner
            inte ska ägna sig åt att bedriva affärsverksamhet, varken i form
            av bostadsbolag eller i andra bolag. Invånarnas skattepengar måste
            i första hand användas till skola, vård och omsorg. Det är minsann
            svårt att i dag få dem att räcka till det. Därför tycker vi inte
            att pengarna ska riskeras i olika bolagsengagemang. I stället
            för att stoppa överföring av bostäder till de boende vill vi se
            över hur man kan öka en sådan överföring.
          </note>
          <note>
            Ett regeringsförslag som Folkpartiet har vänt sig mot mycket
            kraftfullt och tidigt är förslaget att avsätta
          </note>
          <note>
            3 miljarder kronor för stöd till kommunala bostadsföretag i kris.
            Vi debatterade denna fråga i kammaren redan i december när regeringens
            tillväxtproposition behandlades. Jag och mitt parti har tagit
            mycket bestämt avstånd från det förslaget. Kommunala bostadsföretag
            som har gjort allt för att sköta sin verksamhet får givetvis inget
            stöd och behöver inget, medan de som har fört en låtgåpolitik,
            som byggt alldeles för stora bostadsbestånd utan ordentlig analys
            av behovet och sedan inte vidtagit motåtgärder i tid, får miljonbelopp.
            För mig förefaller detta oerhört osunt.
          </note>
          <note>
            I Lycksele, där jag bor, har vårt kommunala bolag en mycket duktig
            vd, och där finns kloka politiker som i tid har gjort omstruktureringar,
            t.ex. genom att bygga om till äldreboende och sälja fritidsbostäder
            till norrmän som gärna kommer över till vårt län både sommar och
            vinter. I en mängd andra kommuner har man inte vidtagit några
            åtgärder alls, i varje fall inte i tid.
          </note>
          <note>
            Jag är medveten om att det ibland kan ha varit svårt att förutse
            de stora utflyttningar som har skett och sker. Men det är också
            många bolag som har byggt långt in på 90-talet trots fastighetskrisen.
            Ska vi nu verkligen ge stöd till dessa, och hur slår det i så
            fall mot privatägda fastigheter? Regeringen föreslår bl.a. att
            det statliga bolaget Vasallen ska förvärva bostadshus i syfte
            att utveckla eller avveckla bostäderna. Det kan bl.a. ske genom
            att bostäder byggs om till lokaler för olika ändamål. Men de privata
            fastighetsägarna i dessa kommuner får inte ett öre till stöd,
            och de får en orimlig konkurrens från det allmänägda.
          </note>
          <note>
            Det är orättvist och osunt, och jag yrkar därför bestämt avslag
            på de föreslagna åtgärderna och därmed bifall till reservation
            nr 9.
          </note>
          <note type="speaker">
            Anf. 5 HELENA HILLAR ROSEN-QVIST (mp):
          </note>
          <note>
            Fru talman! Till skillnad mot de talare som har varit före mig
            stöder Miljöpartiet merparten av de förslag som finns i detta
            betänkande. Miljöpartiet vill bibehålla en mångfald av boendeformer,
            och just nu är det hyresrätten som hotas i vissa kommuner. Det
            finns ett överskott av bostäder i många kommuner, och det finns
            ett underskott av bostäder i alltfler kommuner - storstadskommuner
            och högskoleorter.
          </note>
          <note>
            Vi har fått dessa frågor belysta på flera sätt, bl.a.
          </note>
          <note>
            vid en hearing i bostadsutskottet tillsammans med företrädare
            från kommuner och bostadsföretag. Där var bl.a. en man som redogjorde
            för oss vad EG-
          </note>
          <note>
            rätten hade för betydelse i sammanhanget. Då fick vi klart för
            oss att det är varken vi i Sveriges riksdag, politikerna i kommunerna
            eller ens kommuninvånarna, som jag tycker ska ha ett starkt inflytande,
            som har någonting att säga till om. Jag återkommer till det. Det
            är EG-rätten som bestämmer vilken hyresnivå vi ska ha i landet.
            Det sätt att hålla hyrorna nere som vi förespråkar, med ett hyresnormerande
            inslag för allmännyttan, skulle då vara konkurrenssnedvridande
            och felaktigt. Det innebär att EU har en prishöjande effekt på
            våra hyror som inte kan tilltala någon här - inte heller EU-anhängarna.
            Det är ett kraftigt åsidosättande av vårt nationella självstyre.
          </note>
          <note>
            Om hyror som flertalet kan betala inte täcker byggkostnaderna
            är det möjligtvis byggkostnaderna som är för höga. Detta torde
            vi återkomma till. Det kan inte vara något fel i att vi försöker
            hålla hyrorna nere.
          </note>
          <note>
            Jag deltog i den boendesociala beredningen och i
          </note>
          <note>
            Allbokommittén. Där fick vi tillfälle att besöka länder med social
            housing. Detta gjorde mig alltmer övertygad om finessen med den
            bostadspolitik vi har i det här landet. Det är bra att alla människor,
            även den som har lite högre inkomster, kan bo i allmännyttan och
            att man t.ex. inte åker ut från den typen av boende om man inte
            är socialbidragstagare. Det är någonting som vi alla kan ta del
            av - och gör i olika skeden av livet. Mångfalden i boendet är
            oerhört väsentlig.
          </note>
          <note>
            Det jag vill komma fram till, bl.a. att jag kritiserar
          </note>
          <note>
            EU för att lägga sig i våra hyror, är att jag tycker att hyresgästen
            och, för all del, kommuninvånarna ska ha ett starkt inflytande.
            Vi föreslår att inflytandet ska ges med hjälp av en särskild beslutsform,
            som innebär att det fattas två beslut med mellanliggande val innan
            det görs genomgripande förändringar i det kommunala ägandet.
          </note>
          <note>
            I 5 kap. kommunallagen stadgar 43 § att "om inte något annat
            är föreskrivet, bestäms utgången genom enkel majoritet". Det gäller
            alltså kommunfullmäktigebesluten. Detta att "om inte något annat
            är föreskrivet" måtte i rimlighetens namn innebära att man kan
            föreskriva annat.
          </note>
          <note>
            Det var det vi ville göra genom att föreslå att man för så här
            omfattande beslut ska fatta beslut två gånger, så att man får
            en viss fördröjning, att demokratin får fritt spelrum och att
            bostadsfrågorna kommer upp till debatt ordentligt. Detta har skett
            genom den s.k.
          </note>
          <note>
            stopplag som vi har haft. De har verkligen diskuterats. På många
            ställen har partier som är företrädda här i kammaren svängt i
            vissa kommuner och tyckt att det kanske gått lite för långt med
            utförsäljning.
          </note>
          <note>
            Risken finns alltså att framtida generationer och framtida politiska
            majoriteter i kommunfullmäktige blir bundna av försäljningsbeslut
            som har visat sig vara förhastade. Det är inte bara som att höja
            och sänka skatten - det kan man göra en gång om året.
          </note>
          <note>
            Att köpa och sälja sitt bostadsbestånd låter sig inte göra så
            lätt.
          </note>
          <note>
            En ordning med statlig prövning av kommunala beslut är inte det
            mest lämpliga, tycker vi, och vi har därför en reservation på
            den punkten. Det är reservation nr 4, som jag härmed yrkar bifall
            till. Allbokommittén tyckte inte heller att det var lämpligt utan
            förespråkade särskilda beslutsregler.
          </note>
          <note>
            Det rör alltså enskilda kommuninvånares hem, och då är deras
            åsikter särskilt betydelsefulla. De måste ha en reell möjlighet
            att påverka utgången av beslutet. De ska ha tid att skapa opinion
            och ta initiativ till folkomröstning.
          </note>
          <note>
            En beslutsform där man fattar två beslut i kommunfullmäktige
            vid två tillfällen med mellanliggande val skulle garantera att
            frågan lyfts fram i valrörelsen och inte göms undan i styrelserummen
            och kommer som en överraskning för berörda hyresgäster. Det är
            precis det som har hänt nu.
          </note>
          <note>
            Därmed, fru talman, yrkar jag alltså bifall till reservation
            nr 4 under punkt 8.
          </note>
          <note type="speaker">
            Anf. 6 ULLA-BRITT HAGSTRÖM (kd) replik:
          </note>
          <note>
            Fru talman! Helena Hillar Rosenqvist sade vid den utfrågning
            vi hade att Miljöpartiet har ett alldeles eget förslag om vilka
            som ska bestämma, nämligen kommuninvånarna via valet. Men nu faller
            Miljöpartiet platt och låter regeringen bygga en stat i staten,
            alltså stick i stäv mot vad Helena Hillar Rosenqvist har sagt
            tidigare.
          </note>
          <note>
            Jag har en anmärkning till. Helena Hillar Rosenqvist säger att
            EU bestämmer våra hyror. Det är inte alls fallet, utan snarare
            tvärtom. Lagrådet har inte ens fått pröva EG-rätten och förbudet
            mot konkurrensbegränsande avtal. Konkurrens kan både sänka hyror
            och höja hyror. Därför är det nyttigt med konkurrens.
          </note>
          <note>
            Hyrorna behöver inte alls stiga bara på grund av det, utan konkurrens
            kan också göra att hyrorna blir lägre.
          </note>
          <note>
            Jag förstår inte riktigt Helena Hillar Rosenqvists resonemang.
          </note>
          <note type="speaker">
            Anf. 7 HELENA HILLAR ROSEN-QVIST (mp) replik:
          </note>
          <note>
            Fru talman! Det är alldeles utmärkt att Kristdemokraterna tycker
            att hyrorna ska vara lägre. Det är bara det att de åsikter som
            vi har hört hittills är att allmännyttan skulle ha en prispressande
            effekt och att de stackars fastighetsägare som bygger inte kan
            ta ut de hyror som skulle täcka byggkostnaderna. Det står självfallet
            vem som helst fritt att sätta lägre hyror än i allmännyttan. Det
            är utmärkt om man kan få den konkurrensen.
          </note>
          <note>
            Den bristande konkurrens som jag pekar på gäller byggkostnaderna,
            och det är där som jag ser felet.
          </note>
          <note>
            Kan man inte täcka byggkostnaderna med hyror som folk kan betala
            är det fel på byggkostnaderna, anser jag.
          </note>
          <note type="speaker">
            Anf. 8 ULLA-BRITT HAGSTRÖM (kd) replik:
          </note>
          <note>
            Fru talman! Jag fick inget svar på den fråga som jag ställde
            om hur Miljöpartiet kan falla så platt och låta regeringen bygga
            en stat i staten.
          </note>
          <note>
            Sedan gällde det allmännyttans hyresnormerande roll. Om bruksvärdesprincipen
            hade tolkats så som den var avsedd att tolkas har vi kristdemokrater
            inga problems alls. Men det finns faktiskt vissa kommuner där
            allmännyttan måste höja hyrorna.
          </note>
          <note>
            I min hemkommun Skövde säger man att man skulle kunna hyra ut
            billigare men att man inte kan slå ut de andra företagen eftersom
            allmännyttan har den hyresnormerande rollen. Det här skulle vi
            alltså kunna diskutera länge.
          </note>
          <note>
            Helena säger också att demokratin ska ha fritt spelrum. Men vad
            beslutar vi om i dag? Är det att öka spelrummet för demokratin?
          </note>
          <note type="speaker">
            Anf. 9 HELENA HILLAR ROSEN-QVIST (mp) replik:
          </note>
          <note>
            Fru talman! Ja, om man med demokrati menar att de människor som
            närmast berörs av besluten ska ha ett rimligt inflytande över
            sin situation. Det är faktiskt deras hem vi diskuterar här. Sedan
            tycker jag inte att vi i riksdagen ska tala om för dem i Skövde
            hur de ska sköta sin allmännytta.
          </note>
          <note>
            Ulla-Britt Hagström beskyllde mig för att lägga mig platt. Det
            skulle faktiskt kunna vara så att vi kunde få med oss fler partier
            på lösningen att besluten ska fattas på kommunal nivå, eftersom
            inte heller vi tycker att en tillståndsplikt hos länsstyrelsen
            skulle rädda Sveriges bostadssituation.
          </note>
          <note>
            Att vi måste ha en lagstiftning som gäller för hela landet är
            självklart. Men det här betänkandet ger en klar vink om att den
            kommer att tillämpas väldigt olika i kommuner med bostadsbrist
            och i dem med ett överskott av bostäder.
          </note>
          <note>
            Länsstyrelserna kommer inte att tvinga kommuner med bostadsöverskott
            att ha kvar bostäderna. Dessa kommuner ska naturligtvis hjälpas
            på ett eller annat vis. Sammantaget tycker jag att de förslag
            som kommit fram är väldigt bra. Det har haft det goda med sig
            att hela debatten om allmännyttan och bostäderna, och den stopplag
            som kommer att upphöra den sista mars, kommit upp på en hög och
            konstruktiv nivå.
          </note>
          <note>
            Det har dessutom medfört att en del kommuner avstått från att
            sälja ut allmännyttan.
          </note>
          <note type="speaker">
            Anf. 10 CARL-ERIK SKÅRMAN (m) replik:
          </note>
          <note>
            Fru talman! Jag noterar med visst intresse att här uppenbarligen
            föreligger en skillnad mellan regeringen och underlydande stödparti
            i riksdagsmajoriteten.
          </note>
          <note>
            Statsrådet Lövdén hävdar att det i de här avseendena inte finns
            några skillnader mellan EG-rätten och den svenska rätten, medan
            Helena Hillar Rosenqvist menar att vi i dessa frågor lyder under
            EG-rätten.
          </note>
          <note>
            Ännu mer intressant är att EU vill stoppa subventioner som kan
            snedvrida konkurrensen, på samma sätt som nu sker beträffande
            Continentals Gislavedsfabrik. EG-reglerna finns för att minska
            snedvridningen i konkurrensen. Vad har Helena Hillar Rosenqvist
            emot den, fru talman?
          </note>
          <note>
            SCB och Hyresgästföreningen har nämligen tagit fram siffror som
            visar att de kommunala företagen bygger för ca 19 000 kr per kvadratmeter
            i storstadsområden, i det här fallet Stockholm, medan de privata
            bygger för 13 000 kr, dvs. 49 % mindre.
          </note>
          <note>
            Håkan Olson, fastighetsekonom på Hyresgästföreningen säger: "De
            privata byggherrarna är bättre på att pressa kostnaderna. De anlitar
            nog oftare mindre företag på orten och är noggrannare i upphandlingen
            än allmännyttan. - - - Det faktum att allmännyttan i huvudsak
            anlitar de tre stora byggföretagen gör att man kan fråga sig om
            det inte förekommer prissamarbete."
          </note>
          <note>
            Vad finns det, fru talman, för skäl för Helena
          </note>
          <note>
            Hillar Rosenqvist att ytterligare vilja stötta de kommunala bostadsföretagen?
          </note>
          <note type="speaker">
            Anf. 11 HELENA HILLAR ROSEN-QVIST (mp) replik:
          </note>
          <note>
            Fru talman! Jag tror att jag utvecklade det i mitt första anförande,
            och jag ska nu svara på frågor som
          </note>
          <note>
            Skårman hade om EG-rätten.
          </note>
          <note>
            Jag har ingen aning om vad Lars-Erik Lövdén har sagt om EG-rätten.
            Vi har förmodligen olika uppfattning om nyttan av att vara med
            i EU.
          </note>
          <note>
            Det jag tog upp på hearingen var att vi tydligen tror att vi
            ska bestämma via staten och kommunerna.
          </note>
          <note>
            Jag påstod faktiskt att jag var lite blåögd i den frågan, att
            det är kommuninvånarna som ska få bestämma.
          </note>
          <note>
            Nu får vi höra att det egentligen ska bestämmas i ett
          </note>
          <note>
            Europaperspektiv.
          </note>
          <note>
            Jag frågade den tillkallade experten på området rent ut om jag
            hade missuppfattat detta med EG. Eller är det på det viset att
            realistiska priser inte är vad som är realistiskt för hyresgäster
            att betala? Är det helt enkelt så att detta skulle ha en prisdrivande
            effekt?
          </note>
          <note>
            Jag ska läsa upp vad som sades vid hearingen. Alla har kunnat
            ta del av protokollet från denna hearing.
          </note>
          <note>
            Och det som jag sade i detta sammanhang är alldeles rätt återgivet
            i protokollet. Experten sade:
          </note>
          <note>
            "Du har i grunden uppfattat mig rätt, men vi gör inte samma politiska
            värdering."
          </note>
          <note>
            Det är rätt intressant, eftersom detta är just politiska värderingar.
            Han säger vidare:
          </note>
          <note>
            "Vi har gått med i EG. Det centrala i EG är att skapa en gemensam
            marknad där företag från alla
          </note>
          <note>
            EG-länder får en chans att på lika villkor verka på varandras
            marknader."
          </note>
          <note>
            Det är väl intressant. Men varför fungerar det inte när det gäller
            byggkostnaderna? Vem har intresse av att byggkostnaderna hålls
            så höga?
          </note>
          <note type="speaker">
            Anf. 12 CARL-ERIK SKÅRMAN (m) replik:
          </note>
          <note>
            Fru talman! Just det. Vem är det som har intresse av att byggkostnaderna
            hålls så höga? Varför ska vi behöva en hel proposition och ett
            riksdagsbeslut för att ytterligare skydda de kommunala bostadsföretagen
            mot konkurrens och ge de kommunala bostadsföretagen en hyresledande
            roll när det visar sig, som Hyresgästföreningen och SCB visar
            med sina siffror, att det kostar 49 % mer att bygga i allmännyttans
            regi i
          </note>
          <note>
            Stockholm än i privat regi och i övriga landet 34 %
          </note>
          <note>
            mer? Vad finns det då för skäl att ytterligare skydda de kommunala
            bostadsföretagen?
          </note>
          <note type="speaker">
            Anf. 13 HELENA HILLAR ROSEN-QVIST (mp) replik:
          </note>
          <note>
            Fru talman! Det är ju i de kommunala bostadsföretagen där vi
            som har intresse av dessa frågor kan utöva ett minimum av politiskt
            inflytande. Jag brukar träffa de bostadspolitiker som är intresserade
            av dessa frågor ungefär en gång om året. De är väldigt intresserade
            av att höra att man ska utveckla boendeinflytandet. Såvitt jag
            vet är det endast i dessa former som det går att ha ett sådant
            ägarinflytande, annars är förhållandet mellan ägare och hyresgäster
            lite ensidigt. Vi kommer vid behandlingen av nästa betänkande
            att diskutera att man ska tillföra mångfalden i boendet ytterligare
            ett alternativ.
          </note>
          <note>
            Jag skulle vilja framhålla ett företag i Linköping som har visat
            att det går att bygga lite billigare. Detta företag är faktiskt
            inne även på marknaden här i
          </note>
          <note>
            Stockholm. Så det kanske fixar sig med konkurrensen på något
            vis. Men det är alldeles riktigt att det ska vara flera aktörer.
            Jag säger inte att allmännyttan har varit exemplarisk. Allmännyttan
            har naturligtvis varit offer för den här väldigt ensidiga byggmarknad
            som vi har haft. Självklart har den det. Men låt oss hoppas att
            man med gemensamma krafter ska komma till rätta med detta. Men
            det gör man inte genom att ha en ensidig privat fastighetsmarknad.
            Det visar sig nämligen enligt en av våra drakar att de privata
            hyresrätterna här i Stockholms kommun håller på att försvinna.
          </note>
          <note type="speaker">
            Anf. 14 LEIF JAKOBSSON (s):
          </note>
          <note>
            Fru talman! Bostadspolitiken berör oss alla, och boendet är en
            av de mest fundamentala byggklossarna i ett gott liv. Därför måste
            politiken lägga sig i, sätta ramar, styra och agera när det behövs.
          </note>
          <note>
            Det betänkande som vi nu behandlar handlar om detta. Vi socialdemokrater
            vill förstärka samhällets verktyg och insatser, medan de borgerliga
            säger nej och vill överlåta detta till marknadskrafterna som så
            kapitalt misslyckats under 90-talet att möta bostadsbehoven.
          </note>
          <note>
            Vi vill införa en ny särskild lagstiftning för allmännyttiga
            bostadsbolag, en lag som klarar ut vad som är allmännytta och
            vilka regler som ska gälla.
          </note>
          <note>
            Egentligen handlar det om att fylla ett tomrum som har funnits
            i lagstiftningen sedan 1993 då den borgerliga riksdagsmajoriteten
            i stort sett avskaffade bostadspolitiken och i den vevan avskaffade
            möjligheten för kommunala bolag att bli allmännyttiga.
          </note>
          <note>
            Nu handlar naturligtvis inte denna strid i grunden om huruvida
            denna lag ska finnas eller ej. Den handlar i stället om att vi
            socialdemokrater tycker att allmännyttiga bostadsbolag är en så
            god idé och betyder så mycket för landets hyresgäster att vi inte
            bara tänker se på när moderata marknadsfundamentalister i en del
            kommuner säljer ut de gemensamt ägda bostäderna uppbyggda under
            decennier och samtidigt slår undan benen för bruksvärdessystemet
            och därmed möjligheten att hålla hyrorna även i privata fastigheter
            på rimliga nivåer.
          </note>
          <note>
            Det är en ekonomisk rensning som Moderaterna inlett i Stockholms
            innerstad när allmännyttiga hyresrätter omvandlas till bostadsrätter.
            På sikt blir det endast människor med mycket höga inkomster som
            kan bo i Stockholm. Är det verkligen en sådan stad som stockholmarna
            vill ha, och är det en sådan huvudstad som vi svenskar vill ha?
            Förutom att segregationen skapar spänningar och osäkerhet är en
            sådan politik direkt tillväxthämmande. Vem ska till slut köra
            tunnelbanorna, vem ska jobba i hemtjänsten, och vem ska arbeta
            i butikerna när boendekostnaderna överstiger löneinkomsterna?
            En dag kanske folket från förorterna tröttnar på att vänta på
            pendeltågen och hittar bättre utkomstmöjligheter på närmare håll.
          </note>
          <note>
            Då kommer ni nog att ångra att ni gjorde det omöjligt för vanligt
            folk att bo i Stockholm.
          </note>
          <note>
            Fru talman! Allmännyttan är en särdeles god svensk uppfinning.
            Kommunen eller med denna lag även någon annan som i första hand
            är intresserad av att lösa bostadsproblemen bygger bostäder, förvaltar
            dem enligt självkostnadsprincipen, ger hyresgästerna ett stort
            inflytande och bidrar till jämlikheten i boendet. I stället för
            vinstmaximering gäller att ägaren får ut ränta på insatt kapital.
            Bostadsbolaget fokuserar på ett bra boende i stället för höga
            vinster. De hyror som dessa bolag tar ut begränsar också vad privata
            fastighetsägare kan ta ut för sina fastigheter. Det är ett elegant
            system som ger hyreskontroll utan statlig inblandning enligt våra
            traditioner om fria förhandlingar i Sverige.
          </note>
          <note>
            Själv tycker jag att allmännyttan som idé är så bra att den skulle
            kunna användas på andra områden i samhället. Jag har väckt en
            motion som vi behandlade för några veckor sedan om just detta.
            Glädjande var att Centerpartiet och Folkpartiet stöttade min motion
            i en speciell reservation. Det är lite konstigt, men ska man nu
            förstå er på ett sådant sätt att ni vill ha allmännyttiga bolag
            i allmänhet men absolut inte för bostäder?
          </note>
          <note>
            Fru talman! När de borgerliga partierna nu går till storms mot
            att länsstyrelsen ska pröva större försäljningar av allmännyttiga
            bostäder eller bostadsbolag tar man till den kommunala självstyrelsen
            som argument. Det är riktigt att lagen innebär att kommunerna
            inte kommer att ha full förfoganderätt över sina bostäder. Men
            det anser vi vara en rimlig ordning.
          </note>
          <note>
            För det första är detta ett gemensamt kapital som allmännyttan
            representerar uppbyggt av alla landets skattebetalare, inte bara
            skattebetalare i den kommunen. Staten har alltså ett legitimt
            intresse i dessa bostäder.
          </note>
          <note>
            För det andra är vårt hyressättningssystem uppbyggt på att det
            finns allmännyttiga bostäder som jämförelseobjekt när hyresnämnderna
            ska pröva hyresnivån vid tvister. Om allmännyttan säljs ut i hela
            kommuner eller stora delar försvinner också grunden för hyresnämndernas
            prövning. Därför är det fullt rimligt att staten tillståndsprövar
            sådana utförsäljningar som hotar vår nationella lagstiftning kring
            hyressättningen.
          </note>
          <note>
            För det tredje är det enligt vår uppfattning en väldigt klok
            kommunal bostadspolitik att ha allmännyttiga bostadsbolag. Därför
            är det bra att det nu ställs stora krav på beslutsunderlag, konsekvensbeskrivningar
            och att hyresgästerna ska tillfrågas innan man säljer allmännyttan
            i stället för de kuppartade försäljningar i slutna styrelserum
            som vi sett exempel på under senare tid. Dessa krav på beslutsunderlag
            ger utrymme för lokal debatt och opinion att verka, ungefär som
            när den borgerliga majoriteten i Malmö 1994
          </note>
          <note>
            ville sälja ut vårt kommunala bostadsbolag men tvingades dra
            tillbaka förslaget efter den proteststorm som man fick möta.
          </note>
          <note>
            Fru talman! Med den här lagen lägger vi en grund för en utveckling
            av allmännyttan på 2000-talet. Det handlar om klara regler, om
            att begränsa vinstuttaget och öppna för andra ägare samt om att
            lagfästa hyresgästernas rätt till inflytande. Nu fortsätter det
            med arbete i kommunerna för att formulera offensiva ägardirektiv
            i linje med lagens intentioner och använda allmännyttan i bostadspolitiken
            så att man kan leva upp till ansvaret för bostadsförsörjningen.
          </note>
          <note>
            Fru talman! I betänkandet behandlas också regeringens rapportering
            när det gäller det fortsatta arbetet med att hjälpa bostadsföretag
            där det finns många tomma bostäder. Det är beklämmande att de
            borgerliga, alldeles särskilt Centerpartiet, inte kan tänka sig
            att medverka här. Egentligen handlar det ju om ett gemensamt ansvar.
            De här kommunerna och deras bostadsbolag tog ett mycket stort
            ansvar när industriföretagen behövde mer arbetskraft och därmed
            fler bostäder. Syftet var inte att spekulera i nya bostäder.
          </note>
          <note>
            Inte heller var det fråga om en allmänt lättsinnig inställning
            till bostadsbyggandet, utan det var fråga om reella krav från
            vår exportindustri som ville expandera. Det fanns inga privata
            fastighetsägare som ställde upp. I det läget träder samhället
            in. På det sättet byggdes många av de här företagen och bostadsbestånden
            upp.
          </note>
          <note>
            Nu när omstruktureringen slår hårt mot många av de här kommunerna
            kan det inte vara rimligt att skattebetalarna i de kommunerna
            eller, ännu värre, de kvarvarande hyresgästerna ensamma ska ta
            den ekonomiska smällen.
          </note>
          <note>
            Det sker en omfattande omvandling av Sverige.
          </note>
          <note>
            Den ger hög tillväxt på vissa håll och orsakar kostnader på andra
            håll. Vi ska solidariskt använda den tillväxt som genereras för
            hela landets omvandling, och vi ska solidariskt dela de kostnader
            som omstruktureringen medför.
          </note>
          <note>
            Fru talman! Jag yrkar bifall till bostadsutskottets förslag i
            betänkandet.
          </note>
          <note type="speaker">
            Anf. 15 ULLA-BRITT HAGSTRÖM (kd) replik:
          </note>
          <note>
            Fru talman! Leif Jakobsson, som genom sitt parti varit med och
            styrt i åtta år, vill fortfarande skylla på borgerlig politik
            och på borgerliga misslyckanden.
          </note>
          <note>
            Men felet är ju att ni socialdemokrater har byggt upp ett subventionssystem
            som ni sedan plötsligt har tagit bort och där ni egentligen har
            genomfört mycket radikala förändringar. Sedan vill ni gå tillbaka.
            Ni vill göra som Karl XI och ta tillbaka till Kronan. Ni vill
            skapa statliga myndigheter. Vasallen ska sälja, köpa och utveckla
            och kommer kanske att dumpa priserna på marknaden, så frågan är
            vem det är som verkligen kommer att misslyckas med bostadspolitiken.
          </note>
          <note>
            Dessutom vill ni att länsstyrelsen ska bestämma, men ni har inte
            gett länsstyrelsen tillräckliga direktiv.
          </note>
          <note>
            Hur ska det egentligen se ut? Hur kommer de olika länsstyrelserna
            att agera? Kan Leif Jakobsson redogöra för vilka riktlinjer de
            nu har framför sig?
          </note>
          <note type="speaker">
            Anf. 16 LEIF JAKOBSSON (s) replik:
          </note>
          <note>
            Fru talman! Först gäller det Kristdemokraternas agerande i den
            här frågan - och kanske inte bara i den här frågan. Det sägs mycket
            och det talas mycket om ansvar, men när det kommer till kritan
            hamnar ni gång på gång i den moderata buren.
          </note>
          <note>
            Nu står vi inför ett förslag som faktiskt handlar om att lägga
            en av de viktiga grundstenarna för en samhällelig bostadspolitik
            - detta för att vi faktiskt ska kunna leva upp till de krav som
            medborgarna har på bostäder. Jag har dock inte sett någonting
            från er som handlar om ett alternativ. I stället handlar det hela
            tiden bara om att säga nej.
          </note>
          <note>
            I den konkreta frågan om länsstyrelsen är det så att Lagrådets
            formulering vad gäller lagrådsremissen
          </note>
          <note>
            - vilka kriterier som länsstyrelsen skulle arbeta efter
          </note>
          <note>
            - ledde till att regeringen i sin proposition mycket klart preciserade
            vad som avses. Det handlar om att det ska finnas tillräckligt
            många allmännyttiga bostäder i en kommun, i ett område, med varierande
            standard, ålder och liknande för att bruksvärdessystemet ska kunna
            upprätthållas. Det är detta som tillståndsprövningen handlar om.
            Som vi konstaterade i utskottet innebär detta en ganska restriktiv
            hållning till utförsäljning i många kommuner.
          </note>
          <note type="speaker">
            Anf. 17 ULLA-BRITT HAGSTRÖM (kd) replik:
          </note>
          <note>
            Fru talman! Jag får inte riktigt svar på mina frågor. Vi kristdemokrater
            har aldrig sagt nej till allmännyttan. Vi värnar allmännyttan,
            men på lika villkor. Det behövs ingen särskild lagstiftning.
          </note>
          <note>
            Hur ska Leif Jakobsson klara att tolka bruksvärdessystemet rätt
            när allmännyttan inte förmår bygga nya bostäder? Vad ska man då
            jämföra mot?
          </note>
          <note>
            Vi står för subsidiaritet. Det handlar alltså om stödet till
            den enskilde, om att myndigförklara kommunpolitiker och om att
            sänka skatterna så att det går att bygga mer nya hyresrätter.
            Det här leder nämligen inte till nya hyresrätter, utan det leder
            till en krånglig lagstiftning som i stället förstör möjligheter
            för den enskilde och den enskildes val av boende.
          </note>
          <note type="speaker">
            Anf. 18 LEIF JAKOBSSON (s) replik:
          </note>
          <note>
            Fru talman! Några direkta frågor från Ulla-Britt
          </note>
          <note>
            Hagström uppfattade jag nog inte, men låt mig säga så här. Den
            enskildes möjlighet att få en bostad är direkt avhängig att det
            finns bostadsföretag som producerar och förvaltar hyresbostäder.
            Nu tänker vi på människor som inte har ekonomiska möjligheter
            att själva köpa sin bostad.
          </note>
          <note>
            Jag undrar vad detta med att allmänt uttala att det är det egna
            partiets allmänna uppfattning att alla ska ha "rätt" och att det
            ska skrivas in i en lag är värt om det inte finns några bostäder.
            Mot den bakgrunden är det oerhört viktigt att politiken agerar
            också på det här området och ser till att det faktiskt byggs bostäder
            och att det finns hyresbostäder till rimliga kostnader.
          </note>
          <note>
            Det är precis vad som pågår i väldigt många av landets kommuner.
          </note>
          <note>
            Det är riktigt att vi i den här debatten blev lite
          </note>
          <note>
            Stockholmsfixerade. Det finns mycket goda exempel på allmännyttiga
            bostadsbolag runtom i landet som bygger nya hyresrätter, till
            rimliga kostnader, så det går om den politiska viljan finns.
          </note>
          <note type="speaker">
            Anf. 19 CARL-ERIK SKÅRMAN (m) replik:
          </note>
          <note>
            Fru talman! Det påstås här att de kommunala bostadsföretagen
            gör det lättare för vanligt folk att bo i våra samhällen. Såvitt
            jag vet har socialdemokraterna i Malmö kritiserat sitt eget kommunala
            bostadsföretag för att de bygger så dyrt. Det är inte bara i Stockholm
            utan uppenbarligen också i landet i övrigt som de kommunala bostadsföretagen
            är dyra. Inte blir det lättare att bo för vanligt folk om man
            bygger dyrare än det behöver vara.
          </note>
          <note>
            Är det politiska inflytandet så viktigt att det är värt att betala
            ett högre pris för boendet? Är det verkligen värt det - med tanke
            på att det för den socialdemokratiska majoriteten var så lätt
            att sälja de kommunalägda bostäderna i Salem till en privat byggare?
          </note>
          <note>
            Vad är egentligen det innersta motivet till att Socialdemokraterna
            så hårt slåss för att till varje pris bevara de kommunala bostadsföretagen
            i kommunalt ägande?
          </note>
          <note type="speaker">
            Anf. 20 LEIF JAKOBSSON (s) replik:
          </note>
          <note>
            Fru talman! När det gäller Carl-Erik Skårmans argumentation kring
            försäljningen av hyresrätter i Salems kommun var det väl så att
            kommunen först erbjöds att köpa men att man tackade nej till den
            möjligheten. De bostäder som man inte ville ha sålde
          </note>
          <note>
            Stockholms kommun vidare till en privat ägare.
          </note>
          <note>
            Skårmans resonemang om att det allmänt sett skulle vara dyrare
            organisationsformer för att bygga i allmännyttig regi förvånar
            mig oerhört mycket. Jag kan inte förstå varifån det resonemanget
            kommer.
          </note>
          <note>
            Om man ska göra jämförelser måste man naturligtvis i så fall
            jämföra likvärdig standard. Problemet de senaste åren har varit
            att det har byggts så oerhört få vanliga hyresrätter, och det
            gör att produktionskostnadsjämförelser de senare åren är fullständigt
            omöjliga. Ofta handlar det om gräddhyllor eller specialbostäder
            och liknande som även allmännyttan har byggt. Därför tycker vi
            att det är rätt så irrelevant.
          </note>
          <note>
            Snarare är det väl så att ett allmännyttigt bostadsbolag, som
            har den långsiktiga självkostnadsprincipen att följa, borde vara
            garanten för att kunna bygga på det billigaste, eller i alla fall
            det prisvärdaste, sättet.
          </note>
          <note type="speaker">
            Anf. 21 CARL-ERIK SKÅRMAN (m) replik:
          </note>
          <note>
            Fru talman! Varifrån kommer siffrorna på att det skulle vara
            dyrare att bygga i kommunal bostadsregi?
          </note>
          <note>
            De kommer ur Bofast, SABO-företagens egen tidning, där hyresgästföreningens
            representant uttalar sig och där det visar sig att det exempelvis
            i Stockholm kostar 13 000 kr per kvadratmeter att bygga i privat
            regi och 19 000 kr per kvadratmeter i de kommunala bostadsföretagens
            regi. Man uttalar från hyresgästföreningen t.o.m. antydningar
            om att det här kan finnas otillbörligt samarbete med producenter.
            Det är inte jag eller några moderater som har hittat på detta.
            Hur man mot den här bakgrunden kan säga att det gör det lättare
            för vanligt folk att bo om vi har kommunala bostadsföretag är
            för mig en gåta.
          </note>
          <note type="speaker">
            Anf. 22 LEIF JAKOBSSON (s) replik:
          </note>
          <note>
            Fru talman! Om situationen är sådan i Stockholm och om det är
            jämförbara bostäder tycker jag att det är en signal till Stockholms
            kommunpolitiker att titta över hur man förestår sina bolag.
          </note>
          <note type="speaker">
            Anf. 23 RIGMOR STENMARK (c) replik:
          </note>
          <note>
            Fru talman! Leif Jakobsson har förstått att Centerpartiet slår
            vakt om de allmännyttiga bostadsbolagen.
          </note>
          <note>
            Jag tycker att det var väldigt bra att det har gått fram så tydligt.
          </note>
          <note>
            Jag önskar faktiskt att det skulle finnas en mycket bred politisk
            uppslutning kring de allmännyttiga bostadsbolagen. Det gör jag
            faktiskt. Men vad Socialdemokraterna, Vänsterpartiet och Miljöpartiet
            dessvärre nu gör är att man cementerar en skiljelinje mellan det
            blocket å ena sidan och Moderaterna på den andra. Med det gör
            man faktiskt de allmännyttiga bostadsbolagen en otjänst, och det
            beklagar vi från
          </note>
          <note>
            Centerpartiet.
          </note>
          <note type="speaker">
            Anf. 24 LEIF JAKOBSSON (s) replik:
          </note>
          <note>
            Fru talman! Jag vill nog påstå att det finns en betydligt bredare
            uppslutning kring de allmännyttiga bostadsbolagen än vad som kan
            dömas av debatten här i kammaren och av de reservationer som finns.
          </note>
          <note>
            Jag tänker på den dagliga kommunalpolitiken. Där har inte minst
            väldigt många centerpartister gjort förtjänstfulla insatser för
            att utveckla och värna allmännyttan. Därför tycker jag att det
            är så fruktansvärt tråkigt att Centerpartiet inte kan delta i
            det här som faktiskt handlar om att ordentligt klargöra vilka
            regler som gäller och vad som är allmännyttan.
          </note>
          <note type="speaker">
            Anf. 25 RIGMOR STENMARK (c) replik:
          </note>
          <note>
            Fru talman! Jag tror också att det finns en bred uppslutning.
            Historiskt hade de allmännyttiga bostadsbolagen en oerhört bra
            situationen och såg till att det fanns hyresrätter för människorna.
            Även i dag är det så.
          </note>
          <note>
            När vi hade den offentliga utfrågningen inför beslutet sade Bengt
            Owe Birgersson från SABO sade bl.a. att det inte borde behövas
            en sådan lagstiftning mot bakgrund av de bestämmelser som finns
            i kommunallagen, framför allt i stadganden om kommunal kompetens.
            Han pekade vidare på att det som skulle behöva förändras är bruksvärdessystemet.
            Det är vi med på också.
          </note>
          <note>
            Hyresgästernas riksförbund tycker också att det skulle vara väldigt
            bra om det fanns en politisk uppslutning. De pekar på det som
            är svårt med hyresrätterna, och det är att byggmarknaden inte
            fungerar. Vi hade den debatten i går kväll, så jag behöver inte
            upprepa den i dag, den går att läsa i snabbprotokollet.
          </note>
          <note>
            Fastighetsägarförbundet tycker inte heller att det är bra med
            den här lagen. Den behövs inte. De är inte heller så aviga till
            att de får konkurrens, de vill ha det.
          </note>
          <note>
            Men det här snedvrider ju konkurrensen och neutraliteten mellan
            de olika boendeformerna.
          </note>
          <note>
            Återigen: Socialdemokraterna gör allmännyttan en otjänst med
            att införa en speciallag.
          </note>
          <note type="speaker">
            Anf. 26 LEIF JAKOBSSON (s) replik:
          </note>
          <note>
            Fru talman! Det finns ingenting i den här lagen som på något
            vis snedvrider konkurrensen. Den här lagen talar om vad som är
            och vad som kommer att bli villkoren för att man ska kalla sig
            för ett allmännyttigt bostadsbolag. Men här finns inga former
            av ekonomiska eller något annat konkurrenssnedvridande inslag.
            Det är snarare tvärtom på det viset att de allmännyttiga bostadsbolagen
            har en konkurrensnackdel i väldigt många frågor. Det är väl belyst
            från SABO att man har extra kostnader jämfört med privata fastighetsägare.
          </note>
          <note type="speaker">
            Anf. 27 YVONNE ÅNGSTRÖM (fp) replik:
          </note>
          <note>
            Fru talman! Leif Jakobsson talar här mest om
          </note>
          <note>
            Stockholm, men många av oss som bor i andra delar av landet vill
            att det ska vara den enskilda människan som bestämmer, inte staten.
            I t.ex. tillväxtpropositionen talar regeringen mycket om att flytta
            ned inflytande och makt till lokal och regional nivå. Men i dag
            talar Leif Jakobsson om att här ska man stärka samhällets verktyg.
            Han tycker att det här är ett väldigt elegant system, och han
            betonar att omstruktureringsstödet till kommunala bostadsföretag
            i kris är så väldigt bra.
          </note>
          <note>
            Leif Jakobsson sade också i en replik till Rigmor
          </note>
          <note>
            Stenmark att det här inte är fråga om någon snedvriden konkurrens.
            Men visst är det det. Hur ska de privata bolagen i de här kommunerna
            kunna kompensera sig när de inte får något stöd? Det är den fråga
            som jag vill ställa.
          </note>
          <note type="speaker">
            Anf. 28 LEIF JAKOBSSON (s) replik:
          </note>
          <note>
            Fru talman! Jag talade om samhällets verktyg, och samhället är
            olika former av demokratiska institutioner. Vi här är en, och
            kommunerna är en annan. Vad det här handlar om är att se till
            att det finns en bra laglig plattform för kommunerna att agera
            med sina allmännyttiga bostadsbolag. Det handlar inte alls om
            att staten på något vis ska ha mer att säga till om i den aspekten.
            Däremot när utförsäljningar hotar att slå sönder vårt bruksvärdessystem
            och vårt hyressättningssystem, tycker vi att det är rimligt att
            staten via länsstyrelsen och Boverket kan pröva om en sådan utförsäljning
            skulle slå sönder hyressättningssystemet.
          </note>
          <note type="speaker">
            Anf. 29 YVONNE ÅNGSTRÖM (fp) replik:
          </note>
          <note>
            Fru talman! Det är bara att konstatera att vi har helt olika
            uppfattningar. Leif Jakobsson och hans parti tycker att det inte
            kanske bara är staten men i varje fall samhället som ska bestämma
            det mesta. I
          </note>
          <note>
            Folkpartiets värld är det den enskilda människan som bestämmer
            så mycket som det går, inte staten och kommunerna.
          </note>
          <note type="speaker">
            Anf. 30 LEIF JAKOBSSON (s) replik:
          </note>
          <note>
            Fru talman! Då kan man fråga: Är det, i en kommun där kanske
            20 % av befolkningen flyttar ut och en stor del av bostadsbolagens
            lägenheter står tomma, ett uttryck för den enskildes rätt att
            bestämma att få betala alla de kostnader som omstruktureringen
            faktiskt handlar om? Nej, då tycker vi att solidariteten är en
            bättre väg att gå. Därför säger vi också att vi solidariskt ska
            dela de kostnaderna i det här landet. Därför föreslår vi det här
            stödet.
          </note>
          <note type="speaker">
            Anf. 31 STEN LUNDSTRÖM (v):
          </note>
          <note>
            Fru talman! Först lite kort om debatten. Det finns en del myter.
            En av myterna kom från Carl-Erik
          </note>
          <note>
            Skårman, när han i någon sorts ambition om att misstänkliggöra
            allmännyttan påstår att man i utflyttningsorter har byggt bostäder
            bara för att man i största allmänhet tyckte att det var roligt.
            Allmännyttan har haft en avgörande betydelse för den tillväxt
            som fanns i de här områdena och som tyvärr har vikit undan. Tomma
            lägenheter har uppstått som följd.
          </note>
          <note>
            Ingen annan var beredd att bygga en allmännytta, men allmännyttan
            tog det ansvaret.
          </note>
          <note>
            Carl-Erik Skårman påstår att allmännyttan har skapat bostadsbrist
            och att den aldrig har löst problemet med bostadsbristen. Med
            den bostadsbrist som fanns efter andra världskriget var allmännyttan
            fullständigt avgörande för att lösa problemen med bostadsbristen.
            Under 60- och 70-talet tog allmännyttan det största ansvaret för
            att komma till rätta med bostadsbristen. Allmännyttan är och har
            alltid varit en förutsättning för en social bostadspolitik där
            alla har rätt till en bostad.
          </note>
          <note>
            Vi har också i debatten hört flera partier - i varje fall Kristdemokraterna
            och Centern - uttala sig om fördelen med och vikten av en allmännytta.
            Samtidigt är man inte beredd att på någon som helst punkt stifta
            en lag som reglerar vad som är allmännytta.
          </note>
          <note>
            Ulla-Britt Hagström säger i sitt anförande att vi genom socialtjänstlagen
            vill se till att rätten till en bostad förverkligas för alla människor.
            Den motionen har vi lagt fram från Vänsterpartiet under alla år
            som jag har suttit i riksdagen, och säkert också långt innan jag
            kom in i denna kammare. Kristdemokraterna har vid varje tillfälle
            röstat emot ett sådant lagförslag.
          </note>
          <note>
            Fru talman! Vi från Vänsterpartiet hälsar med tillfredsställelse
            att vi äntligen får en tydlig definition av allmännyttiga bostadsföretag.
            Det lagförslag som föreligger och som vi har ställt oss bakom
            är i stora stycken en bra lagstiftning.
          </note>
          <note>
            Vi har länge krävt en lagstiftning som bl.a. med automatik definierar
            kommunalägda bostadsföretag som allmännyttiga med begränsningar
            i vinstuttag och med självkostnadsprincipen som styrande för verksamheten.
            Vi har också krävt ett tydligt regelverk för försäljning av allmännyttan
            där hyresgästerna ska ha ett avgörande inflytande. Det här förslaget
            är ett led i detta.
          </note>
          <note>
            Förslaget, som det nu föreligger, är för oss helt acceptabelt
            utan att det - som det alltid är i förhandlingar - helt tillfredsställer
            våra önskemål. Vi skulle t.ex. helst ha sett att regler om turordning
            och förköpsrätt för andra allmännyttiga bostadsföretag och hyresgäster
            hade presenterats samtidigt med det här betänkandet. Tyvärr har
            tiden inte medgett detta, men vi utgår ifrån att ett tydligt regelverk
            kring förköpsrätten kommer att utredas skyndsamt och leda fram
            till att hyresgästernas ställning ytterligare stärks.
          </note>
          <note>
            Likaså är jag fullständigt övertygad om att förslaget skulle
            ha tjänat på regler om sanktioner mot kommuner som bryter mot
            de allmänna principerna kring försäljning och vinstuttag. I de
            här fallen är stopplagstiftningen egentligen att föredra.
          </note>
          <note>
            Fru talman! I betänkandet framhålls att upprätthållandet av bruksvärdesprincipen
            och förhandlingssystemet är helt avgörande för behovet av en reglering
            av allmännyttan. Vi kan tänka oss att det finns andra skäl för
            en behovet av en stor och väl fungerande allmännytta, och jag
            förstod av Leif Jakobssons inlägg att även han är av den uppfattningen.
            Att det finns en demokratiskt styrd bostadssektor som dessutom
            är fri från spekulationer är ur en bostadssocial synvinkel oerhört
            betydelsefullt.
          </note>
          <note>
            För att kommunerna ska kunna leva upp till det som anges i regeringsformen
            1 kap. 2 § - nämligen att det särskilt ska åligga det allmänna
            att trygga rätten till arbete, bostad och utbildning samt att
            verka för social omsorg och trygghet och för en god levnadsmiljö
            - är en väl utvecklad allmännytta en nödvändighet.
          </note>
          <note>
            På lite längre sikt är det nödvändigt, tror vi, att det i alla
            kommuner finns en spekulationsfri bostadsmarknad som bygger på
            självkostnadsprincipen. Vi kommer att i de kommuner där det finns
            bostadsbrist och saknas allmännytta driva på för att bygga upp
            ett allmännyttigt bostadsbolag.
          </note>
          <note>
            Fru talman! Bostadspolitiken har varit en grundbult i välfärdens
            utveckling under 1900-talet. Den sociala bostadspolitiken har
            vuxit fram parallellt med industrisamhället och har varit en betydelsefull
            del av infrastrukturens utbyggnad.
          </note>
          <note>
            Under 1900-talets första decennier fanns det två parallella samhällsutvecklingar,
            industrisamhället och brukssamhället, och jag tror att det är
            nödvändigt med en historisk tillbakablick för att man ska förstå
            försvaret av allmännyttan. Gemensamt för båda dessa samhällssystem
            var arbetarnas underordning och kapitalets makt. Industrimagnater
            och brukspatroner byggde hyresbostäder för arbetarna för att hålla
            i gång sin verksamhet. För att frigöra sig från beroendet bildades
            redan under 1910-talet den första allmännyttiga bostadsstiftelsen
            med målsättningen att bygga hygieniska och rymliga bostäder till
            alla. Detta klarade marknaden själv inte av.
          </note>
          <note>
            För att ytterligare frigöra sig från beroendet av kapitalet startade
            de fackliga organisationerna under
          </note>
          <note>
            1920-talet de första hyresgästorganisationerna. Kampen för ett
            värdigt boende ledde under dessa årtionden även fram till bildandet
            av de kooperativa bostadsföretagen, HSB, Riksbyggen och SKB.
          </note>
          <note>
            Alltsedan 1946, då de första kommunala allmännyttiga bostadsföretagen
            bildades, har det gemensamma ansvaret mellan kommun och stat utgjort
            ett fundament i den sociala bostadspolitiken. De statliga subventionerna
            och lånevillkoren var betydelsefulla för både byggandet av flerbostadshus
            och av egna hem.
          </note>
          <note>
            För att komma till rätta med den bostadsbrist som fanns medverkade
            kommunerna genom bildandet och uppbyggandet av allmännyttiga stiftelser,
            en välvillig markpolitik och en omfattande service för egnahemsbyggare.
            Den statliga och kommunala bostadspolitiken var tydligt inriktad
            på att med hjälp av allmännyttan, subventioner, utveckling av
            hyreslagen och bruksvärdessystemet skapa goda bostäder till rimliga
            kostnader, och den politiken har också varit ganska framgångsrik.
            Rätten till ett gott boende var en självklar del av byggandet
            av alla välfärdssamhällen.
          </note>
          <note>
            Under en ganska lång tid var denna politik inte särskilt ifrågasatt,
            och inte förrän under 1990-talet bröts den tidigare så framgångsrika
            politiken och ersattes av en återgång till en mer marknadsstyrd
            utveckling där både stat och kommun i långa stycken abdikerade
            från sitt bostadssociala ansvar. Följderna har blivit en ökad
            segregation, bostadsbrist och kraftigt ökade boendekostnader.
          </note>
          <note>
            Fru talman! För oss är det en politiska huvudfråga att återupprätta
            och utveckla den sociala bostadspolitiken, och i denna uppgift
            utgör de allmännyttiga bostadsföretagen en hörnsten. Därför ställer
            vi oss bakom betänkandet i dess helhet och kommer framgent att
            verka för en förstärkning av den lagstiftning som vi i eftermiddag
            kommer att rösta igenom här i kammaren.
          </note>
          <note>
            Fru talman! Bara lite kort om en del andra frågor som behandlas
            i betänkandet.
          </note>
          <note>
            I motion Bo12 föreslås att försäljning till annat allmännyttigt
            bostadsföretag borde omfattas av tillståndsplikt. Utgångspunkten
            för förslaget är det förfarande som Solna kommun har använt sig
            av när man, för att kringgå lagen om begränsad avkastning, sålt
            sitt kommunala bolag till en egen ägd kommunal stiftelse. På det
            viset har man automatiskt kunnat öka avkastningen till kommunen.
          </note>
          <note>
            Vi har i betänkandet ännu inte varit beredda att ställa oss bakom
            motionen, men vi från Vänsterpartiet tänker återkomma med en liknande
            motion, om det visar sig att fler kommuner använder sig av samma
            eller liknande metoder för att bryta mot lagstiftningens intentioner
            och försvåra upprätthållandet av bruksvärdet utifrån självkostnadsprincipen.
            I förhandlingarna med regeringen kommer vi också att ta upp en
            förändring av lagstiftningen på den här punkten.
          </note>
          <note>
            I betänkandet skrivs också in att kommunerna minst en gång per
            mandatperiod ska upprätta en bostadsförsörjningsprogram. Detta
            var precis det som vi krävde när lagen om bostadsförsörjning antogs.
            Vi ser detta som en framgång för det samarbete som vi har haft
            under denna mandatperiod, och jag är övertygad om att vi på sikt
            kommer att få framgång för vårt krav på att bostadsförsörjningsplanen
            ska ersättas med obligatoriska boendeplaneringsprogram.
          </note>
          <note>
            Fru talman! Avslutningsvis: Samtidigt som bostadsbristen växer
            i tillväxtorterna är behovet av stöd till kommuner med bostadsöverskott
            stort. Det är därför nödvändigt att, som vi föreslår i betänkandet,
            även under flera år framöver tillse att det finns ett ekonomiskt
            stöd för dessa kommuner för omstrukturering av de kommunala bostadsföretagen
            för att kostnaderna för de tomma lägenheterna inte ska urholka
            skola, vård, utbildning och annan kommunal service. På längre
            sikt är vi övertygade om att stödet ska riktas direkt till bostadsbolagen
            och inte som i dag knytas till den totala kommunala ekonomin.
          </note>
          <note>
            Jag vill också här passa på att tacka för ett gott samarbete
            mellan de partier som står bakom betänkandet, och jag utgår ifrån
            att erfarenheterna av detta samarbete kommer att leda fram till
            fler kloka och gemensamma beslut.
          </note>
          <note type="speaker">
            Anf. 32 HELENA HILLAR ROSEN-QVIST (mp) replik:
          </note>
          <note>
            Fru talman! Sten Lundström säger att det är viktigt med brukarinflytande.
            Jag är förvånad över att
          </note>
          <note>
            Vänsterpartiet inte fullföljde idéerna, som vi var eniga om i
            Allbokommittén, om särskilda beslutsregler vid utförsäljning av
            allmännyttans bostäder.
          </note>
          <note>
            Vi hade Hyresgästföreningen med oss på det här.
          </note>
          <note>
            Vi hade liknande synpunkter, och jag ska återge Hyresgästföreningens
            särskilda yttrande: Hyresgästföreningen delar kommitténs bedömning
            att det bör krävas kvalificerad majoritet vid försäljning men
            anser att brukarna bör få en möjlighet att kräva mellanliggande
            val.
          </note>
          <note>
            Jag hade faktiskt förväntat mig att vi gemensamt skulle utveckla
            hyresgästernas inflytande och inte, som det nu blev, att det förhånades
            av företrädare för ert parti, medan er representant i Allbokommittén
            liksom Socialdemokraterna var helt överens om att det här var
            en modell som vi skulle fullfölja.
          </note>
          <note type="speaker">
            Anf. 33 STEN LUNDSTRÖM (v) replik:
          </note>
          <note>
            Fru talman! Vi har naturligtvis noga övervägt även de här idéerna
            och konstaterat att det är en liten främmande fågel i svensk politik,
            normalt sett bara omfattande grundlagstiftningar, och riktigt
            så stor har vi inte velat göra den här frågan. Däremot är det
            ganska vanligt att man enligt svensk lagstiftning kan överpröva
            kommunala beslut i länsrätter och annat och att länsstyrelserna
            har det här inflytandet.
          </note>
          <note>
            Vi vill prova den här formen först. Visar det sig att den inte
            fungerar kanske vi kan komma tillbaka och titta närmare på det.
            Men, som sagt var, det här har än så länge varit förbehållet förändringar
            av grundlagar. Jag tror att vi ska akta oss för att göra frågor
            större än vad de är.
          </note>
          <note>
            Dessutom finns det skäl även för kommuner där majoriteten sitter
            kvar efter ett val att värna den enskilde hyresgästen. Då tror
            vi att en tillståndsprövning hos länsstyrelsen med möjlighet att
            överklaga till
          </note>
          <note>
            Boverket är ett bättre system.
          </note>
          <note type="speaker">
            Anf. 34 HELENA HILLAR ROSEN-QVIST (mp) replik:
          </note>
          <note>
            Fru talman! Att det finns möjlighet till regional överprövning
            eller att det åtminstone sker en regional samordning av bostäderna
            är helt nödvändigt, eftersom man på högskoleorter och även i den
            här kommunen är väldigt beroende av hur bostadssituationen ser
            ut. Det är bra och det stöder jag fullt ut.
          </note>
          <note>
            I kommunallagen, både i den gamla och i den nya när den ändrades,
            sägs att om inte annat är föreskrivet bestäms utgången genom enkel
            majoritet. Det är alltså en klar vink om att det är möjligt att
            föreskriva en annan beslutsordning utan att det för den skull
            skulle vara fråga om en lagändring av grundlagskaraktär.
          </note>
          <note>
            Jag emotser en utveckling av det här. Jag ser att det finns en
            viss öppning.
          </note>
          <note type="speaker">
            Anf. 35 STEN LUNDSTRÖM (v) replik:
          </note>
          <note>
            Fru talman! Det finns ingen öppenhet i dag för att vi skulle
            stödja Helena Hillar Rosenqvists reservation, därför att vi tror
            som sagt att detta är en liten främmande fågel. Jag är medveten
            om att kommunallagen tidigare har inneburit en möjlighet att använda
            det här sättet. Det strider i och för sig inte mot någon lagstiftning,
            och det är inte det jag försöker säga, men vi har förbehållet
            att beslut med två tredjedels majoritet med mellanliggande val
            ska gälla frågor som rör grundlagen direkt.
          </note>
          <note>
            Än så länge är vi inte beredda att gå så långt som att föreslå
            att samma prövning ska ske här som när det gäller förändringar
            i grundlagen, utan vi ser nog länsstyrelsernas tillståndsprövning
            med Boverket som överklagningsinstans som en ganska bra form.
          </note>
          <note>
            Med de skrivningar som vi har fått in om de bedömningar som ska
            göras och om en restriktiv tolkning från länsstyrelsernas sida
            känner vi en viss tillfredsställelse över det här, men vi får
            naturligtvis återkomma om det visar sig att detta inte är tillräckligt.
          </note>
          <note type="speaker">
            Anf. 36 CARL-ERIK SKÅRMAN (m) replik:
          </note>
          <note>
            Fru talman! Sten Lundström säger att de kommunala bostadsföretagen
            har tagit sitt bostadsförsörjningsansvar. Det må så vara, men
            nog är det väl ändå ett systemfel även för en hängiven centralplanerare
            när man plötsligt finner sig stå med 42 500 tomma lägenheter till
            en kostnad som beräknas gå upp till ca
          </note>
          <note>
            30 miljarder kronor. Ett systemfel måste det ändå vara på något
            sätt i en sådan verksamhet, och det är det de kommunala bostadsföretagen
            som har gjort.
          </note>
          <note>
            En annan företrädare för majoriteten sade till mig alldeles nyss
            att om det är så att allmännyttan bygger dyrare än övriga, får
            Stockholms stad se över sina kommunala bolag. Men vad majoriteten
            just försöker göra är att förhindra oss från att vidta relevanta
            åtgärder. Dessutom gäller de högre kostnaderna för hela landet,
            även om det där är bara 34 %.
          </note>
          <note>
            Varför ska man mot grundlagen och genom att trampa på den kommunala
            självstyrelsen till varje pris ge de kommunala bostadsföretagen
            en konservering i gräddfil? Vad är majoritetens egentliga motiv?
          </note>
          <note>
            Jag utgick lite provokativt i mitt inledningsanförande från att
            det var socialdemokratisk maktpolitik. Eftersom det inte finns
            några andra motiv, är det verkligen så att det är socialdemokratisk
            maktpolitik som är det bärande skälet för den här propositionen?
          </note>
          <note type="speaker">
            Anf. 37 STEN LUNDSTRÖM (v) replik:
          </note>
          <note>
            Fru talman! Låt oss börja med de tomma lägenheterna. Carl-Erik
            Skårman, det gjordes en del felplaneringar, framför allt när det
            gäller bostadsrätter, när bostäder byggdes i hopp om att varje
            kommun skulle öka befolkningen samtidigt i hela landet.
          </note>
          <note>
            Om man ägnar sig lite grann mer åt något annat än Stockholm,
            kan man konstatera att det mesta byggdes därför att industrin,
            gruvan, fabriken, bruket på orten behövde mer arbetskraft. Då
            ställde allmännyttan upp och byggde bostäder.
          </note>
          <note>
            Det är kapitalets logik som gör att man flyttar en fabrik vilken
            dag som helst från Gislaved till Portugal, framför allt när man
            får samhälleligt stöd för verksamheten. Då står vi plötsligt där
            med arbetslöshet och tomma bostäder. När vi har ett samhälle som
            inte klarar av att reglera kapitalets logik, får vi tomma lägenheter
            på vissa ställen. Uppenbarligen är det
          </note>
          <note>
            Skårmans ärliga uppfattning att det här ska bekostas av skattekollektivet
            eller, än värre, av de hyresgäster som bor kvar i bostäderna.
            Av det enkla skälet behöver vi allmännyttan. Det här handlar mycket
            sällan om felplanering utan om ett behov som har funnits men som
            tyvärr inte längre finns kvar. Ingen hade varit gladare än jag
            om utflyttningsorterna hade fått behålla sina arbetstillfällen.
          </note>
          <note>
            Carl-Erik Skårman frågade vad som är det egentliga motivet. Jag
            hade en viss förhoppning om att
          </note>
          <note>
            Carl-Erik Skårman lyssnade på mitt anförande. Hela mitt anförande
            handlade om motivet till att vi värnar allmännyttan.
          </note>
          <note>
            Vi värnar allmännyttan därför att den erbjuder en spekulationsfri
            boendeform, därför att den bygger på självkostnadsprincipen och
            därför att den kommunala politiken och medborgarna får en möjlighet
            att via sitt ägande faktiskt styra och bygga upp ett bostadsföretag
            till sina egna fördelar.
          </note>
          <note>
            Om Moderaterna och andra partier i Stockholms kommunfullmäktige
            inte har tillräcklig kraft att skapa ägardirektiv som tvingar
            de egna bostadsbolagen att bygga vettiga bostäder, så är det ett
            problem för Moderaterna och inte för mig.
          </note>
          <note type="speaker">
            Anf. 38 CARL-ERIK SKÅRMAN (m) replik:
          </note>
          <note>
            Fru talman! Jag har visat på att det faktiskt inte finns några
            bärande argument för de motiv som redovisas här när det gäller
            de kommunala bostadsföretagen. Varför inte lära sig av systemfelen?
            Varför inte lära sig av de felgrepp som har gjorts här? I stället
            sticker man huvudet i sanden och vill till varje pris bevara det
            här systemet som leder till de här felen.
          </note>
          <note type="speaker">
            Anf. 39 STEN LUNDSTRÖM (v) replik:
          </note>
          <note>
            Fru talman! Jag har tidigare försökt förklara motiven. Ryktena
            att det inte finns några bärande skäl för att bevara allmännyttan,
            som Carl-Erik Skårman har rabblat upp, har vi försökt att bemöta
            på varje punkt.
          </note>
          <note>
            Jag konstaterar bara att Carl-Erik Skårman har fel.
          </note>
          <note>
            Vi har lärt oss bara under 90-talets historia vad en marknadsanpassad
            bostadsmarknad innebär. Vi har sett en ökad segregation. Vi har
            sett att alltfler människor får svårt att komma in på bostadsmarknaden.
          </note>
          <note>
            Vi har sett hur boendekostnaderna har ökat. Vi har sett hur vinstuttagen
            i bostadsföretagen ökar. Vi har sett hur oligopol inom byggnadssektorn
            växer fram.
          </note>
          <note>
            Vi har sett olaglig kartellbildning. Vi har sett de höga chefslönerna
            och annat som en marknadsanpassad ekonomi innebär. Av det enkla
            skälet behövs det allmännyttiga, samhällsägda bostadsföretag där
            vi som politiker, kommunala politiker, kan skriva de ägardirektiv
            som gör att vi på de orter där de i dag inte fyller den funktion
            som de borde fylla faktiskt ser till att de fyller den funktionen.
          </note>
          <note type="speaker">
            Anf. 40 ULLA-BRITT HAGSTRÖM (kd) replik:
          </note>
          <note>
            Fru talman! Sten Lundström uttrycker en viss förvåning. Han säger
            att Kristdemokraterna pratar och ingeting gör och förvånas över
            att vi inte röstar ja till
          </note>
          <note>
            Vänsterns bostadsanvisningslag vad jag förstår.
          </note>
          <note>
            Verkligheten är att Sten Lundström sätter likhetstecken mellan
            bostadsanvisningslag och bostad som en social rättighet. Det finns
            många andra vägar.
          </note>
          <note>
            Sedan vidhåller jag att den här lagstiftningen är onödig. Huvudregeln
            i kommunallagen är att verksamheten bedrivs utan vinstsyfte. Det
            finns en spekulationsförbud, så kommunallagen räcker i fråga om
            spekulationsdelen, som Sten Lundström tar upp.
          </note>
          <note>
            Om man skulle vilja precisera vad man vill med ett allmännyttigt
            bostadsföretag skulle man bara kunna gå in i hyreslagen § 55 och
            justera den. Vad vi nu sysslar med är alltså en onödig lagstiftning.
            Nu undrar jag: Är det så att Sten Lundström anser att allmännyttan
            ska klara hela segregationen, att allmännyttan ska serva alla
            sociala behov? Eller kan de privata få konkurrera om att hjälpa
            till med detta?
          </note>
          <note>
            Annars försvårar vi ju möjligheten att få en bostad.
          </note>
          <note>
            Det låter på Sten Lundström som om det bara är allmännyttan som
            klarar allt det här.
          </note>
          <note type="speaker">
            Anf. 41 STEN LUNDSTRÖM (v) replik:
          </note>
          <note>
            Fru talman! Ulla-Britt Hagström! Segregationen deltar de privata
            bostadsföretagen i allra högsta grad i. De konkurrerar så det
            bara visslar om det. Segregation förutsätter alltid två sidor.
            En människa kan bara vara segregerad från någon annan. Man är
            segregerad för att det finns två motpoler. Framför allt är det
            så att de mycket dyra bostadsrätterna och de mycket höga priserna
            på egna hem har en mycket starkt segregerande effekt. Det krävs
            helt andra saker än speciella ägarreformer för att bryta segregationen.
            Det krävs en kraftfull, gemensam, samhällelig planering där man
            ser till att det inte går att bygga isolerade öar för överklassen
            och isolerade öar för dem som ingenting alls har.
          </note>
          <note>
            Jag pratar inte alls om bostadsanvisningslagen i det här fallet
            även om jag tycker att detta hade varit klädsamt av Kristdemokraterna,
            som ofta pratar om de svagas möjlighet att få bostad med vackra
            ord.
          </note>
          <note>
            Tyvärr är det väldigt tomt i innehållet. Men vackra ord är vackert
            nog.
          </note>
          <note>
            Jag pratade faktiskt om bostaden som en social rättighet. Under
            de år som jag har varit här i alla fall, och jag är säker på att
            det även var så tidigare, har
          </note>
          <note>
            Vänsterpartiet krävt att rätten till bostad ska skrivas in i
            socialtjänstlagen, som en rätt till bistånd. Och varje gång hittills
            - men det är aldrig för sent att ändra sig här i livet - har Ulla-Britt
            Hagström tryckt på knappen för avslag till det yrkandet.
          </note>
          <note type="speaker">
            Anf. 42 ULLA-BRITT HAGSTRÖM (kd) replik:
          </note>
          <note>
            Fru talman! Jag tror inte att jag har tryckt på några knappar
            för avslag till det yrkandet. Jag har drivit frågan att det är
            oerhört viktigt med det här stödet som riktas till den enskilde
            och med det här med socialtjänstlagen. Det är viktigt att detta
            finns inskrivet i grundlagen.
          </note>
          <note>
            Sten Lundström säger att de privata fastighetsägarna bidrar till
            segregationen. Vad borgerligheten vill, och vad borgerligheten
            i Stockholm nu vill, är att man ska kunna skapa blandade bostadsområden
            i de segregerade områdena. Man ska alltså kunna skapa olika karriärformer
            för boende inom alla områden så att människor kan bo och leva
            tillsammans på ett mycket bättre och trevligare sätt. Det är det
            ju borgerligheten som driver, men det stöter på motstånd.
          </note>
          <note>
            Sten Lundström har inte svarat mig. Menar han att det alltså
            är allmännyttan som ska stå för att klara alla sociala behov eller
            behöver man stöd av de privata fastighetsägarna? Med denna lagstiftning
            försvårar vi alltså möjligheten för de privata fastighetsägarna
            så att det blir ett tyngre ansvar på allmännyttan att tillvarata
            de sociala behoven. Det har Sten Lundström inte svarat på.
          </note>
          <note type="speaker">
            Anf. 43 STEN LUNDSTRÖM (v) replik:
          </note>
          <note>
            Fru talman! Jag ska försöka svara. Jag trodde inte att vi hade
            en bostadssocialpolitisk debatt utan att vi i huvudsak hade en
            debatt omkring en lagstiftning om allmännyttan.
          </note>
          <note>
            Nej, det räcker naturligtvis inte att allmännyttan tar sitt ansvar
            - och jag tycker att de har ett mycket stort ansvar. Det krävs
            en bostadsanvisningslag. Det krävs obligatorisk bostadsförmedling.
            Det krävs en förstärkning av socialtjänstlagen om allas rätt till
            en bostad. Bostadsanvisningslagen ger kommunen en möjlighet att
            faktiskt gå in och få bostäder även inom det privata beståndet.
          </note>
          <note>
            Sedan blir jag lite orolig när Ulla-Britt Hagström säger att
            de borgerliga ska se till att bygga blandat i de segregerade områdena.
            Jag hoppas att mitt förra inlägg i alla fall klargjorde att man
            är lika segregerad i Djursholm som man är i Botkyrka. Det är ingen
            skillnad i fråga om segregationen. Man är segregerade från varandra.
          </note>
          <note>
            Det måste väl i så fall innebära att Ulla-Britt
          </note>
          <note>
            Hagström kommer att uppmana sina borgerliga kamrater i kranskommunerna
            runt Stockholm och Malmö att se till att bygga hyresbostäder i
            villareservaten för mångmiljonärerna - och i och för sig också
            att man bygger villor och bostadsrätter i områden där det i dag
            bara finns hyresrätter. I det fallet kan vi nog föra en gemensam
            kamp, och det skulle också kunna leda fram till att man vid nästa
            tillfälle som ges röstar för obligatoriska boendeplaneringsprogram
            som tar upp just det här med hur man socialt bygger ett samhälle
            och som kommunerna ska underställa sig.
          </note>
          <note>
            Men som jag ser det röstar ni t.o.m. emot att kommunerna ska
            ha en bostadsförsörjningsplan. Ni bara pratar. Ni vill absolut
            ingenting när det kommer till skott.
          </note>
          <note type="speaker">
            Anf. 44 RIGMOR STENMARK (c) replik:
          </note>
          <note>
            Fru talman! Jag undrar också varför Sten Lundström bara pratar.
            Vi har ju faktiskt sett att vi har fått ett väldigt sårbart samhälle
            under den tid då Vänsterpartiet har varit med och haft möjlighet
            att påverka regeringen. Det skriver jag under på.
          </note>
          <note>
            Vi har sett att vi har fått en social och regional klyvning i
            landet. Då kan man naturligtvis fråga sig:
          </note>
          <note>
            Varför vill inte Vänsterpartiet se till att det skapas nya arbetstillfällen
            där man har lagt ned stora fabriker? Varför satsar man också ensidigt
            på den här biten när det gäller bostäder? Varför vill man bara
            reparera i efterhand? Varför är inte Vänsterpartiet med och bygger
            upp samhället? Varför pratar bara
          </note>
          <note>
            Sten Lundström? Jag tycker att det är att skjuta fel när man
            sitter i glashus.
          </note>
          <note type="speaker">
            Anf. 45 STEN LUNDSTRÖM (v) replik:
          </note>
          <note>
            Fru talman! Det var tur att det inte gällde att kasta sten i
            glashus i alla fall. Varför vill inte Vänsterpartiet se till att
            det ska skapas jobb? Överallt där fabriker läggs ned, överallt
            där folk blir arbetslösa, överallt där detta sker, slåss vänsterpartister
            med näbbar och klor för att rädda de arbetsplatser som finns.
            Överallt där det står tomma lägenheter och där det är brist på
            arbetstillfällen finns det vänsterpartister som kämpar stenhårt
            för att skapa nya arbetstillfällen. Det är lite grann ett skott
            ut i luften.
          </note>
          <note type="speaker">
            Anf. 46 RIGMOR STENMARK (c) replik:
          </note>
          <note>
            Fru talman! Jag tycker faktiskt att det är väldigt trist att
            se att det är Vänsterpartiets ensidiga, överdrivna, centralistiska
            lösningar som tycks vara rådande i en regering som vad jag förstår
            enbart består av socialdemokrater. Att Socialdemokraterna låter
          </note>
          <note>
            Vänsterpartiet agera så hade jag inte ens i min vildaste fantasi
            trott skulle vara möjligt.
          </note>
          <note>
            Jag hoppas att väljarna inser detta i årets val och röstar fram
            något som ger mer valfrihet, något som ger mångfald i boendet
            och som inte skjuter allmännyttan i sank.
          </note>
          <note type="speaker">
            Anf. 47 STEN LUNDSTRÖM (v) replik:
          </note>
          <note>
            Fru talman! Det var väl egentligen snarare en fråga till Lars-Erik
            Lövdén eller till Leif Jakobsson än till mig personligen. Beträffande
            detta med valfrihet är vi för de bostadsformer som finns - egnahem,
            bostadsrätter, hyresrätter. Dessutom är vi aktivt för den kooperativa
            hyresrätten.
          </note>
          <note>
            Vi är för en mångfald. Vi är också för att människor i olika
            skeden ska kunna välja den bostadsform som passar dem bäst. Men
            vi vill också skapa ett samhälle där det inte är plånboken som
            styr människors möjligheter att ta del av valfriheten.
          </note>
          <note>
            Vi vill se till att alla får möjlighet att förverkliga sina livsdrömmar.
          </note>
          <note>
            Anf. 48 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Sedan den sociala bostadspolitikens genombrott på
            1940-talet har de allmännyttiga bostadsföretagen tillsammans med
            bostadskooperationen haft en avgörande betydelse för tillkomsten
            av sunda och bra familjebostäder.
          </note>
          <note>
            Vi byggde upp ett allmännyttigt bostadsbestånd, präglat av självkostnadsprincipen
            och fritt från spekulation. Det var ett stort sådant bostadsbestånd
            som skulle vara attraktivt för breda grupper på bostadsmarknaden.
            Det var därmed också ett ideologiskt vägval. Vi valde inte den
            kontinentala metoden - så vanlig i Europa - att bygga socialbostäder
            för dem som har det allra sämst ställt. Vi valde ett stort allmännyttigt
            bostadsbestånd som skulle vara attraktivt för breda grupper, för
            att man inte skulle få stämplat i pannan att man kom från ett
            kommunalt bostadsföretag och hade det svårt socialt.
          </note>
          <note>
            Det var ett ideologiskt väldigt viktigt vägval som också har
            lett till att vi på den svenska bostadsmarknaden har en bra standard
            på bostäder generellt sett.
          </note>
          <note>
            Det ska vi vara stolta och glada över.
          </note>
          <note>
            Denna politik var i stort sett samtliga partier i den här kammaren
            överens om, inklusive Moderaterna.
          </note>
          <note>
            Det har funnits väldigt gott om duktiga och dugliga moderata
            kommunalpolitiker runtom i landet. Det finns fortfarande några
            enstaka sådana som inser att allmännyttan är ett mycket viktigt
            bostadspolitiskt instrument och som förstår att det inte går att
            överlämna till marknaden att fullt ut sköta uppgifter inom ramen
            för den sociala bostadspolitiken. Jag vill för
          </note>
          <note>
            Carl-Erik Skårman nämna ett exempel på det, nämligen det förra
            moderata kommunalrådet i Huddinge,
          </note>
          <note>
            Seved Petrén. Han hade en väldigt djup ideologisk övertygelse
            om vikten av att ha allmännyttiga bostadsbolag.
          </note>
          <note>
            Det är att beklaga att vi sedan 10-15 år har haft en utveckling
            där borgerliga partier, i synnerhet Moderaterna, alltmer ifrågasätter
            allmännyttans roll och ställning. Utförsäljningen av de allmännyttiga
            bostadsbolagen till privata fastighetsägare och omvandlingen av
            deras bostäder till bostadsrätter är kanske det främsta uttrycket
            för den tendensen. Att inte med full kraft utnyttja de starka
            och välkonsoliderade kommunala bostadsföretagen för bostadsbyggande
            är en annan negativ konsekvens av denna inställning till allmännyttan.
          </note>
          <note>
            Jag måste säga att jag blir lite orolig när jag läser den gemensamma
            borgerliga reservationen. Jag blir lite orolig - även om det kan
            vara en lapsus - när jag läser att Centerpartiet och Kristdemokraterna
            skriver under följande formulering: "Kommuner skall principiellt
            inte ägna sig åt att driva affärsverksamhet." Det tolkar Yvonne
            Ångström som att kommuner inte ska äga bostadsbolag. Jag undrar
            hur Rigmor Stenmark tolkar den formuleringen i den gemensamma
            reservationen.
          </note>
          <note>
            Fru talman! Möjligheterna att skaffa den bostad man behöver för
            att leva ett gott liv är olika för olika hushåll. Det finns de
            som klarar sig bra på egen hand.
          </note>
          <note>
            De har resurser så att de kan tillfredsställa sina behov i konkurrens
            med andra. Men så är det inte för alla.
          </note>
          <note>
            Därför behövs en aktiv bostadspolitik hos både stat och kommuner.
          </note>
          <note>
            Staten måste ta sitt ansvar. Men om vi ska klara uppgiften att
            se till att alla får tillgång till en god bostad måste även kommunerna
            ta sitt ansvar. Det är här allmännyttan kommer in.
          </note>
          <note>
            Vi står inför flera viktiga frågeställningar om allmännyttans
            långsiktiga betydelse för den lokala boendepolitiken och bostadsförsörjningen.
            Och då handlar det inte bara om möjligheten att sälja ut eller
            inte sälja ut allmännyttan och dess lägenheter. Nej, frågan måste
            ses i ett vidare perspektiv. Det handlar om vilken roll de allmännyttiga
            bostadsföretagen ska spela i framtiden.
          </note>
          <note>
            Jag ser följande uppdrag för allmännyttan:
          </note>
          <note>
            · Allmännyttan ska tillhandahålla goda hyresbostäder till långsiktig
            självkostnad.
          </note>
          <note>
            · Allmännyttan ska genom sin ställning i bruksvärdessystemet
            vara en prispress på alla hyresbostäder.
          </note>
          <note>
            · Allmännyttan ska motverka bostadsbristen genom att bygga i
            tid.
          </note>
          <note>
            · Allmännyttan ska erbjuda hyresgästerna reellt inflytande i
            förvaltningen, vara en part i integrationsarbetet och en part
            i det boendesociala arbetet.
          </note>
          <note>
            Fru talman! Det är mot denna bakgrund som regeringen har lagt
            fram propositionen om allmännyttiga bostadsföretag. I propositionen
            föreslår vi en lagreglering och en definition av allmännyttiga
            företag.
          </note>
          <note>
            Jag vill gärna säga att en sådan här lagreglering, hur viktig
            den än är, inte ensam är tillräcklig för att de allmännyttiga
            bostadsföretagen ska fylla sin uppgift inom ramen för en social
            boendepolitik. Det är också viktigt att ägaren, kommunen, ser
            allmännyttan som ett viktigt instrument för att klara uppgiften
            att ge kommunens invånare goda bostäder till rimliga kostnader.
          </note>
          <note>
            Genom att vara självkostnadsbaserade, genom att inte sträva efter
            högsta möjliga vinst och genom att förvalta, bygga nytt och bygga
            om, kan de kommunala bostadsbolagen utgöra en stark konkurrensfaktor
            på bostadsmarknaden när det gäller såväl bygg- och boendekostnader
            som boinflytande och kamp mot segregation och utanförskap.
          </note>
          <note>
            I propositionen föreslår vi också att det ska införas en tillståndsplikt
            vid överlåtelse av allmännyttiga företag och deras fastigheter.
            Skälet till det är väldigt enkelt. Syftet med tillståndsplikten
            är att vi ska kunna bevara ett så stort bestånd av allmännyttiga
            lägenheter att det blir möjligt att upprätthålla ett väl fungerande
            bruksvärdessystem för hyressättning.
          </note>
          <note>
            Vi i Sverige har ju inte valt metoden med statlig hyresreglering,
            som man har i många andra länder.
          </note>
          <note>
            Där fastställer man på statlig nivå hur mycket hyran får höjas.
            Vi har valt ett bruksvärdessystem med allmännyttan som jämförelseobjekt
            och överlåtit till parterna på bostadsmarknaden att förhandla
            om hyressättning. Jag tycker att det är ett bättre och mer flexibelt
            system än om staten skulle sätta hyrorna och varje år bestämma
            hur hög hyreshöjningen skulle bli i hyresfastighetsbeståndet.
            Den vägen har många länder valt för att undvika kraftiga hyresexplosioner,
            framför allt i områden med bostadsbrist.
          </note>
          <note>
            Fru talman! Situationen på bostadsmarknaden med bostadsbrist
            i ett ökat antal kommuner, framför allt i storstadsområdena, kan
            komma att utgöra ett allvarligt hinder för en fortsatt tillväxt.
            Men samtidigt som vi har bostadsbrist i många kommuner är det
            bostadsöverskott i många andra kommuner.
          </note>
          <note>
            Flertalet tomma lägenheter finns hos de allmännyttiga bostadsföretagen.
            Även om antalet tomma bostäder har minskat kraftigt under de senaste
            åren är situationen i många kommuner fortfarande mycket besvärlig.
            Det gäller särskilt de kommuner och regioner där näringslivets
            omvandling och andra strukturella förändringar i samhället har
            lett till stora förändringar i befolkningsstrukturen och till
            utflyttning av människor och företag. Utvecklingen i dessa kommuner
            innebär som regel en svår ekonomisk belastning för såväl bostadsbolagen
            som kommunerna.
          </note>
          <note>
            Jag menar att dessa problem inte kan lösas enbart av de berörda
            bostadsbolagen eller kommunerna. Då riskerar vi att andra viktiga
            välfärdsuppgifter som skola, vård och omsorg inte kan upprätthållas
            i dessa kommuner.
          </note>
          <note>
            Staten har ett tydligt ansvar för att situationen hanteras på
            ett ekonomiskt ansvarsfullt sätt och för att medverka till en
            ekonomisk sanering i dessa bostadsföretag. Det är ett uttryck
            för solidaritet, och det är ett uttryck för regeringens bestämda
            vilja att se till att vi runtom i landet kan upprätthålla någorlunda
            likvärdig service när det gäller vård, skola och omsorg.
          </note>
          <note>
            Vi har det nationella ansvaret. Det förvånar mig att Centerpartiet
            inte är berett att ta detta nationella ansvar.
          </note>
          <note>
            Vi ser framför oss ett behov av att under de närmaste tre åren
            gå in med 3 miljarder kronor för att stödja omstruktureringen
            av de kommunala bostadsföretagen. Det är en etapp i ett program
            som kommer att sträcka sig över längre tid, en tioårsperiod.
          </note>
          <note>
            Vi inrättar en bostadsmyndighet för att hantera de här ärendena.
            Syftet är att se till att vi klarar omstruktureringen på ett ansvarsfullt
            sätt, ett sätt som inte går ut över övrig kommunal verksamhet.
          </note>
          <note>
            Jag hoppas att Centerpartiets företrädare i riksdagen går ut
            och möter centerpartistiska företrädare i de kommuner som sitter
            i rävsaxen och har stora kostnader för sina kommunala bostadsföretag.
            Då kan ni säga till dem: Vi är inte beredda att medverka till
            att på statlig nivå lätta den ekonomiska bördan. Jag undrar vad
            ni får för reaktion tillbaka då.
          </note>
          <note type="speaker">
            Anf. 49 HELENA HILLAR ROSEN-QVIST (mp) replik:
          </note>
          <note>
            Fru talman! Jag kommer att ställa en liknande fråga till Lars-Erik
            Lövdén som jag ställde till Sten
          </note>
          <note>
            Lundström förut om just hyresgästernas inflytande.
          </note>
          <note>
            Naturligtvis är jag mycket väl medveten om att det för närvarande
            är Miljöpartiet som står närmast
          </note>
          <note>
            Hyresgästföreningen och tar till vara dess intressen.
          </note>
          <note>
            Det visar sig i att vi tillsammans, Vänsterpartiet,
          </note>
          <note>
            Socialdemokraterna och Miljöpartiet, var eniga med hyresgästerna
            i Allbokommittén om att stärka hyresgästernas inflytande. Jag
            läser ur Hyresgästföreningens särskilda yttrande till Allbokommittén
            att staten och inte minst hyresgästerna-brukarna har haft anledning
            att förvänta sig att de kommunala bostadsföretagens engagemang
            skulle vara långsiktigt och politiskt stabilt. Hyresgästerna har
            valt att bo i ett kommunalt bostadsföretag och i högsta grad medverkat
            till att finansiera verksamheten genom sina hyror.
          </note>
          <note>
            Det betyder att hyresgästerna-brukarna har rättmätiga intressen
            av inflytande över beslut om försäljning.
          </note>
          <note>
            Det här föll sedan bort i hanteringen, till hyresgästernas och
            min besvikelse.
          </note>
          <note>
            Avser statsrådet att på något vis uppmärksamma den här frågan
            i kommande behandling av svensk bostadspolitik?
          </note>
          <note>
            Anf. 50 Statsrådet LARS-ERIK LÖVDÉN (s)
          </note>
          <note>
            replik:
          </note>
          <note>
            Fru talman! Även jag tycker att det är utomordentligt angeläget
            att hyresgästerna har ett inflytande.
          </note>
          <note>
            I lagstiftningen har vi också fört in regler om att hyresgästorganisationernas
            och hyresgästernas uppfattningar ska höras som ett underlag inför
            den tillståndsprövning som länsstyrelsen ska göra.
          </note>
          <note>
            Man kan gå ett steg längre än så och fundera på -
          </note>
          <note>
            och där är samarbetspartierna överens - att titta närmare på
            möjligheterna att vi, om länsstyrelsen skulle bevilja tillstånd
            till försäljning, ska ha ett förfarande med förköpsordning för
            att se till att hyresgästerna i ett sådant läge får möjlighet
            att ta över fastigheten med förtur framför andra intressenter.
            Vi i samarbetspartierna är överens om att ta tag i den frågan
            och göra det relativt snabbt för att försöka få fram bestämmelser
            om ett sådant förköpsförfarande. Det tycker jag har varit en viktig
            del. Sten Lundström berömde samarbetet i den här frågan, och jag
            tycker att det har varit en viktig ingrediens i samarbetet att
            vi har kommit fram till den positionen.
          </note>
          <note type="speaker">
            Anf. 51 HELENA HILLAR ROSEN-QVIST (mp) replik:
          </note>
          <note>
            Fru talman! Javisst, det är väldigt bra. Men jag hade nog förväntat
            mig att vi skulle ha hunnit få fram även den frågan. Men den kommer.
          </note>
          <note>
            Att samarbetet inte har varit bra säger jag inte, men i just
            det här särskilda avseendet skulle hyresgästerna ha ett mer direkt
            inflytande på frågorna. Man nämner t.o.m. i likhet med det vi
            säger att om en kvalificerad majoritet av hyresgästerna begär
            det skulle det således krävas två likalydande beslut med kvalificerad
            majoritet och mellanliggande val för att en försäljning mot hyresgästernas-brukarnas
            vilja ska få genomföras.
          </note>
          <note>
            Det som en del hyresgäster ser nu är att deras hem säljs ut utan
            att de har det minsta inflytande över frågan. Det är väldigt sorgligt
            för dem.
          </note>
          <note>
            Anf. 52 Statsrådet LARS-ERIK LÖVDÉN (s)
          </note>
          <note>
            replik:
          </note>
          <note>
            Fru talman! Vi har varit negativa till att ta steget mot att
            införa särskilda röstregler och särskilda förfaranderegler när
            det gäller de kommunala besluten för de allmännyttiga bostadsföretagen,
            alltså systemet med mellanliggande val. Det är nämligen en fråga
            som har lite vidare konsekvenser än så. Ska man överväga den typen
            av bestämmelser får man fundera på hur regelverket i kommunallagen
            ska se ut när det gäller andra typer av förfaranden i kommunerna.
          </note>
          <note>
            Jag kan mycket väl föreställa mig att det innebär mycket stora
            påfrestningar för många barnfamiljer som har barn i skolåldern
            när man helt plötsligt får veta att skolan läggs ut på entreprenad
            eller när man får veta att daghemmet läggs ut på entreprenad.
          </note>
          <note>
            Det som Miljöpartiet förespråkar är ett stort genombrott i den
            praxis som vi har när det gäller de kommunala beslutsreglerna.
            Vi har inte varit beredda att tillgodose det önskemålet i det
            här sammanhanget.
          </note>
          <note type="speaker">
            Anf. 53 ULLA-BRITT HAGSTRÖM (kd) replik:
          </note>
          <note>
            Fru talman! Lars-Erik Lövdén säger sig vara förvånad över borgerlighetens
            gemensamma reservation, där vi säger att kommunen i princip inte
            ska bedriva affärsverksamhet. Jag har aldrig hört att Lars-Erik
          </note>
          <note>
            Lövdén vill ändra på kommunallagen. Det spekulationsförbudet
            finns ju redan i kommunallagen, och vi försöker i alla fall att
            följa de lagar som är stiftade.
          </note>
          <note>
            I stället kommer nu en lag utan särskilda rättsverkningar, utan
            några sanktioner, och Lagrådet bedömer att det blir subjektiva
            värderingar från länsstyrelsens sida.
          </note>
          <note>
            På den utfrågning som vi hade inför det här betänkandet och i
            enlighet med regeringens proposition säger partikamraten till
            Lars-Erik Lövdén som också har suttit med i Allbokommittén, nämligen
            Peter
          </note>
          <note>
            Persson, kommunalråd: Däremot är vår förtjusning över länsstyrelsen
            som organ något begränsad, om min bänkgranne ursäktar. - Han vänder
            sig alltså till länsstyrelsen. - Vi tycker att prövningar och
            restriktioner inte ska ligga på tjänstemannanivå. Om regeringen
            vill pröva försäljning av viss omfattning ska den prövas politiskt
            och ligga på regeringen.
          </note>
          <note>
            Varför lägger Lars-Erik Lövdén ut detta ansvar på tjänstemannanivå?
          </note>
          <note>
            Anf. 54 Statsrådet LARS-ERIK LÖVDÉN (s)
          </note>
          <note>
            replik:
          </note>
          <note>
            Fru talman! Jag tyckte att det var någon borgerlig företrädare
            som i den inledande rundan uttryckte en glädje över och ett beröm
            för att det fanns en gemensam borgerlig uppfattning som ges uttryck
            i den här reservationen; vi har en gemensam politik, om man uttrycker
            det så.
          </note>
          <note>
            Jag måste ställa den frågan till Ulla-Britt
          </note>
          <note>
            Hagström: Delar Ulla-Britt Hagström den uppfattning som Yvonne
            Ångström gav uttryck för och som uppenbarligen var kopplad till
            meningen om att kommunerna principiellt inte ska ägna sig åt att
            driva affärsverksamhet? Delar Ulla-Britt Hagström uppfattningen
            att kommunerna inte ska äga kommunala bostadsbolag? Det är ett
            viktigt klargörande som jag efterlyser för att tränga igenom den
            tillkämpade borgerliga fasad som det ges uttryck för i reservationen.
          </note>
          <note type="speaker">
            Anf. 55 ULLA-BRITT HAGSTRÖM (kd) replik:
          </note>
          <note>
            Fru talman! Nej, Lars-Erik Lövdén, jag delar inte
          </note>
          <note>
            Yvonne Ångströms uppfattning i den frågan. Vi kristdemokrater
            vill ha allmännyttan. Vi vill ha kommunala bolag inom det här
            området. Men det vi har skrivit i reservationen är i princip det
            som står i kommunallagen, och den ställer vi upp på.
          </note>
          <note>
            Jag skulle också vilja ta upp ytterligare en fråga med Lars-Erik
            Lövdén. Det talas väldigt mycket om ombildningarna i Stockholm,
            utförsäljningar m.m. I
          </note>
          <note>
            Stockholm var det 4 700 lägenheter 2001. Men redan
          </note>
          <note>
            1998 var det i Göteborg, som är socialdemokratiskt styrt, 3 805
            lägenheter. Dessutom gjorde man så när man byggde Maskinkajen
            att man pumpade in 70
          </note>
          <note>
            miljoner från skattebetalarna för att få ned kostnaderna från
            22 500 kr per kvadratmeter till 16 000 kr per kvadratmeter.
          </note>
          <note>
            Mellan 1992 och 1998 gick 7 000 privata bostadsföretag i konkurs.
          </note>
          <note>
            Finns det inte någon oro och ingen vett och sans när det gäller
            att den lagstiftning vi i dag inför kan leda till problem för
            de privata fastighetsägarna i konkurrensen, och därmed ytterst
            för den enskilde som vill välja en bostad?
          </note>
          <note>
            Anf. 56 Statsrådet LARS-ERIK LÖVDÉN (s)
          </note>
          <note>
            replik:
          </note>
          <note>
            Fru talman! Svaret på den frågan är ett enkelt nej.
          </note>
          <note>
            Jag vill återknyta till den diskussion som vi förde här och som
            jag tyckte var ganska spännande, dvs.
          </note>
          <note>
            diskussionen om det ställningstagande som Ulla-Britt
          </note>
          <note>
            Hagström nu gör. Ni är inte överens! Nu säger ju
          </note>
          <note>
            Ulla-Britt Hagström att de borgerliga partierna inte är överens.
            Jag tycker att det är glädjande att Kristdemokraterna nu så frankt
            förklarar att vi behöver de allmännyttiga bostadsbolagen. Se då
            till så att ni också tar konsekvenserna av det ute i kommunerna!
          </note>
          <note>
            Se till att ni tar konsekvenserna av det i Stockholmsområdet
            i de kommuner där ni samarbetar med
          </note>
          <note>
            Moderaterna! Använd allmännyttan som ett offensivt bostadspolitiskt
            instrument för att bygga nytt och se till att vi klarar bostadsförsörjningen
            också för de grupper som har svårt att hävda sig av egen kraft
            på bostadsmarknaden!
          </note>
          <note>
            Det var ett bra och tydligt konstaterande från Ulla-Britt Hagström.
            Då är det ingen gemensam reservation, i varje fall inget gemensamt
            som ligger bakom reservationen.
          </note>
          <note type="speaker">
            Anf. 57 STEN LUNDSTRÖM (v) replik:
          </note>
          <note>
            Fru talman! I motion Bo12, som vi gemensamt har avslagit i betänkandet,
            tar man upp problemen kring Solna och bostadsföretaget Signalisten.
            Där lyckas man på olika sätt inom lagens ramar slå sönder både
            hela bruksvärdessystemet och självkostnadsprincipen och berika
            sig på hyresgästernas bekostnad
          </note>
          <note>
            - som vi ser det i alla fall - för att se till att man får större
            avkastning på sina bostadsbolag.
          </note>
          <note>
            Vi har sagt att det än så länge kanske inte finns någon anledning
            att införa tillståndsplikt för försäljning till annat allmännyttigt
            bostadsföretag. Men den fråga som jag skulle vilja ställa till
            Lars-Erik Lövdén, fru talman, är: Om detta skulle visa sig ske
            på fler orter - är socialdemokratin då beredd att trots allt se
            över lagstiftningen ganska snart och införa tillståndsplikt även
            för försäljning till annat allmännyttigt bostadsbolag?
          </note>
          <note>
            Anf. 58 Statsrådet LARS-ERIK LÖVDÉN (s)
          </note>
          <note>
            replik:
          </note>
          <note>
            Fru talman! Vi kommer naturligtvis att noga följa lagstiftningens
            tillämpning och utvecklingen när det gäller kommunerna. Det finns
            alltid kommuner som är uppfinningsrika och vill kringgå olika
            lagstiftningsintentioner.
          </note>
          <note>
            Vi kommer därför att följa denna fråga väldigt noga, och vi får
            väl se om det finns ett behov framöver av att göra ytterligare
            förändringar för att komma bort ifrån olika försök att kringgå
            lagstiftningen.
          </note>
          <note type="speaker">
            Anf. 59 STEN LUNDSTRÖM (v) replik:
          </note>
          <note>
            Fru talman! Jag tar det som ett löfte om att vi tillsammans ganska
            nogsamt ska bevaka vad som sker framöver. Om detta utvecklas i
            fler kommuner så finns det med all sannolikhet anledning att se
            över även den här typen av försäljning och även att införa tillståndsplikt
            för den.
          </note>
          <note>
            Fru talman! Jag skulle också vilja ställa en annan fråga, som
            hänger samman med det replikskifte som tidigare pågick och där
            Lars-Erik Lövdén på något sätt trots allt lyckades få det till
            att kd vill driva kommunala bostadsbolag. Jag har lite svårt att
            förstå hur man kan tolka Ulla-Britt Hagström på det viset, när
            Kristdemokraterna har skrivit under en reservation där det står:
            Argumenten för att sälja ut en större eller mindre del av de kommunala
            bostadsbolagen är flera. Kommuner ska i princip inte ägna sig
            åt att driva affärsverksamhet. Det riskerar att dränera kommunernas
            ekonomi och därmed att minska utrymmet att koncentrera sig på
            huvuduppgiften skola, vård och omsorg.
          </note>
          <note>
            Fru talman! Jag undrar om Lars-Erik Lövdén kan tolka det på något
            annat sätt än att både kd och Centerpartiet i fortsättningen inte
            är beredda att driva kommunala bostadsföretag.
          </note>
          <note>
            Anf. 60 Statsrådet LARS-ERIK LÖVDÉN (s)
          </note>
          <note>
            replik:
          </note>
          <note>
            Fru talman! Jag är en positiv och vänlig person, precis som Carl-Erik
            Skårman. Jag tolkar Ulla-Britt
          </note>
          <note>
            Hagströms inlägg så att hon tar avstånd från det som ligger bakom
            formuleringen i reservationen, nämligen
          </note>
          <note>
            Yvonne Ångströms uppfattning om att kommunerna inte ska äga kommunala
            bostadsföretag. Formuleringen indikerar riktningen att kommunerna
            inte ska syssla med sådant här, och Ulla-Britt Hagström förklarar
            nu i kammaren att Kristdemokraterna har uppfattningen att kommunerna
            ska äga kommunala bostadsföretag. Det tycker jag var glädjande.
            Ju fler vi är med om den insikten, desto bättre är det.
          </note>
          <note>
            Jag är övertygad om att Vänsterpartiet noga kommer att följa
            hur lagstiftningen tillämpas. Regeringen kommer också att göra
            det, och jag förutsätter att vi kan prata med varandra framöver
            precis som vi gjorde inför tillkomsten av denna proposition.
          </note>
          <note type="speaker">
            Anf. 61 YVONNE ÅNGSTRÖM (fp) replik:
          </note>
          <note>
            Fru talman! Vi skriver, vilket nu flera stycken har sagt, i vår
            reservation att kommuner principiellt inte ska ägna sig åt att
            driva affärsverksamhet. Vi skriver också, vilket Sten Lundström
            har läst upp men som jag ska ta upp en gång till, så här: Det
            riskerar att dränera kommunernas ekonomi och därmed minska utrymmet
            att koncentrera sig på huvuduppgifterna skola, vård och omsorg.
            Detta leder till minskad demokratisk insyn och det medför att
            konkurrensen på marknaden snedvrids. Den meningen läste inte Sten
          </note>
          <note>
            Lundström upp.
          </note>
          <note>
            Statsrådet säger att jag menar att kommuner inte ska äga kommunala
            bolag, och det är min principiella uppfattning. Jag och Folkpartiet
            anser inte att kommunala bolag över huvud taget behövs, men -
            och det är ett viktigt undantag - vi tycker inte att det är vi
            i riksdagen som ska bestämma det. De kommunalpolitiker som vill
            ha ett kommunalt bostadsbolag, som har ett och vill ha det kvar
            eller som vill bilda ett ska naturligtvis få det.
          </note>
          <note>
            Det finns ju faktiskt också andra möjligheter för kommuner att
            äga bostäder. Man måste inte ha ett bolag, utan kommunerna kan
            äga bostäderna själva.
          </note>
          <note>
            Då ökar man insynen.
          </note>
          <note>
            Beträffande de tre miljarderna för att stödja kommunala bostadsföretag
            i kris vill jag fråga statsrådet
          </note>
          <note>
            Lövdén: Hur ska de privata fastighetsägarna kompenseras för den
            här snedvridna konkurrensen? Det är för mig den viktigaste frågan.
          </note>
          <note>
            Anf. 62 Statsrådet LARS-ERIK LÖVDÉN (s)
          </note>
          <note>
            replik:
          </note>
          <note>
            Fru talman! Låt mig ta upp detta med statens ansvar för de kommunala
            bostadsbolagen. Det var ju det som den sista frågan tangerade.
          </note>
          <note>
            Det är precis som Sten Lundström sade - när industrisamhället
            byggdes upp, när expansionen skedde i Bergslagen och i andra kommuner
            i norra Sverige och industrin behövde mer arbetskraft så knackade
            man på kommunalrådets dörr och bad kommunalrådet sätta i gång
            bostadsbyggandet. Det var ingen privat som gjorde det, utan det
            var kommunen som fick ta ansvar för att se till så att arbetskraften
            till bruket eller till industrin fick bostäder. När sedan bruket
            packade ihop och industrin försvann så stod kommunen där med tomma
            lägenheter.
          </note>
          <note>
            För mig är det alldeles självklart att vi inte kan överlåta och
            överlämna ansvaret för det enbart till kommunerna. Då drabbas
            ju vården, skolan och omsorgen. Många kommuner är inte mäktiga
            att hantera den ekonomiska uppgiften på egen hand. Därför krävs
            det ett statligt engagemang och ett statligt ansvar.
          </note>
          <note>
            Vi går nu in med omstruktureringsåtgärder - inte så att vi går
            in och förhandlar med det kommunala bostadsföretaget, utan vi
            går in och ser till så att ägaren, kommunen, har möjligheter att
            hantera situationen för det kommunala bostadsföretaget. Det är
            en väsentlig skillnad. Vi kommer att göra detta i samverkan med
            kommunerna.
          </note>
          <note>
            Jag ser inte att detta innebär någon konkurrenssnedvridning,
            framför allt inte i perspektivet av det stora statliga stöd som
            utgick till många privata fastighetsägare och privata bolag i
            början på 1990-talet, under finanskrisen.
          </note>
          <note type="speaker">
            Anf. 63 YVONNE ÅNGSTRÖM (fp) replik:
          </note>
          <note>
            Fru talman! Jag känner naturligtvis inte till hur det är i samtliga
            kommuner. Men exempelvis där jag bor har även privata fastighetsägare
            byggt, och en del av dem har också spekulerat fel. Min uppfattning
            är fortfarande att om man riktar stödet enbart till de kommunala
            bostadsbolagen så kommer de privata att bli utsatta för snedvridande
            konkurrens. Vi har olika uppfattning, och det lär inte gå att
            ändra på.
          </note>
          <note>
            Anf. 64 Statsrådet LARS-ERIK LÖVDÉN (s)
          </note>
          <note>
            replik:
          </note>
          <note>
            Fru talman! Kommunerna har ett ansvar för sina kommunala bostadsföretag.
            Kommunerna kan inte försätta sina kommunala bostadsföretag i konkurs.
          </note>
          <note>
            Det skulle få återverkningar på hela den kommunala kreditgivningen.
            Kommuner i en avfolkningsbygd som befinner sig i en ekonomiskt
            svår situation och inte kan hantera det kommunala bostadsbidraget
            på egen hand utan att det får allvarliga konsekvenser för skolan,
            vården och omsorgen måste ha ett statligt stöd för att kunna ta
            ett ansvar för en sanering och omstrukturering av sitt kommunala
            bostadsföretag.
          </note>
          <note>
            Yvonne Ångström måste gå ut och möta väljarna i de här kommunerna
            och säga att Folkpartiet inte är berett att ta ett ansvar på nationell
            nivå. Folkpartiet menar att skattebetalarna eller de kvarvarande
            hyresgästerna i kommunen ska betala för de tomma lägenheterna.
            Folkpartiet menar att för att rädda det kommunala bostadsföretaget
            måste kommunen skära ned på skolan, omsorgen och vården. Det är
            det beskedet som Folkpartiet ger till medborgarna i de här kommunerna.
          </note>
          <note type="speaker">
            Anf. 65 RIGMOR STENMARK (c) replik:
          </note>
          <note>
            Fru talman! Socialdemokrater med bostadsministern i spetsen vet
            mycket väl var Centerpartiet står när det gäller de allmännyttiga
            bostadsbolagen. Vi är överens med de partier som slår vakt om
            mångfald och valfrihet. Vi är överens med de partier som vill
            ha neutralitet mellan boendeformerna. Vi är överens med Socialdemokraterna
            om Socialdemokraterna också vill ge lika villkor till de allmännyttiga
            bostadsbolagen och behandla dem på ett bra sätt.
          </note>
          <note>
            Vi ser ju hur det är i dag. Vi vet att människor vill ha tak
            över huvudet, mat i magen och ett arbete. Det är grundläggande
            förutsättningar för att man ska ha ett drägligt liv. I dag råder
            det brist på bostäder i storstadsregionerna och överskott i andra
            delar av landet. Att bostadspolitiken inte håller måttet måste
            vi väl ändå vara helt överens om, herr bostadsminister.
          </note>
          <note>
            Däremot tror jag att vi skiljer oss i synen på hur problemen
            kan lösas. Vi kan inte fortsätta med en gammaldags bostadspolitik.
            Vi måste ha en bostadspolitik som är anpassad till dagens moderna
            samhälle.
          </note>
          <note>
            Anf. 66 Statsrådet LARS-ERIK LÖVDÉN (s)
          </note>
          <note>
            replik:
          </note>
          <note>
            Fru talman! Om vi nu, som Rigmor Stenmark säger, är överens om
            vikten av att ha allmännyttiga bostadsföretag, varför skriver
            ni då under en sådan här reservation? Den kan tolkas - och ska
            egentligen med rätt tolkas - så att ni inte vill ha kommunala
            bostadsföretag. Det kan ha varit en lapsus, och det är bra att
            Rigmor Stenmark så tydligt nu i kammaren markerar att ni ställer
            upp bakom de kommunala bostadsföretagen.
          </note>
          <note>
            Jag skulle vilja ge ett råd till Centerpartiet. Liera er inte
            för mycket med Moderaterna i bostadspolitiken, för det blir ofta
            fel! Lika fel blir det när ni i reservationen skriver att hyresregleringarna
            skapar inlåsningseffekter. Vad vill ni? Vill ni ha kvar bruksvärdessystemet
            eller inte? Håll Moderaterna på långt avstånd i bostadspolitiken!
            Det har ni gjort förr i
          </note>
          <note>
            Centerpartiet, och jag tror att det vore bra om ni gör det nu
            också.
          </note>
          <note type="speaker">
            Anf. 67 RIGMOR STENMARK (c) replik:
          </note>
          <note>
            Fru talman! Jag är helt överens med bostadsministern i den frågan.
            Sanningen ligger i mitten. Jag skulle också vilja ge ett råd.
            Liera er inte med Vänsterpartiet och Miljöpartiet i bostadsfrågorna!
            Försök att närma er oss som finns i mitten! Det är så det har
            fungerat förut, och då har det gått bra. Nu är det alldeles åt
            skogen, skulle jag vilja säga.
          </note>
          <note>
            Vi tycker att entreprenörverksamhet är bra. Därför behöver kommunerna
            inte ägna sig åt sådan affärsverksamhet som andra i samhället
            klarar bättre. Alla kommuner har inte egna bostadsbolag. Det tycks
            finnas hyresrätter i de kommunerna i alla fall.
          </note>
          <note>
            Jag skulle vilja ställa en fråga till bostadsministern. Vad är
            viktigast? Är det viktigast att människor får bra bostäder till
            rimliga kostnader? Är det viktigt att det finns hyresrätter för
            människor att tillgå i den här regionen också? Eller är det viktigast
            att det är kommunen som är ägare?
          </note>
          <note>
            Anf. 68 Statsrådet LARS-ERIK LÖVDÉN (s)
          </note>
          <note>
            replik:
          </note>
          <note>
            Fru talman! Det är väldigt viktigt att kommunerna har ett stort
            bestånd av allmännyttiga lägenheter. Det är viktigt för att vi
            ska ha långsiktiga förvaltare av bostadsbeståndet som bygger på
            självkostnadsprincipen. Det är också viktigt för att vi ska kunna
            tillämpa hyressättningssystemet på det sätt som vi gör i dag.
          </note>
          <note>
            Därför måste vi se till så att vi bevarar allmännyttan.
          </note>
          <note>
            Sedan ser jag det självfallet som väldigt positivt att det finns
            andra aktörer på bostadsmarknaden också. När regeringen har gått
            in med investeringsbidrag för hyresrättsproduktion, som har blivit
            en stor framgång, har det också stimulerat ett antal lokala aktörer
            till att vara med på vagnen när det gäller att bygga fler hyresrätter.
            I går kväll i en debatt med Carl-Erik
          </note>
          <note>
            Skårman nämnde jag Duvkullen i Linköping och
          </note>
          <note>
            Jakri i Hjärup, och jag kan ta flera andra exempel på hur de
            privata företagen har sett en chans med investeringsbidraget att
            vara med och bygga bra bostäder till rimliga kostnader.
          </note>
          <note>
            Men än en gång, Rigmor Stenmark, det är inte jag som vill regera
            tillsammans med Moderaterna. Det är
          </note>
          <note>
            Centerpartiet som vill regera tillsammans med Moderaterna. Jag
            har tolkat uttalandena i den allmänpolitiska debatten på det sättet.
            Jag vill varna för det när det gäller bostadspolitiken, och även
            på andra områden. Skriv inte sådana här gemensamma reservationer
            med Moderaterna längre! Och liera er framför allt inte i konkret
            politisk handling med Moderaterna när det gäller bostadspolitiken!
          </note>
          <note type="speaker">
            Anf. 69 CARL-ERIK SKÅRMAN (m) replik:
          </note>
          <note>
            Fru talman! Seved Petrén, som åberopades tidigare, var en duktig
            moderat aktör i en dominerande socialdemokratisk omgivning i Huddinge.
            Han var säkert överens med sina socialdemokratiska vänner där
            under sin aktiva tid om att värna om den kommunala självstyrelsen.
            Det hade väl förmodligen upprört statsrådet Lövdén lika mycket
            som det nu upprör statsrådet Lövdén att de borgerliga partierna
            i kammaren är så eniga om att försvara det kommunala självstyret.
            Själv vill han tafsa på grundlagen och våldföra sig på det kommunala
            självstyret, trots att bostadspolitiken under 50 år, som statsrådet
            själv angav, har präglats av socialdemokratiska värderingar med
            de kommunala bostadsföretagen som huvudsakliga aktörer.
          </note>
          <note>
            Har det gett en god bostadsförsörjning som har åberopats som
            ett alternativ? Det finns 42 500 lediga lägenheter i landet till
            en kostnad av 30 miljarder kronor. Det gynnar minsann inte den
            regionalpolitik som bl.a. Centern har värnat om, och som skulle
            vara bra, att man sitter med de skulderna i de här kommunerna.
          </note>
          <note>
            De kommunala bostadsföretagen ska bygga i tid.
          </note>
          <note>
            Själv skrev jag ett brev till det dåvarande socialdemokratiska
            fastighetsborgarrådet Billström redan den
          </note>
          <note>
            1 april 1995 för att få i gång en planering. Vad hände? Jo, socialdemokraterna
            i det kommunala bostadsföretaget fattade beslut så att all planering
            och allt byggande förlamades. Är det en anledning att ha kommunala
            bostadsföretag?
          </note>
          <note>
            Anf. 70 Statsrådet LARS-ERIK LÖVDÉN (s)
          </note>
          <note>
            replik:
          </note>
          <note>
            Fru talman! Jag efterlyste och uttryckte en saknad av den moderata,
            praktiska, handfasta kommunalpolitik som präglade Sverige långt
            fram på 70-talet. Då fanns det många kommunalmän runtom i landet,
            även moderater, som slöt upp bakom principen att vi skulle ha
            allmännyttiga bostadsföretag. Sedan trädde något nytt in i samhällsklimatet.
            Nyliberalismen, den råa marknadsfundamentalismen, tog överhand.
            Då blev stolligheter som utförsäljning och privatisering huvudtemat
            och huvudingrediensen i den moderata politiken. Seved Petrén i
            Huddinge gav uttryck för ett ansvarskännande även utifrån moderata
            utgångspunkter. Men den politik som har präglat många borgerliga
            och framför allt moderatstyrda kommuner i Stockholm under senare
            år är inte uttryck för ett ansvarskännande socialt ansvarstagande.
            Det är också därför som lagstiftningen behövs.
          </note>
          <note>
            Hade vi bevarat den gamla enigheten kring att allmännyttan var
            en viktig ingrediens i den sociala bostadspolitiken, hade vi inte
            behövt någon lagstiftning. Då hade vi inte haft partier som av
            princip förespråkar att kommuner inte ska äga kommunala bostadsföretag.
          </note>
          <note type="speaker">
            Anf. 71 CARL-ERIK SKÅRMAN (m) replik:
          </note>
          <note>
            Fru talman! Jag vill uttrycka min tillfredsställelse över att
            vi nu har fått i gång bostadsbyggandet i
          </note>
          <note>
            Stockholm. Det ligger 20 000 bostäder i pipeline som den borgerliga
            majoriteten är ense om, detta trots att socialdemokraterna genom
            sin hantering av de kommunala bostadsföretagen förlamade planeringen.
          </note>
          <note>
            Det sägs också att de kommunala bostadsföretagen skulle minska
            segregationen. Men den socialdemokratiska regeringen ville inte
            ens gå med på att använda överskottet från de kommunala bostadsföretagen
            för att slitna stadsdelar skulle kunna rustas upp.
          </note>
          <note>
            Vad är detta för inställning till de kommunala bostadsföretagens
            ambitioner att förbättra de sociala förhållandena och minska segregationen
            i Stockholms omgivningar?
          </note>
          <note>
            Fru talman! Jag måste återigen fråga: Vad är det egentliga motivet
            för att till varje pris konservera de kommunala bostadsföretagen
            i ett slags gräddfil? Vad är det underliggande motivet? Allt som
            dras fram visar sig ju vara felaktigt. Det egentliga motivet till
            att till varje pris bevara de kommunala bostadsföretagen har vi
            ännu inte fått klart för oss.
          </note>
          <note>
            Anf. 72 Statsrådet LARS-ERIK LÖVDÉN (s)
          </note>
          <note>
            replik:
          </note>
          <note>
            Fru talman! Jag vet inte om Carl-Erik Skårman lyssnade på mitt
            anförande. Jag gjorde en lång och utförlig beskrivning av motivet
            till att vi måste ha allmännyttiga bostadsföretag och det synsätt
            som har präglat efterkrigstidens bostadspolitik för att klara
            bostadsförsörjningen för breda grupper i samhället.
          </note>
          <note>
            Jag trodde vidare att Carl-Erik Skårman hade läst propositionen,
            där det också finns en utförlig motivering till att vi måste ha
            allmännyttiga bostadsföretag.
          </note>
          <note>
            Vi genomför lagstiftningen nu primärt utifrån det nationella
            intresset av att bevara och skydda ett hyressättningssystem som
            vi tycker i stora drag fungerar bra. Vi vill bevara de allmännyttiga
            företagen och genomför - låt mig uttrycka det så - lagstiftningen
            för att undvika marknadshyror, det som moderaterna förespråkar.
          </note>
          <note>
            Carl-Erik Skårman är ju en positiv och vänlig person. Det hade
            kanske varit bra om Carl-Erik Skårman hade läst de här motiven
            och trott på vad jag säger i stället för att använda uttryckssätt
            som egennytta, maktstruktur och bevarande av maktambitioner. Vi
            har en övertygelse att de allmännyttiga bostadsföretagen behövs
            för att vi ska kunna upprätthålla en social bostadspolitik. Jag
            förstår att Carl-Erik Skårman och
          </note>
          <note>
            Moderaterna har en annan övertygelse, men Carl-Erik
          </note>
          <note>
            Skårman bör respektera den övertygelse som jag har även om han
            inte delar den.
          </note>
          <note type="speaker">
            Anf. 73 EWA THALÉN FINNÉ (m):
          </note>
          <note>
            Fru talman! Jag tycker att det beslut som riksdagen i dag ska
            fatta i grunden bygger på en myt - myten att allmännyttan håller
            på att försvinna. I debatten framhåller Socialdemokraterna, Vänstern
            och Miljöpartiet att den kommunala hyresrätten håller på att ta
            slut. Ser deras företrädare hur många kommunala hyresrätter som
            finns i Sverige?
          </note>
          <note>
            Dagens förslag är i stället uttryck för en klåfingrighet som
            mer skadar än värnar de kommunala bostadsföretagen, eftersom man
            begränsar kommunernas inflytande över sin egendom. Jag skulle
            kanske som moderat egentligen tycka att det är bra. Men eftersom
            Sten Lundström anför att vi under 1900-talet har sett ökad spekulation,
            höjda kostnader, större segregation, kartellbildning, ökade vinstuttag
            m.m.
          </note>
          <note>
            måste jag ställa frågan: Minskar dagens föreslagna lagstiftning
            kostnaderna, segregationen, kartellbildningen och hyresnivåerna?
            Självklart inte.
          </note>
          <note>
            Fru talman! Jag vill också belysa dagens ärende utifrån den kommunala
            självstyrelsen och den kommunala äganderätten. Under de senaste
            åren har det av regeringen väckts återkommande förslag som allvarligt
            inskränker den kommunala självstyrelsen.
          </note>
          <note>
            De senast framförda förslagen har alltid varit en reaktion på
            den politik som kommuner med borgerlig majoritet bedriver. Det
            är en allvarlig utveckling.
          </note>
          <note>
            För att komma in lite närmare på dagens förslag vill jag säga
            att det innebär en begränsning i en kommuns möjlighet att hantera
            bostadsfrågan i enlighet med en väljarmajoritets i val uttryckta
            mening. Förslaget innebär nämligen att ett politiskt beslut som
            i sin tur är ett resultat av en politisk diskussion, ett val och
            ett valresultat överprövas av i första hand länsstyrelsens tjänstemän
            och i andra hand tjänstemän i
          </note>
          <note>
            Boverket.
          </note>
          <note>
            Därmed inför man faktiskt något nytt i den svenska lagstiftningen
            och i vårt rättssystem. Vi moderater vill höja ett varnande finger
            för den utveckling som vi kan se för den kommunala självstyrelsen
            med fler och fler inskränkningar för de kommunala förtroendevalda.
            Är det så vi i framtiden vill att vårt land ska styras, att de
            kommunala politikerna blir någon sorts nickedockor som enbart
            genomför beslut som tagits i
          </note>
          <note>
            Sveriges riksdag? Jag tycker att det vore mycket olyckligt.
          </note>
          <note>
            Förslaget innebär också att kommunerna inte får råda och ansvara
            över sin egendom. Det innebär att äganderätten inskränks. Kommunerna
            ingår sedan inte under Europakonventionens äganderättsskydd, men
            det gör de kommunala bostadsföretagen, för de är egna juridiska
            personer. Därför anser vi moderater att det här förslaget strider
            mot Europakonventionens rättigheter. Det förslag som vi i dag
            ska besluta om står inte i proportion till de ingrepp i det kommunala
            självstyret och i Europakonventionens rättigheter som det innebär.
            Det löser inga problem som i dag finns på bostadsmarknaden.
          </note>
          <note>
            I slutänden kommer detta förslag i stället att motverka sitt
            syfte. Det kan inte efter det att vi har fattat detta beslut finnas
            många kommuner i landet som känner att Socialdemokraterna, Vänstern
            och Miljöpartiet nu har stått upp och försvarat de kommunala bostadsföretagen
            för att göra dem starkare. I stället har man troligtvis minskat
            det ekonomiska värdet på fastigheterna, ökat risktagandet och
            omyndigförklarat de kommunala förtroendevalda och ytterst väljarna.
          </note>
          <note>
            Med detta, fru talman, yrkar jag bifall till reservation 1.
          </note>
          <note type="speaker">
            Anf. 74 STEN LUNDSTRÖM (v):
          </note>
          <note>
            Fru talman! Jag måste fråga Ewa Thalén Finné om det verkligen
            är så att i nästa läge också skollagen, barnomsorgslagen, sjukvårdslagen
            osv. ska bort.
          </note>
          <note>
            Det är inte särskilt ovanligt i vårt land att den kommunala kompetensen
            och beslutsrätten regleras genom lagar. Häri reglerar vi kommunernas
            skyldighet att tillse att medborgarna har tillgång till bostäder,
            och vi ger med denna lagstiftning kommunerna en ganska vettig
            reglering av deras åtaganden när det gäller invånarnas rätt till
            egna bostäder.
          </note>
          <note>
            Är det inte också så, Ewa Thalén Finné, att staten faktiskt har
            ett övergripande ansvar för att tillse att det finns goda bostäder
            åt alla medborgare i landet?
          </note>
          <note type="speaker">
            Anf. 75 EWA THALÉN FINNÉ (m):
          </note>
          <note>
            Fru talman! Naturligtvis måste vi ha lagstiftning i detta land
            som innebär att alla medborgare har rätt till t.ex. skola och
            barnomsorg. Vi har redan lagstiftning om att alla har rätt till
            en bostad. Det står både i kommunallagen och i grundlagen, såvitt
            jag vet.
          </note>
          <note>
            Att denna lag skulle göra att vi fick fler bostäder är en utopi.
            Det kommer inte till en enda bostad för att vi fattar ett beslut
            som faktiskt begränsar äganderätten för de kommunala bostadsföretagen.
            Jag tror snarare att ännu färre kommer att bygga.
          </note>
          <note type="speaker">
            Anf. 76 STEN LUNDSTRÖM (v):
          </note>
          <note>
            Fru talman! Det får vi se. När vi får tydliga spelregler blir
            det kanske intressantare för kommunerna att bygga lite mer. Men
            jag tror att det viktigaste är att komma till rätta med byggkostnaderna.
          </note>
          <note>
            Jag kan konstatera att moderaterna i alla sammanhang hävdar äganderätten
            som en viktig princip, men aldrig är beredda att begränsa den.
            Man är inte beredd att begränsa äganderätten med en bostadsanvisningslag
            eller med obligatorisk bostadsförmedling eller genom att införa
            rätten till bistånd för bostad vad gäller socialtjänsten. Man
            hävdar det kommunala självstyret som en grundprincip.
          </note>
          <note>
            Det är därför jag ställer frågan. Ska det kommunala självstyret
            också sättas över barns rätt att gå i skolan? Handlar det bara
            om människors rätt att ha någonstans att bo?
          </note>
          <note>
            När det inte duger med det kommunala självstyret går man över
            på det överstatliga och talar om EG-
          </note>
          <note>
            rättens eventuella invändningar mot detta.
          </note>
          <note>
            Varför använda sig av argument om kommunalt självstyre när det
            helt enkelt handlar om det som
          </note>
          <note>
            Yvonne Ångström talar om? Ni vill inte att kommunerna ska äga
            bostadsföretag. Ni vill inte ha ett offentligt ägande. Ni vill
            föra över allt ägande till marknaden. Det vore enklare att säga
            det, för det är det som är er politik.
          </note>
          <note type="speaker">
            Anf. 77 EWA THALÉN FINNÉ (m):
          </note>
          <note>
            Fru talman! Jag sade i min förra replik att jag tycker att vi
            ska ha en generell rätt att gå i skolan och att det redan nu i
            lagstiftningen anges att alla har rätt att bo. Detta löser inte
            problemet.
          </note>
          <note>
            Det är självklart att man måste försvara äganderätten. Äganderätten
            är det som gör att samhällen går framåt. Vi kan titta på grannarna
            österut och se vilken utveckling det var i de länderna. Det kan
            man inte precis påstå var lysande.
          </note>
          <note>
            Jag tycker att det blir en pseudodebatt om denna lagstiftning,
            som jag inte ser fyller minsta funktion.
          </note>
          <note>
            Sten Lundström sade själv att det behövs långsiktiga förslag
            på denna marknad. Vi ser inte röken av något sådant. Det kommer
            förslag om ett litet investeringsbidrag som ska löpa på något
            år eller två, osv. Det är sådant man förmår.
          </note>
          <note>
            Se till att ta tag i de stora frågorna, så att vi får i gång
            ett byggande. Då behöver vi inte fatta beslut om lagar som inte
            fyller minsta funktion.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            5 § Kooperativ hyresrätt
          </note>
          <note>
            Föredrogs bostadsutskottets betänkande 2001/02:BoU5
          </note>
          <note>
            Kooperativ hyresrätt (prop. 2001/02:62).
          </note>
          <note type="speaker">
            Anf. 78 INGA BERGGREN (m):
          </note>
          <note>
            Fru talman! Nu ska vi diskutera kooperativ hyresrätt. Att bo
            bra är viktigt för oss alla - unga som äldre, studenter eller
            förvärvsarbetande, ensam eller sammanboende, barnfamilj eller
            människor utan barn.
          </note>
          <note>
            Varför börjar jag så här? Jo, för att vi alla lever under olika
            förhållanden och har skilda önskemål som bestämmer hur bostaden
            ska se ut och var den ska ligga: på landsbygden, i förorten eller
            i centrum.
          </note>
          <note>
            I olika åldrar har vi olika önskemål. I unga år vill vi inte
            binda oss utan uppskattar hyresalternativet, vilket man kanske
            också gör på äldre dagar. Hyreslägenheten erbjuder en allt i ett-service
            - inga bekymmer för trädgård eller underhåll.
          </note>
          <note>
            Bostadsrättslägenheten uppskattas av många eftersom man där kan
            påverka det egna boendet och boendemiljön mer. Intill dess att
            ägarlägenheter har blivit verklighet är bostadsrätten i praktiken
            den enda upplåtelseform som möjliggör bostadsägande - om än indirekt
            - i flerbostadshus.
          </note>
          <note>
            Tänk om regeringen ändå nu, samtidigt med förslag om kooperativ
            hyresrätt, lämnat det av riksdagen beställda förslaget om ägarlägenheter!
            Då hade jag helt kunnat instämma i vad regeringen i propositionen
            skriver om kooperativ hyresrätt, nämligen:
          </note>
          <note>
            "Kooperativ hyresrätt kan fungera som ett bra komplement till
            de befintliga upplåtelseformerna hyresrätt och bostadsrätt och
            bidra till en ökad valfrihet mellan skilda boendeformer." Ägarlägenheter
            hade också, liksom för övrigt egnahem redan gör, ytterligare ökat
            valfriheten.
          </note>
          <note>
            Vi moderater hävdar bestämt att det är människorna själva som
            ska kunna välja den bostad de önskar. Bostadspolitiken ska ge
            förutsättningar för detta och för utveckling av olika upplåtelseformer
            som kan tillgodose olika individers önskemål i olika skeden av
            livet. Därför stöder Moderaterna förslaget till kooperativ hyresrätt
            men är kritiska till ett par delar av förslaget. Det gäller dels
            avsaknaden av uppräkning av medlemsinsatser i samband med återbetalning,
            dels kravet på kvalificerad majoritet vid ombildning till och
            från kooperativ hyresrätt och ombildning från kooperativ hyresrätt
            till bostadsrätt.
          </note>
          <note>
            Medlemsinsatser bör ses som ett lån eller en deposition som åtminstone
            ska inflationssäkras. Individens trygghet måste sättas före kooperativets
            välstånd, menar vi. Uppräkning av medlemsinsats ska därför kunna
            göras såväl vid återbetalning som vid antagande av ny medlem.
            Flera remissinstanser, bl.a.
          </note>
          <note>
            Kammarrätten i Göteborg, Boverket och Sveriges advokatsamfund,
            anser att stadgevillkor som tillåter indexuppräkning bör vara
            tillåtna. Därför menar vi moderater att regeringen snarast bör
            arbeta fram ett förslag som tillgodoser detta. Därmed yrkar jag
            bifall till reservation 2 under punkt 2.
          </note>
          <note>
            Jag vill också säga några ord om majoritetskravet vid ombildning
            till och från kooperativ hyresrätt och ombildning från kooperativ
            hyresrätt till bostadsrätt.
          </note>
          <note>
            Detta utvecklas i reservationerna 4 och 5.
          </note>
          <note>
            Många gånger tidigare har vi moderater konsekvent hävdat att
            det för ombildning från hyresrätt till bostadsrätt ska vara tillräckligt
            om mer än hälften av hyresgästerna är för ombildningen. Det anser
            vi också ska gälla vid ombildning till och från kooperativ hyresrätt.
            Kraven på kvalificerad majoritet måste snarast ersättas av krav
            på enkel majoritet.
          </note>
          <note>
            Mångfald och valfrihet är utgångspunkterna i
          </note>
          <note>
            Moderaternas program för bostadspolitiken med individen i fokus.
            De boende ska ges så goda förutsättningar som möjligt att själva
            kunna bestämma hur de vill bo. Därför borde regeringen snarast
            också, menar vi, lägga förslag om ägarlägenheter för att därmed
            leva upp till vad som skrivs i propositionen om kooperativ hyresrätt,
            nämligen att det ska vara ökad valfrihet mellan skilda boendeformer.
          </note>
          <note type="speaker">
            Anf. 79 ANNELIE ENOCHSON (kd):
          </note>
          <note>
            Fru talman! Det är positivt att det nu stiftas en lag som möjliggör
            kooperativ hyresrätt. Bredden och valmöjligheterna inom boendet
            behöver öka, och kooperativ hyresrätt är ett intressant och välbehövligt
            alternativ till hyresrätt och bostadsrätt. Kristdemokraterna har
            länge önskat införa denna upplåtelseform och hoppas att det snart
            kommer att ligga ytterligare andra upplåtelseformer på riksdagens
            bord som t.ex.
          </note>
          <note>
            de efterlängtade ägarlägenheterna.
          </note>
          <note>
            En försökslag om kooperativ hyresrätt gällde mellan 1987 och
            1998. Under den tiden startades ca
          </note>
          <note>
            75 föreningar. Flertalet av dessa utgjordes av s.k.
          </note>
          <note>
            kategoriboende. Boverket har gjort en utvärdering av denna försöksverksamhet.
            I rapporten påpekas vissa problem som måste lösas i den framtida
            lagen om kooperativ hyresrätt, bl.a. frågan om värdesäkringen
            av medlemmarnas insats. Kristdemokraterna anser att detta och
            ytterligare problem inte givits en lösning i den proposition som
            föregick bostadsutskottets betänkande. Det är beklagligt att regeringen
            i sina förslag inte gått tillräckligt långt för att göra kooperativ
            hyresrätt till en attraktiv och lätt tillgänglig boendeform.
          </note>
          <note>
            Fru talman! Alla medlemmar i en kooperativ hyresrättsförening
            föreslås betala en medlemsinsats.
          </note>
          <note>
            Denna medlemsinsats innebär rätt att delta i föreningen. Föreningen
            har också rätt att ta en insats av särskilt slag, en s.k. upplåtelseinsats,
            när en lägenhet upplåts med kooperativ hyresrätt. Regeringen föreslår
            i propositionen att en avgående medlem inte ska ha rätt att få
            tillbaka ett högre belopp än det han eller hon har betalat in
            som insatser till föreningen. För att stärka den nya boendeformen
            och öka intresset för den anser vi att denna princip bör ifrågasättas.
          </note>
          <note>
            Under försöksverksamheten med kooperativ hyresrätt har det förekommit
            en uppräkning av insatserna i samband med återbetalning. Ett tungt
            vägande skäl för att en uppräkning också fortsättningsvis bör
            tillåtas, t.ex. efter konsumentprisindex, är att detta innebär
            en värdesäkring av insatserna, vilka annars riskerar att ätas
            upp av inflationen. Ett flertal remissinstanser, bl.a. Kammarrätten
            i Göteborg, Boverket och Sveriges advokatsamfund, anser att stadgevillkor
            som tillåter indexuppräkning bör vara tillåtna.
          </note>
          <note>
            Kristdemokraterna anser att det ska vara möjligt att få tillbaka
            ett högre belopp från föreningen än vad som betalats in som medlemsinsats.
            Ett sådant regelverk kan enkelt åstadkommas genom att den i lagförslaget
            föreslagna meningen "En avgående medlem har inte rätt att få tillbaka
            ett högre belopp än det han eller hon har betalat in till föreningen
            som insatser"
          </note>
          <note>
            utgår.
          </note>
          <note>
            När det gäller rätten till återbetalning av denna insats anser
            vi att propositionens förslag inte är rimligt när det kan ta upp
            till 24 månader att få tillbaka sin insats efter det att en medlem
            gått ur den kooperativa föreningen och flyttat därifrån. I propositionen
            föreslås att föreningslagens regler om återbetalning av medlemsinsatser
            ska gälla, och då kan konsekvensen bli detta. Denna fördröjning
            försvårar för medlemmar som vill flytta och kan komma att verka
            avskräckande på dem som skulle vilja gå med i en kooperativ förening.
            Attraktiviteten i boendeformen hotas därmed.
          </note>
          <note>
            Konsumentverket har också konstaterat att återbetalning enligt
            föreningslagens regler kan leda till ett bristande konsumentskydd
            och har därför förordat en rätt för medlemmen att få tillbaka
            insatsen inom en kortare tid.
          </note>
          <note>
            För att den kooperativa hyresrätten som boendeform ska stärkas
            behöver en särbestämmelse om tidpunkten för återbetalning införas
            i lagen. Tiden för återbetalning av medlemsinsatsen bör begränsas
            till maximalt tolv månader efter det att medlemmen sagt upp sig.
          </note>
          <note>
            Fru talman! Utgångspunkten för vår bostadspolitik är att människor
            själva ska kunna välja den bostad de önskar och har råd med. Enligt
            regeringens förslag ska beslut om ombildning till kooperativ hyresrätt
            fattas med kvalificerad majoritet, vilket innebär att två tredjedelar
            av de boende måste gå med på förslaget.
          </note>
          <note>
            Kristdemokraterna har konsekvent hävdat att det utökade majoritetskravet
            är omotiverat och att det skulle vara tillräckligt om minst hälften
            av hyresgästerna godkänner ombildningen. Detta krav på enkel majoritet
            bör därför införas i den föreslagna lagens 4
          </note>
          <note>
            kap. 1 §.
          </note>
          <note>
            Den kooperativa hyresrätten är en boendeform som syftar till
            att stärka hyresgästinflytandet. Men då måste också vägen dit
            präglas av inflytande. Regeringen påstår dock att grundidén med
            kooperativ hyresrätt - ökat medinflytande - talar för att samma
            majoritetskrav som vid ombildning av bostadsrätt bör gälla. Resultatet
            blir i stället att övergången till den nya boendeformen försvåras.
          </note>
          <note>
            Krav på enkel majoritet harmonierar också bättre med propositionens
            förslag om regler för att ta tillbaka en intresseanmälan. Då föreslås
            det räcka att hyresgästerna i minst hälften av de uthyrda lägenheterna
            ska ha röstat för att föreningen inte ska förvärva den fasta egendomen.
            Det bör vara motsvarande krav vid förvärv av en fastighet som
            vid återtagande av en intresseanmälan.
          </note>
          <note>
            Vi kristdemokrater vill att hyreslagen ska ändras när det gäller
            bestämmelserna kring vräkning så att en sådan alltid föregås av
            ett samrådsförfarande. Människor som har problem att behålla en
            reguljär bostad måste ges ett bättre skydd än vad som i dag är
            fallet.
          </note>
          <note>
            Eftersom lagstiftningen kring vräkning också ska gälla för den
            kooperativa hyresrätten har vi markerat detta i vår motion.
          </note>
          <note>
            Bostadsutskottet har valt att behandla vårt yrkande tillsammans
            med andra motioner som rör hyreslagens bestämmelser senare under
            våren. Vi kommer därför att återkomma till vräkningsförfarandet
            vid ett senare tillfälle.
          </note>
          <note>
            Fru talman! Jag ställer mig bakom alla våra reservationer men
            yrkar bifall endast till reservation nr 3.
          </note>
          <note type="speaker">
            Anf. 80 YVONNE ÅNGSTRÖM (fp):
          </note>
          <note>
            Fru talman! Folkpartiet vill gärna ha kooperativa hyresrätter
            som en av många boendeformer i vårt samhälle. Vi tror dock, bl.a.
            efter kontakter med representanter för Hyresgästernas Riksförbund,
            att intresset för denna upplåtelseform i dag tyvärr inte är särskilt
            stort. Det tycks inte vara så för närvarande, men jag hoppas och
            tror att det ska bli en förändring.
          </note>
          <note>
            Vi ser inga hinder mot att hyresgästerna får möjlighet att ombilda
            till kooperativa hyresrätter om de så önskar. Men då är det, precis
            som tidigare talare har sagt och precis som i andra sammanhang,
            helt omotiverat att kräva mer än enkel majoritet för att ombilda
            till kooperativ hyresrätt eller bostadsrätt.
          </note>
          <note>
            Därför vill vi ändra de föreslagna reglerna, vilket vi framhåller
            i reservation 4 som jag står bakom men för tids vinnande inte
            yrkar bifall till.
          </note>
          <note>
            I reservation 5 för vi motsvarande diskussion när det gäller
            förändringen av upplåtelseform från kooperativ hyresrätt till
            annan upplåtelseform eller försäljning av fastigheten. Även här
            är det för oss naturligt att det ska räcka med enkel majoritet,
            dvs. mer än hälften. Jag yrkar därför bifall till reservation
            5 där detta framförs.
          </note>
          <note>
            För att spara tid ska jag inte gå in på fler frågor i det här
            betänkandet som andra redan har berört.
          </note>
          <note>
            Anf. 81 CARINA ADOLFSSON ELGES-
          </note>
          <note>
            TAM (s):
          </note>
          <note>
            Fru talman! I dag skriver vi här i Sveriges riksdag, med det
            beslut vi ska ta senare i eftermiddag, ett litet stycke historia.
            Vi inför en ny boendeform - eller rättare sagt permanentar och
            beslutar att kooperativ hyresrätt blir en ny upplåtelseform -
            utöver egnahem, bostadsrätt och hyresrätt. Alla de som bor i Stockholms
            kooperativa förening, i Slånbäret i Växjö eller runtom i landet
            känner nog efter dagens beslut: Äntligen! Äntligen räknas vårt
            boende! Slut med dispenser och försöksverksamhet!
          </note>
          <note>
            Kooperativ hyresrätt har funnits som försöksverksamhet i Stockholm
            ända sedan 1916. Man kan konstatera att det finns erfarenhet om
            hur det är att bo i kooperativ hyresrätt.
          </note>
          <note>
            Fru talman! Alla medborgare har rätt till en bra bostad till
            en rimlig kostnad i en trygg och bra miljö, och de ska också ha
            inflytande i sitt boende. I dag behandlar vi i riksdagen i betänkande
            BoU5 ett ärende som ligger helt i linje med det målet, en lag
            om kooperativ hyresrätt. Med kooperativ hyresrätt ökar valfriheten
            ytterligare. Vi socialdemokrater är mycket glada över att vi ska
            fatta detta beslut i dag.
          </note>
          <note>
            Den nya lagen innebär att en kooperativ hyresrättsförening upplåter
            bostadslägenheter till sina medlemmar. En medlemsinsats tas ut
            av samtliga medlemmar. Man kan inte sälja sin hyreslägenhet som
            man gör med bostadsrätter. Därmed försvinner den spekulativa delen
            av ägandet. Det är en viktig del.
          </note>
          <note>
            Kooperativ hyresrätt är spekulationsfri. Den hyresgäst som flyttar
            ska få tillbaka den betalade insatsen. Uppräkningen av insatsen
            kan göras när en ny medlem träder in. Då kommer upplåtelseavgiften
            föreningen till godo och ger tillskott i ekonomin.
          </note>
          <note>
            Hyresgästerna i vanliga hyresrätter ges möjlighet att köpa huset
            vid utförsäljning av kommunala bostadsbolag eller fastigheter,
            den s.k. ägarmodellen.
          </note>
          <note>
            Det ska också vara möjligt att ombilda från vanlig hyresrätt
            till kooperativ hyresrätt, den s.k. hyresmodellen.
          </note>
          <note>
            Kooperativ hyresrätt har förekommit som försöksverksamhet sedan
            1987. Stockholms Kooperativa
          </note>
          <note>
            Bostadsförening började sin verksamhet 1916. Det visar på uthålligheten
            i kooperativ förening.
          </note>
          <note>
            Genom kooperativ hyresrätt skapas en ny möjlighet att genom bosparande
            och en låg insats påverka sitt boende. Det är viktigt för t.ex.
            ungdomar och barnfamiljer med små eller normala inkomster.
          </note>
          <note>
            Det som särskiljer den kooperativa hyresrätten är alltså att
            hyresgästen inte kan sälja sin lägenhet utan får tillbaka sin
            inbetalade insats. Den ägandeformen är således spekulationsfri.
            Valfriheten ökar för dem som har lägre inkomster.
          </note>
          <note>
            Inflytande i sitt boende är viktigt. Ingen ska behöva känna:
            Jag har inte möjlighet till inflytande beroende på storleken på
            min plånbok. Alla vi som bor i villa eller i bostadsrätt har inflytande
            över vår vardag vad gäller boendet. Men även den som hyr som allmännyttan
            eller hos en privatvärd ska självklart ha rätt till inflytande.
          </note>
          <note>
            Företrädare för den borgerliga oppositionen påstår gärna att
            vi socialdemokrater är motståndare till att människor äger sin
            egen bostad. Det räcker med att bara studera siffrorna över hur
            invånarna i Sverige bor för att visa hur fel ni har.
          </note>
          <note>
            Vi har ingenting emot enskilt ägande. Men verklig valfrihet får
            vi först när det finns olika upplåtelseformer - egnahem, bostadsrätt,
            allmännytta, privat hyresrätt eller kooperativ hyresrätt.
          </note>
          <note>
            I framför allt Stockholm har bostaden alltmer kommit att bli
            en handelsvara. Den borgerliga majoriteten med Moderaterna som
            pådrivare visar inget större intresse för det bostadspolitiska
            målet att alla ska ha rätt till en bra bostad och inflytande i
            boendet oavsett hur de bor. Men jag hälsar med tillfredsställelse
            att alla partier står bakom den nya lagen om kooperativ hyresrätt.
            Det vill jag se som ett positivt tecken.
          </note>
          <note>
            Till betänkandet finns fem reservationer. Jag tänker bara nämna
            det som handlar om majoritetskrav, enkel eller två tredjedels
            majoritet. En samlad borgerlighet anser att det ska räcka med
            enkel majoritet.
          </note>
          <note>
            Det skulle kunna vara befogat om inte vi människor vore så styrda
            av pengar och pengars värde. Vi ser främst här i Stockholm hur
            hyresrätter ombildas nästan på löpande band. Anledningen är inte
            främst att få ökat inflytande eller att själv kunna vara med och
            utforma sitt boende. Nej, den främsta anledningen är att kunna
            tjäna snabba pengar.
          </note>
          <note>
            Vi socialdemokrater är emot spekulation i boendet på ett sådant
            sätt. När det handlar om ombildning anser vi - och det visar även
            erfarenheten - att när det är många som är med på att göra en
            förändring är det lättare att genomföra den. Ingen ska behöva
            känna sig tvingad att vara med på förslaget bara för att det hänger
            på en enda röst.
          </note>
          <note>
            En bred majoritet ökar tryggheten för att föreningen, eller för
            den delen också bostadsrätten, ska fungera. Om det är 100 lägenheter
            i ett bestånd och hyresgästerna önskar att ombilda till kooperativ
            hyresrätt måste 66 familjer säga ja. Om 66 familjer är överens
            om att göra den förändringen och arbeta tillsammans mot samma
            mål blir nog samarbetet enklare och fler känner delaktighet. För
            de fyra partier som vill ha enkel majoritet handlar det om att
            51
          </note>
          <note>
            familjer ska säga ja. Det är endast då människor är fria och
            kan göra sina egna val.
          </note>
          <note>
            Jag hoppas och tror att vårt ställningstagande om kooperativ
            hyresrätt ska stimulera till en förnyad debatt om valfrihet i
            boendet och om bostaden som en rättighet inte en handelsvara.
          </note>
          <note>
            Fru talman! Bostaden är fjärde benet i välfärden.
          </note>
          <note>
            Hur vi bor och var vi bor styr våra liv. Alla ska ha rätt till
            en bra bostad i en trygg och säker miljö. Om man känner sig trygg
            och säker i den miljö man bor och känner sina grannar ökar tryggheten,
            och är vi trygga så mår vi bättre. Det är en lång kedja i den
            sociala delen.
          </note>
          <note>
            Den nya boendeformen kooperativ hyresrätt är ägnad att ge förutsättningar
            för bättre boendemiljö, boendedemokrati och självförvaltning.
            Jag yrkar därför bifall till utskottets förslag i betänkandet
            och avslag på samtliga reservationer.
          </note>
          <note type="speaker">
            Anf. 82 YVONNE ÅNGSTRÖM (fp) replik:
          </note>
          <note>
            Fru talman! Carina har sagt mycket vackert om bostäder och rätt
            till bostad. Jag håller med om mycket av det. Men jag kan inte
            få in i mitt huvud att det just i detta fall ska vara nödvändigt
            med två tredjedels majoritet. I andra demokratiska sammanhang
            har vi enkel majoritet.
          </note>
          <note>
            Ska vi göra så vid det allmänna valet i höst att man måste ha
            två tredjedelar av rösterna för att regera? Det är den enkla fråga
            jag vill ställa.
          </note>
          <note>
            Anf. 83 CARINA ADOLFSSON ELGES-
          </note>
          <note>
            TAM (s) replik:
          </note>
          <note>
            Fru talman! Frågeställningen är kanske inte så enkel. Det handlar
            om demokrati. Det är klart att det allmänna valet är en del av
            demokratin. Men boendet och möjlighet till inflytande är en annan
            del av demokrati.
          </note>
          <note>
            Det vi vill säga med detta är att vi inte tycker att det viktigaste
            är att det finns en spekulation när man ska göra en ombildning.
            Det är det främsta motivet till den lagförändring som gjordes
            för några år sedan.
          </note>
          <note>
            Det handlar om att det ska vara många som är med och bestämmer
            för att få inflytande, göra en förändring och sedan vara med och
            arbeta.
          </note>
          <note>
            Ska man bo i en kooperativ hyresrätt, som det här handlar om,
            gäller det speciella förutsättningar. Man ska gemensamt ta ansvar
            för fastigheten.
          </note>
          <note type="speaker">
            Anf. 84 YVONNE ÅNGSTRÖM (fp) replik:
          </note>
          <note>
            Fru talman! Jag tycker inte att det argumentet håller. Där jag
            bor i Lycksele kommun har Socialdemokraterna tillsammans med Vänstern
            majoritet.
          </note>
          <note>
            Måste de ha två tredjedelars majoritet för att vara med att bestämma?
            Vi andra som bor där får vackert finna oss i det de bestämmer.
            Det finns ingen skillnad på demokrati när det gäller boendefrågor
            och när det gäller alla andra frågor som hanteras i ett samhälle.
          </note>
          <note>
            Anf. 85 CARINA ADOLFSSON ELGES-
          </note>
          <note>
            TAM (s) replik:
          </note>
          <note>
            Fru talman! Ibland tycker jag att det finns skillnad. Man kan
            överföra detta med majoriteter och minoriteter till exempelvis
            frågan om främlingsfientlighet. Sett till olika demokratiska aspekter
            finns det en anledning.
          </note>
          <note>
            För oss handlar det om att ju fler människor som är med i majoritetsbeslutet
            i boendet desto mer inflytande får människor, eftersom fler är
            överens. Det underlättar när man ska uträtta saker och ting.
          </note>
          <note type="speaker">
            Anf. 86 ANNELIE ENOCHSON (kd) replik:
          </note>
          <note>
            Fru talman! Yvonne Ångström sade ungefär det jag hade tänkt att
            fråga. Samtidigt har jag en undran över den sista repliken; ju
            mer vi har majoritet för ju säkrare blir vi. Jag blir lite oroad
            när jag hör detta. Vi har ändå en 51-procentig majoritet i denna
            lokal. Det får inte tendera att bli fråga om 66 % även här i riksdagen.
            Det spelar ingen roll vilka frågor det rör sig om - bostäder eller
            andra frågor. Jag håller fullständigt med Yvonne Ångström att
            ni är ute och cyklar.
          </note>
          <note>
            Jag har en fråga angående uppräkningen av medlemsinsatsen. Vi
            vill att den ska räknas upp i nivå med konsumentprisindex just
            för att den ska bli mer attraktiv. Detta har vi med oss från advokaten,
            Boverket och Kammarrätten i Göteborg. Även de föreningar som har
            funnits under försökslagen har sagt att ett av skälen till att
            de tror på denna boendeform är att det går att få tillbaka åtminstone
            en värdesäkrad insats. Det är inte alls fråga om spekulation.
            Det kan skötas med hjälp av bostadsrätter och egnahem. Det är
            en fråga om en värdesäkring av insatsen.
          </note>
          <note>
            Kan man inte tänka sig att gå med på detta?
          </note>
          <note>
            Anf. 87 CARINA ADOLFSSON ELGES-
          </note>
          <note>
            TAM (s) replik:
          </note>
          <note>
            Fru talman! Nej, det kan man inte tänka sig.
          </note>
          <note>
            Syftet med att bo i en kooperativ hyresrättsförening är inte
            att tjäna pengar. Det är grunden i detta.
          </note>
          <note>
            Det handlar om att skydda dem som bor kvar. Syftet med ett kooperativ
            är att göra saker och ting tillsammans. Då är det viktigare att
            stärka dem som ska bo kvar i den kooperativa hyresrätten än den
            enskilda medlemmen som ska lämna hyresrätten.
          </note>
          <note type="speaker">
            Anf. 88 ANNELIE ENOCHSON (kd) replik:
          </note>
          <note>
            Fru talman! Carina Adolfsson Elgestam svarade snabbt nej. Men
            man ska inte heller förlora. Det ska självklart vara en sådan
            stark likviditet för dem som bor kvar att det inte bär eller brister
            för att det är en som lämnar föreningen. Om den kooperativa hyresrättsformen
            ska fungera ska man inte förlora.
          </note>
          <note>
            Anf. 89 CARINA ADOLFSSON ELGES-
          </note>
          <note>
            TAM (s) replik:
          </note>
          <note>
            Fru talman! Det Annelie Enochson sade nu är grunden till varför
            vi tycker att det är viktigare att prioritera dem som finns kvar
            i den kooperativa hyresrättsföreningen än den som lämnar. Det
            handlar om att det ska finnas likviditet. Det kan handla om att
            någon eller några i den kooperativa föreningen eller den kooperativa
            hyresrätten ändrar uppfattning och blir osams med övriga hyresgäster
            och av den anledningen säger att de sticker. För att säkra för
            dem som blir kvar kan det vara viktigt att inte kunna göra så.
          </note>
          <note>
            Jag vill avsluta med att säga några ord om majoritet och kvalificerad
            majoritet. Jag tror att vi alla kan se hur det är när vi är många
            som ska vara med och bestämma och försöka komma överens. Jag ser
            fram emot när de fyra borgerliga partierna är överens. Det är
            väl lite vad frågan om olika majoriteter handlar om.
          </note>
          <note type="speaker">
            Anf. 90 OWE HELLBERG (v):
          </note>
          <note>
            Fru talman! Vi i Vänsterpartiet är mycket glada över att ytterligare
            en spekulationsfri boendeform lyfts fram genom att förslaget i
            betänkandet permanentas i lagstiftningen. Hyresgäster ska genom
            att bilda en kooperativ förening kunna ta över en eller flera
            fastigheter i ägandeform eller i förvaltningsform. Boendeinflytandet
            ökar och förhoppningsvis den sociala gemenskapen. De framtida
            boendekostnaderna kan också minska för föreningsmedlemmarna.
          </note>
          <note>
            Boendeformen har fungerat väl i de få föreningar som finns, bl.a.
            i Stockholm. Den kan nu spridas i hela landet. I t.ex. Danmark
            är denna boendeform den vanligaste formen av hyresboende - och
            en mycket uppskattad sådan. Det tyngsta skälet är tryggheten i
            att slippa bli utsatt för politiker som av ideologiska skäl vill
            sälja ut allmännyttan, i likhet med våra svenska borgerliga partiers
            ståndpunkt i den här frågan.
          </note>
          <note>
            När det gäller medlemsinsatser och insatsavgifter till föreningen
            för den kooperativa hyresrätten delar vi regeringens syn att uppräkningen
            av avgifterna inte är nödvändig. Däremot kommer vi att noga bevaka
            att avgifternas storlek inte blir så höga att de därmed kan utesluta
            grupper av boende med sämre ekonomiska förutsättningar. Även uppräkning
            av insatser för nya medlemmar bör bevakas så att inte spekulationstendenser
            uppstår.
          </note>
          <note>
            Om den ordning som nu ska beslutas, dvs. full frihet att bestämma
            såväl medlemsavgiften som insatsavgiften, kommer att leda till
            oönskade effekter, kommer Vänsterpartiet att kräva att detta ska
            lagregleras.
          </note>
          <note>
            Regelverket för ombildning till kooperativ hyresrätt kommer att
            följa samma regler som för ombildning till bostadsrätt. Även här
            ska minst två tredjedelar av hyresgästerna skriftligen ge sitt
            bifall till fastighetsköp. Det tycker Vänsterpartiet är bra av
            flera skäl. Helst skulle vi vilja att alla hyresgäster gav sitt
            godkännande.
          </note>
          <note>
            Att bli hyresgäst hos sina grannar är inget önskvärt. Det har
            vi sett många exempel på vid bostadsrättsombildningar. Det är
            också viktigt av ekonomiska skäl att det finns en stabil grund
            för den ekonomiska plan som föreningen ska upprätta. De borgerliga
            partiernas krav på enkel majoritet ska därför avvisas.
          </note>
          <note>
            Om kooperativ hyresrätt blir någon större succé eller ej får
            väl framtiden utvisa. Det är viktigt att det ges ekonomiska förutsättningar
            för att genomföra ombildningar till kooperativ hyresrätt, så att
            även människor med sämre ekonomiska förutsättningar har möjlighet
            att bli innehavare av en kooperativ hyresrätt.
          </note>
          <note>
            Det är bra att Bostadskreditnämnden ska kunna ge kreditgarantier
            för 95 % av ett tänkt marknadsvärde, och det är också bra att
            regeringen snabbt ska utreda förutsättningarna för ombildning
            till kooperativ hyresrätt i samarbete med några intresserade kommuner.
          </note>
          <note>
            Det kan ge indikationer på om villkoren och förutsättningarna
            för ombildningen är de rätta.
          </note>
          <note>
            Det finns en fråga som tyvärr inte har lösts och som vi vänsterpartister
            har krävt ska lösas. Den borde ha behandlats samtidigt i betänkandet
            om allmännyttan och i detta betänkande. Det gäller frågan om turordningsreglerna
            för försäljning av allmännyttiga bostäder. Vi menar att försäljningar
            av kommunala bostäder i första hand ska ske till annat allmännyttigt
            bolag eller till kooperativ hyresrätt. I andra hand ska försäljning
            ske till privat hyresrätt enligt det nya regelsystemet för försäljning
            av allmännytta, dvs. med en strikt prövning i länsstyrelsen. I
            tredje hand blir det aktuellt med ombildning till bostadsrätt.
            Det här kommer vi att kräva när frågan kommer upp på riksdagens
            bord. Vi menar att det icke-spekulativa boendet ska gynnas på
            bekostnad av boende som styrs av marknadens villkor.
          </note>
          <note>
            Fru talman! Därmed yrkar jag bifall till förslaget i betänkandet.
          </note>
          <note type="speaker">
            Anf. 91 HELENA HILLAR ROSEN-QVIST (mp):
          </note>
          <note>
            Fru talman! Det har sagts många vackra ord om kooperativ hyresrätt.
            Jag instämmer i allt som har sagts. Jag är också väldigt glad
            att det äntligen har kommit till stånd en permanent lagstiftning.
            Jag anser att en av våra stora tidningar slog huvudet på spiken
            när man skrev att det var "grönt ljus för bokooperativ". Det är
            precis så jag ser det, dvs. det är något grönt i förslaget. Jag
            är glad att vi i Miljöpartiet de gröna har fått vara med och ta
            fram förslaget.
          </note>
          <note>
            Förslaget har förts fram av flera partier tidigare, men ingenting
            har gjorts förrän vi har kommit i samarbete med regeringen. Jag
            är jätteglad för det. Propositionen som ligger till grund för
            betänkandet bygger på ett samarbete mellan Socialdemokraterna,
            Vänsterpartiet och Miljöpartiet. Jag står till fullo bakom betänkandet.
          </note>
          <note>
            Det går att utveckla några demokratifrågor även när det gäller
            kooperativ hyresrätt. Det är en sak jag måste påpeka i lagförslaget,
            nämligen 2 kap. 16 §:
          </note>
          <note>
            "Det är en uppgift för styrelsen att fastställa hyran till föreningen."
            Det är en liten lapsus, tycker jag. Det är sämre än för bostadsrättsföreningar.
            Där kan stämman ha synpunkter på hyressättningen. Det här skulle
            kunna förbättras något.
          </note>
          <note>
            Annars ställer jag mig till fullo bakom betänkandet.
          </note>
          <note type="speaker">
            Anf. 92 ANNELIE ENOCHSON (kd):
          </note>
          <note>
            Fru talman! Miljöpartiet säger att det är tack vare dem som det
            här är ett grönt alternativ. Men det växlar inte om till grönt
            så fort med det här alternativet, utan det stannar snarare på
            gult. Man har ju inte gått hela vägen att tillåta en enkel majoritet
            med 51 %.
          </note>
          <note>
            Varför är ni inte med på detta? Om ni hade varit det hade ni
            lyckats gå hela vägen till grönt, och inte just nu stått lite
            osäkra på gult.
          </note>
          <note type="speaker">
            Anf. 93 HELENA HILLAR ROSEN-QVIST (mp):
          </note>
          <note>
            Fru talman! Jag kan absolut inte hålla med om den beskrivningen.
            Precis som bostadsrättsföreningar, som vi har diskuterat, blir
            sådana här föreningar starkare om det är en större majoritet.
            Det är inte fråga om vanliga politiska beslut i vanlig demokratisk
            ordning utan har mycket med föreningslivets stadgar att göra.
            Man upplöser och bildar inte föreningar hursomhelst. Ofta kräver
            en stadgeändring just att man har en kvalificerad majoritet. Det
            är ungefär mot den bakgrunden som det här ska ses. Som vi har
            hört förut, är det naturligtvis ett väldigt kraftigt argument
            för att det ska vara precis på det här sättet.
          </note>
          <note>
            Vi har förut haft en debatt i kammaren när det gällt bostadsrätter
            där det har sagts att det inte är roligt att vara hyresgäst hos
            sina grannar. Det gick bra på den tiden när jag som ung student
            råkade ha ett sådant hyreskontrakt och när min familj bodde på
            det sättet. Men jag har nu förstärkts i min uppfattning när jag
            har sett hur människor har blivit pådyvlade en omvandling som
            de inte vill ha.
          </note>
          <note>
            Om vi vill den här boendeformen väl ska vi låta den få verka
            och bildas precis på det här sättet. Jag håller också med om att
            kooperativ hyresrätt ska ha förtur vid ombildning.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            6 § Ändrad ordning för utdömande av vite enligt miljöbalken m.m.
          </note>
          <note>
            Föredrogs miljö- och jordbruksutskottets betänkande
          </note>
          <note>
            2001/02:MJU8
          </note>
          <note>
            Ändrad ordning för utdömande av vite enligt miljöbalken m.m.
            (prop. 2001/02:65).
          </note>
          <note type="speaker">
            Anf. 94 GÖTE JONSSON (m):
          </note>
          <note>
            Fru talman! Jag ber först att få yrka bifall till reservation
            nr 1 som är fogad till betänkandet. Även de andra moderata reservationerna
            är värdefulla, men för att vinna tid yrkar jag bifall bara till
            reservation nr 1.
          </note>
          <note>
            Jag vill lämna en bakgrund.
          </note>
          <note>
            Miljöbalken skulle bli en bra lag. Den skulle innebära att vi
            fick en samlad och överskådlig lagstiftning när det gällde miljöfrågorna
            och miljölagstiftningen som sådan. Det har nu visat sig att det
            inte blev på det sätt som vi hade önskat.
          </note>
          <note>
            Vi kan nu konstatera att lagen var dåligt underbyggd dels när
            det gällde handläggningsrutinerna, dels när det gällde kostnadseffekterna
            för företag och enskilda och dels när det gällde resursbehoven
            för de myndigheter som hade att hantera lagen.
          </note>
          <note>
            Vi moderater var mycket kritiska i samband med att kammaren fattade
            beslut om och antog miljöbalken. Vi blev också kritiserade för
            detta, när man menade att vi inte hade tillräckligt hög miljöambition.
          </note>
          <note>
            Det visar sig nu, fru talman, att vi hade rätt på praktiskt taget
            samtliga punkter utifrån den kritik som vi riktade mot den lagstiftning
            som vi nu har att brottas med.
          </note>
          <note>
            I stället för en bra lag blev miljöbalken en problemlag, som
            i praktiken terroriserar människor och företag. Detta är dåligt,
            inte bara för enskilda människor och företag utan också för miljön,
            därför att man uppnår inte de miljöeffekter som verkligen var
            avsedda. På många områden blir det tvärtom så att vi får negativa
            miljöeffekter utifrån det sätt på vilket lagen har konstruerats
            och sedan tillämpats.
          </note>
          <note>
            Småföretagen drabbas väldigt hårt på grund av byråkrati och höga
            kostnader. Man avstår från investeringar, och i och med detta
            förlorar man både jobb och miljöeffekter. Sådana investeringar
            som skulle vara bra både för arbete och för miljö avstår många
            företag från därför att det är så krångligt att få igenom de olika
            förslagen. Då är det bättre att strunta i att göra förbättringar
            eller att göra investeringar som skulle innebära fler arbeten.
            Det här är givetvis katastrofalt.
          </note>
          <note>
            Tillsynsavgifterna är höga. Från moderat håll har vi sagt att
            om man inom företagen - det kan gälla tillverkningsindustri eller
            jord- och skogsbruk - har en hög miljöambition, t.ex. att införa
            certifieringar inom jord- och skogsbruket, skulle man stimuleras
            till detta genom lägre tillsynsavgifter. Men inte heller det har
            vi fått gehör för. Vi tycker att man i stället borde stimulera
            den egna tillsynen.
          </note>
          <note>
            Vi säger också att man inte ska få ta ut avgift utan motprestation.
            I dag kräver kommunerna ofta schablonavgifter från företag och
            verksamheter utan att själva ha gjort en motprestation. Man kanske
            inte ens har varit och kontrollerat företaget i fråga, och ändå
            får företaget betala en ganska hög tillsynsavgift. Detta är givetvis
            inte acceptabelt.
          </note>
          <note>
            Vi menar också att om det vid en tillsyn inte föreligger någon
            brist ska man inte behöva betala tillsynsavgiften.
          </note>
          <note>
            En annan orimlig faktor är miljösanktionsavgifterna, som drabbar
            alldeles hejdlöst i olika sammanhang. Det kan inte anses vara
            rimligt att man ska betala en hög miljösanktionsavgift bara därför
            att man t.ex. har glömt att lämna in en anmälan.
          </note>
          <note>
            Handläggningstiderna är också väldigt långa -
          </note>
          <note>
            upp till två år t.ex. för ganska enkla investeringar. Det visar
            att regeringen, när den lade fram propositionen till riksdagen,
            inte klart hade redovisat, eller inte hade klart för sig, vilka
            kostnads- och resurseffekterna skulle bli när miljöbalken antogs.
            Det behövs väsentliga resursförstärkningar vid länsstyrelserna
            och i kommunerna för att handläggningstiderna ska kunna kortas
            och bli effektivare.
          </note>
          <note>
            Miljökonsekvensbeskrivningarna är också besvärliga, inte minst
            för småföretagen. Från moderat sida sade vi när miljöbalken antogs
            att om man ska kräva miljökonsekvensbeskrivningar från företagen,
            framför allt från småföretagen, måste företagens verksamhet medföra
            betydande miljöpåverkan, alltså inte enbart en generell miljöpåverkan.
          </note>
          <note>
            Den generella skrivningen medför, visar det sig, att framför
            allt småföretagen drabbas av stora problem och kostnader när de
            ska ta fram miljökonsekvensberäkningar. Som vi ser det måste man
            också här få en omprövning till stånd. Även i samband med t.ex.
            ganska enkla byggnadstillstånd måste man göra omfattande miljökonsekvensberäkningar.
          </note>
          <note>
            En fråga som också har aktualiserats är vem som ska kunna gå
            in och bestämma i dessa frågor. Det har ju visat sig att kommunerna
            går in och bestämmer verksamheten i olika sammanhang. Jag tänker
            på det berömda Kumlafallet, där kommunen gick in och bestämde
            hur man skulle bedriva skogsbruk.
          </note>
          <note>
            Kommunerna ska ju inte gå in och ta över sektorsmyndigheternas
            ansvar, t.ex. när det gäller de areella näringarnas verksamhet.
            I så fall hamnar vi, fru talman, i ett fullständigt moras i fråga
            om synen på näringsverksamhet. Detta kan vi inte acceptera, eftersom
            vi då också skulle hamna i en allvarlig rättsosäkerhet.
          </note>
          <note>
            Från moderat och även från andra borgerliga partiers sida yrkar
            vi i reservationer på att full ersättning ska utgå vid intrång.
            Det är orimligt att enskilda medborgare inte ska få full ersättning
            vid intrång. Detta anses från allmän synpunkt vara viktigt. Om
            det är så att vi från allmän synpunkt anser att olika saker är
            angelägna, har vi också anledning att från allmän synpunkt gemensamt
            stå för de kostnader som det innebär att värna de värden som föreligger.
          </note>
          <note>
            Fru talman! Vi anser att det är angeläget att den utredning som
            nu arbetar med en översyn av miljöbalken mycket snabbt kommer
            med konkreta ändringsförslag. Vi kan inte under en längre tid
            leva med en miljöbalk som medför stora problem för enskilda människor
            och för företag.
          </note>
          <note>
            Fru talman! Med detta ber jag än en gång att få yrka bifall till
            reservation 1.
          </note>
          <note type="speaker">
            Anf. 95 WILLY SÖDERDAHL (v):
          </note>
          <note>
            Fru talman! Det pågår en översyn av miljöbalken.
          </note>
          <note>
            Flera av de motioner som har väckts förväntas bli behandlade
            av den kommitté som fått i uppgift att göra denna översyn. Det
            gäller också Vänsterpartiets motioner. Vi har därför bara en reservation,
            reservation 18 under punkt 20 som jag yrkar bifall till. I den
            föreslår vi en skärpning av lagstiftningen för att göra det lättare
            att fälla dem som är ansvariga för skador på miljön. Som exempel
            kan jag nämna de långa processer som blivit följden av byggandet
            av tunneln genom Hallandsåsen. Ett annat exempel är de svårigheter
            som finns att utdöma kännbara straff vid oljeutsläpp i havet.
            Vi vill alltså att regeringen återkommer med ett förslag till
            skärpning så att man kommer åt detta.
          </note>
          <note>
            Vi har också fyra särskilda yttranden, bl.a. när det gäller punkt
            5 om infrastrukturutbyggnad. I detta tar vi upp förhållandet att
            miljöprövningen av infrastrukturutbyggnad i dag till övervägande
            del sköts av Banverket och Vägverket själva. Efter samråd med
            myndigheter och allmänhet fastställer Banverket järnvägsplanen
            och Vägverket arbetsplanen. Det betyder att bygget har tillstånd.
            Att verken prövar sig själva tycker vi är en minst sagt märklig
            rättsordning.
          </note>
          <note>
            Dessa dubbla roller som exploatör och kontrollmyndighet bör inte
            kombineras. I stället bör detta prövas av en oberoende myndighet
            enligt gällande miljölagstiftning.
          </note>
          <note>
            Vi har i detta särskilda yttrande tagit upp att ett infrastrukturobjekt
            bör förses med ett kontrollprogram där man kontinuerligt följer
            upp verksamhetens miljöpåverkan och sedan vidtar åtgärder utifrån
            detta om det visar sig nödvändigt.
          </note>
          <note>
            När det gäller punkt 10 har vi också ett särskilt yttrande i
            vilket vi framför att vi vill att miljökonsekvensbeskrivningar
            alltid ska förses med ett dynamiskt nollalternativ där man också
            räknar in positiva effekter av parallella satsningar t.ex. på
            utbyggd kollektivtrafik och minskade utsläpp på grund av utebliven
            trafikökning, alltså inte bara ett nollalternativ utan också vilka
            effekter som kan följa med.
          </note>
          <note>
            Slutligen har vi också särskilda yttranden när det gäller punkterna
            16 och 25 där vi lyfter fram vikten av att en erforderlig miljökompetens
            alltid ska finnas hos de instanser som har att yttra sig eller
            besluta om verksamheten som prövas enligt miljöbalken.
          </note>
          <note type="speaker">
            Anf. 96 ESTER LINDSTEDT-STAAF (kd):
          </note>
          <note>
            Fru talman! Jag yrkar först bifall till reservation
          </note>
          <note>
            17. Substansen i den proposition, 2001/02:65, som ligger till
            grund för detta betänkande är förslaget att talan om utdömande
            av vite fortsättningsvis ska ske enligt bestämmelserna i förvaltningsprocesslagen
            i stället för som nu enligt bestämmelserna i rättegångsbalken
            när det gäller vite enligt miljöbalken. Förslaget överensstämmer
            med Miljöbalkskommitténs förslag.
          </note>
          <note>
            Att vitesmål handläggs enligt förvaltningsprocesslagen medför
            att förfarandet kan vara skriftligt.
          </note>
          <note>
            Det resulterar, som vi förstår, i snabbare handläggning till
            lägre kostnad. Och det tycker vi kristdemokrater är bra.
          </note>
          <note>
            Inte heller Lagrådet invänder mot en förenklad handläggning av
            vitesmål. Däremot har Lagrådet invändningar mot den metod som
            regeringen väljer.
          </note>
          <note>
            Lagrådet menar att frågan om förenklad handläggning av vitesmål
            inte bara bör isoleras till ett lagområde utan bör gälla allmänt
            på rättsområden där frågor om utdömande av viten anförtrotts allmän
            domstol. Lagrådet menar att lösning inte bör sökas separat för
          </note>
          <note>
            Miljöbalkens del utan att en samlad lösning bör sökas för olika
            rättsområden. Bedömningsunderlaget blir då bredare.
          </note>
          <note>
            Regeringens förslag innebär också enligt Lagrådet att prejudicerande
            avgöranden av frågor om hur förvaltningsprocesslagens procedurregler
            ska tillämpas kan komma att avgöras av såväl Regeringsrätten som
          </note>
          <note>
            Högsta domstolen. Regeringen löser det med att anpassa sitt förslag
            så att endast miljödomstolarna och
          </note>
          <note>
            Miljöverdomstolen ska tillämpa förvaltningsprocesslagens bestämmelser
            i nu aktuella mål. Regeringen menar att miljödomstolarna redan
            i dag tillämpar förvaltningsprocesslagens bestämmelser i överklagade
            mål och ärenden och att detta hittills inte inneburit några påtagliga
            hinder för en effektiv rättsordning.
          </note>
          <note>
            Vi kristdemokrater har svårt att överblicka följderna av förslaget.
            Vi tycker att det är olyckligt om revideringen av miljöbalken
            börjar med en dålig ändring som kanske snart ger nytt revisionsbehov.
          </note>
          <note>
            Men vi motsätter oss inte att handläggningen görs enklare.
          </note>
          <note>
            Om miljödomstolen ogillar eller avvisar en framställan från myndighet
            eller kommun om utdömande av vite har motparten i dag rätt till
            ersättning av allmänna medel för bl.a. sina ombudskostnader om
            kostnaderna varit skäligen motiverade för att denne skulle kunna
            ta till vara sin rätt.
          </note>
          <note>
            Förvaltningsprocesslagen, liksom viteslagen, innehåller inte
            någon bestämmelse om rättegångskostnader. Regeringen menar t.o.m.
            att det inte framstår som motiverat att den enskilde i mål av
            denna karaktär ska kunna få sina rättegångskostnader ersatta av
            det allmänna utan att själv riskera ansvar för motpartens kostnad.
            Regeringen menar också att den enskilde kan tåla den kostnaden,
            eftersom handläggning utan huvudförhandling är billigare än vid
            nuvarande ordning.
          </note>
          <note>
            Vi anser att detta betydligt försvagar den enskildes rättsställning
            vid vitesmål. Sådana mål kan ofta vara komplicerade och gälla
            stora belopp, även utan huvudförhandling. Målen kan också innehålla
            principiella frågor. Det kan vara svårt för den enskilde att utan
            sakkunnigt biträde lägga fram sin sak. Den utredningsskyldighet
            som enligt förvaltningsprocesslagen åligger den dömande instansen
            uppväger inte alltid detta behov.
          </note>
          <note>
            Vi kristdemokrater anser bestämt att den enskilde även fortsättningsvis
            måste ha en rätt att erhålla ersättning av allmänna medel för
            rättegångskostnader genom en uttrycklig bestämmelse i miljöbalken
            om en sådan rätt. Det är direkt anstötligt att den enskilde ska
            behöva betala för att hävda sin rätt när myndighetens begäran
            om utdömande av vite inte gillas.
          </note>
          <note>
            Vi är också besvikna över att propositionen inte på någon punkt
            belyser allmänhetens situation. Alla kan vi faktiskt plötsligt
            befinna oss i en situation där vi inte känner till att miljö-
            och hälsoskyddsnämnden ska underrättas eller att tillstånd behövs
            för en åtgärd eller en verksamhet.
          </note>
          <note>
            När den nuvarande Miljöbalkskommittén tillsattes gav direktiven
            oss uppfattningen att kommittén inom ett år skulle presentera
            förslag till nödiga ändringar.
          </note>
          <note>
            Vi tänkte oss förslag om de mest omtalade negativa effekterna
            av miljöbalken. Men kommittén insåg väl omgående omfattningen
            av sitt uppdrag och fann den här ordningen förnuftig, att man
            först kommer med en liten ändring och att man ska komma med en
            större ändring om ett år. Och om ytterligare ett år kanske det
            kommer ett förslag med ett slutligt ställningstagande.
          </note>
          <note>
            Kristdemokraterna kritiserade att arbetet med miljöbalken forcerades
            så att miljöbalken inte blev tillräckligt genomarbetad. Bristerna
            visade sig omgående när miljöbalken trädde i kraft. Lagstiftning
            saknades ju inte innan. Redan innan det första miljöbalksåret
            gått till ända tillsattes Miljöbalkskommittén för översyn av miljöbalken.
          </note>
          <note>
            Vi förväntar oss att man i det fortsatta arbetet tar hänsyn till
            situationen för småföretagare. Proceduren vid tillståndsansökan
            och miljökonsekvensbeskrivningar har blivit så invecklad att det
            kan vara omöjligt för ett mindre företag att klara det på egen
            hand.
          </note>
          <note>
            Externa konsulter måste anlitas i allt högre grad, vilket dessutom
            i sin tur minskar företagens delaktighet i miljöarbetet. Det minskar
            också insikten i miljöfrågor för den sökande parten. Just insikten
            är grundläggande för ett miljöriktigt beteende. Och det måste
            ju vara miljöbalkens yttersta avsikt.
          </note>
          <note>
            Över huvud taget bör andan vara att det råder dialog mellan myndigheterna
            och medborgarna. Sanktion ska föregås av dialog med den det gäller.
          </note>
          <note>
            Det övergripande måste vara förståelse för miljöbalken och därmed
            acceptans och miljöriktigt beteende.
          </note>
          <note>
            Gränserna mellan tillstånds- och anmälningspliktiga verksamheter
            har ändrats. På grund av okunskap kan många företagare, och även
            privatpersoner, få betala miljösanktionsavgifter - ofta av betydande
            storlek för den drabbade. Utöver det ska de också åtalsanmälas
            för miljöbrott, trots att brott mot miljön helt klart inte har
            inträffat. Därför har en del miljönämnder inte gjort någon anmälan,
            varpå ledamöterna i sin tur åtalats, bl.a. i Enköping. Enköpingsledamöterna
            försvarades av en känd miljöjurist som vann målet, så de blev
            frikända.
          </note>
          <note>
            Att just denne jurist vann detta måste med andra ord vara en
            fingervisning om att miljöbalken har konstruktionsbrister. Den
            här juristen har jagat verkliga miljöbovar och också vunnit sådana
            mål. Regeringen har redan i något sammanhang haft medarbetaren
            till denne jurist som rådgivare. Det tycker jag att regeringen
            kan fortsätta med.
          </note>
          <note>
            Fru talman! Jag yrkar bifall till reservation 17.
          </note>
          <note type="speaker">
            Anf. 97 ESKIL ERLANDSSON (c):
          </note>
          <note>
            Fru talman! Mängden reservationer knutna och hänförliga till
            detta betänkande tyder, menar jag, på att regeringen och utskottsmajoriteten
            borde till kammaren i dag ha lagt fram förslag om större ändringar
            av rådande miljöbalk än man nu har gjort.
          </note>
          <note>
            Varför nu detta? Jo, därför att miljöbalken i dag av väldigt
            många människor i vårt land uppfattas som ett hinder för en utveckling
            som vi så väl behöver i skilda - ja, i alla - delar av vårt land.
          </note>
          <note>
            Varför är inte utvecklingen vad den är i många delar av vårt
            land? Ja, till en del beror det på de brister som finns i miljöbalken
            och som utskottsmajoriteten med lätthet hade kunnat rätta till
            om viljan hade funnits.
          </note>
          <note>
            Jag ska ta några exempel från verkligheten. Det gäller tre exempel
            från den bygd som jag kommer från. Människor har där råkat illa
            ut därför att de har velat driva något i egen regi.
          </note>
          <note>
            Det första exemplet gäller den deltidsföretagande damfrisörskan
            som byter lokal och glömmer att anmäla detta till det lokala miljö-
            och hälsoskyddskontoret. I övrigt sköter hon sin verksamhet. Hon
            åläggs att erlägga en miljösanktionsavgift à 5 000 kr utifrån
            det lilla deltidsföretag som hon driver. Därtill blir hon anmäld
            till allmän åklagare för miljöbrott.
          </note>
          <note>
            Det andra exemplet gäller ensamföretagaren som missar att i tid
            lämna in sin miljörapport om den verksamhet som den här deltidsföretagaren
            bedriver.
          </note>
          <note>
            Påföljden liknar den som jag relaterade för den deltidsarbetande
            damfrisörskan.
          </note>
          <note>
            Det tredje exemplet gäller den lanthandlare som missar, glömmer,
            att anmäla att han har en kyldisk med ett köldmedium. Utifrån
            sin lilla verksamhet får han betala nämnda miljösanktionsavgift
            à 5 000 kr.
          </note>
          <note>
            Dessutom blir han anmäld till allmän åklagare.
          </note>
          <note>
            Vem, Carina Ohlsson, vågar starta och driva företag i Sverige?
            Vem vågar utveckla verksamheten när lagstiftningen är utformad
            så att även den här typen av bagatellartade förseelser gör att
            man ekonomiskt och även mänskligt drabbas så som blir följden
            med nuvarande miljöbalk?
          </note>
          <note>
            Ni hade kunnat rätta till en del av de här sakerna så att vi
            kunde få en annan typ av utveckling i skilda
          </note>
          <note>
            - ja, alla - delar av landet om bara viljan fanns.
          </note>
          <note>
            Vi i Centerpartiet anser alltså att miljöbalkens utformning -
            dvs. att enskilda företag drabbas av miljösanktionsavgifter, som
            därtill är höga, och löper risk för allmänt åtal även vid mindre
            förseelser och avsteg
          </note>
          <note>
            - och de bestämmelserna icke är acceptabla. De borde ha ändrats
            i det här sammanhanget.
          </note>
          <note>
            Här kan en jämförelse göras med skattelagstiftningen där bagatellartade
            saker inte drabbar den enskilde på samma sätt som bagatellartade
            förseelser gentemot miljöbalken gör.
          </note>
          <note>
            Bestämmelsernas utformning borde alltså ha varit sådan att de
            sanktionsavgifter som ska utdömas står i relation till avvikelserna
            och också till verksamhetens ekonomiska omfattning. Nu är det
            ju så att den store lika väl som den lille drabbas av samma sanktionsavgift.
            Det kan inte anses gynna nyföretagande och deltidsföretagande,
            utan det är en hämsko för det företagande som vi så väl behöver
            i vårt land. Dessutom har vi den dubbla bestraffning som det ju
            innebär när man får både en sanktionsavgift och allmänt åtal på
            sig om man gör något som man i och för sig inte skulle göra men
            som i sak är en bagatellartad förseelse. Detta borde, som sagt,
            ni i majoriteten i denna kammare ha kunnat rätta till. Då hade
            vi fått bättre fart på Sverige. Varför gör ni inte det, Carina
          </note>
          <note>
            Ohlsson?
          </note>
          <note>
            Fru talman! Jag yrkar bifall till reservation nr 9
          </note>
          <note>
            som jag varit med om att skriva under.
          </note>
          <note type="speaker">
            Anf. 98 HARALD NORDLUND (fp):
          </note>
          <note>
            Fru talman! Jo, visst finns det anledning att se över miljölagstiftningen.
            När verkligheten förändras måste man anpassa kartan efter den,
            inte tvärtom.
          </note>
          <note>
            Människans verksamheter och aktiviteter påverkar miljön, och
            naturen och naturresurserna är varken gratis eller oändliga. När
            vi människor väljer att förbruka i stället för att bruka måste
            lagstiftningen skärpas.
          </note>
          <note>
            Miljölagstiftningen måste ha en ideologisk grund.
          </note>
          <note>
            Den måste kunna bortse från kortsiktiga ekonomiska intressen.
            Miljöpolitiken handlar om överlevnad, om mänsklighetens fortsatta
            existens. Kommande generationer har rätt att utkräva ansvar av
            oss. Det kommer att visa sig att det som i dag uppfattas som dyrt,
            som kostsamt, i ett längre perspektiv är mer än ekonomiskt försvarbart.
            Miljömärkning och deklarering ansågs ju först som dyrt och också
            som onödigt och besvärande. I dag är märkningen ett försäljningsargument
            som gör att marknadsandelar tas vad gäller både livsmedel och
            de, förhoppningsvis, Svanmärkta papper som ligger framför oss
            alla här i kammaren.
          </note>
          <note>
            Samtidigt innebär det att miljöbalken och miljölagstiftningen
            av människor måste uppfattas som relevanta och meningsfulla. Miljölagstiftningen
            måste gagna sitt syfte, men det gör den inte alltid i dag. Jag
            vill inte uttrycka mig på samma sätt som ett par talare här tidigare
            gjorde genom att fördöma hela miljölagstiftningen och säga att
            den enbart är ett hinder. Det fanns ju skäl. Jag har redan pekat
            på skälen till att vi har en miljölagstiftning som är omfattande
            och som självklart behöver ses över från tid till annan. Dock
            måste den gagna sitt syfte.
          </note>
          <note>
            Jag kan ta ett exempel från landsbygden. En mor och hennes dotter
            ville för inte så länge sedan starta en liten bed and breakfast-rörelse
            vid sidan av sitt lantbruk. Där missade lagstiftningen sitt mål.
          </note>
          <note>
            De här personerna hade glömt eller varit ovetande om en nödvändig
            anmälan till kommunens miljö- och hälsoskyddskontor. Resultatet
            blev ett vite på 10 000
          </note>
          <note>
            kr. Allt annat var miljömässigt i sin ordning. Man hade inte
            begått något egentligt miljöbrott. En inte ifylld, en icke inlämnad
            blankett utgör knappast något miljöhot. Däremot kan rent fiskala
            böter och viten undergräva respekten för och tilltron till lagens
            egentliga syfte. Någon har frågat mig var paragrafen om att myndigheter
            inte får fatta mänskliga och förnuftsmässiga beslut står att läsa
            i lagboken. Han hade inte hittat den, men han såg effekten av
            den nu som då. Så behöver vi inte ha det.
          </note>
          <note>
            Alltså: Miljöbalkens utformning som gör att enskilda företagare
            drabbas av både höga sanktionsavgifter och risk för allmänt åtal
            också vid mindre avsteg är naturligtvis inte acceptabel. Man måste
            utforma bestämmelserna så att sanktionsavgifterna ställs i relation
            till de avvikelser företaget har gjort och t.ex.
          </note>
          <note>
            företagets omsättning. Det skulle lindra den dubbla beskattning
            som man nu drabbas av. Det gäller både stora och små företag.
            Man bör se över miljösanktionsavgifterna och återkomma till riksdagen
            med förslag till förändringar.
          </note>
          <note>
            En stor del av betänkandet, fru talman, upptar frågor om strandskyddet.
            Också här vill jag starkt och tydligt förespråka ett långsiktigt
            och ett ideologiskt synsätt. Visst finns det stränder som kan
            utnyttjas och tas i anspråk, men grundinställningen måste vara
            att alla stränder är ett intresse för alla, inte enbart för de
            i närheten boende. Strandskyddet generellt är ett riksintresse
            och bör så förbli. Den ordning vi har i dag med att kommuner och
            länsstyrelse kan göra avsteg är bra. Dock fungerar inte hanteringen
            av besvärsärendena, dvs. när någon besvärar sig över ett beslut
            om avsteg. Här finns inte resurser att på ett tillräckligt bra
            sätt pröva dispenserna.
          </note>
          <note>
            Slutligen, fru talman, vill jag yrka bifall till reservation
            10, som behandlar frågan om miljökvalitetsnormer. Införandet av
            miljökvalitetsnormer är ett viktigt steg, menar vi, i arbetet
            med att lösa de stora miljöproblem som t.ex. försurning och kväveläckage
            innebär. Sådana här normer är föreskrifter om kvaliteten inom
            ett geografiskt område. Om en miljökvalitetsnorm inte uppfylls
            ska åtgärdsprogram upprättas.
          </note>
          <note>
            Enligt vår uppfattning bör åtgärdsprogrammen vara bindande. Det
            tar vi upp i reservation 10, som jag som sagt yrkar bifall till.
          </note>
          <note type="speaker">
            Anf. 99 MARIA WETTERSTRAND (mp):
          </note>
          <note>
            Fru talman! Vi i Miljöpartiet är lite bekymrade över läget vad
            gäller miljölagstiftningen, inte så jättebekymrade som en del
            andra när det gäller just att miljölagstiftningen skulle vara
            ett hinder. Syftet med miljölagstiftningen är att den ska vara
            ett hinder, att det inte ska vara någon negativ miljöpåverkan.
            Det är själva det grundläggande i miljöbalken. Miljön ska skyddas.
            Det ska inte vara någon negativ miljöpåverkan. Därför ställs det
            också hårda krav på kontroll av allt som kan tänkas ha någon form
            av negativ miljöpåverkan, så att man i processerna kan se till
            att undvika detta och kompensera för de problem som kan tänkas
            uppstå.
          </note>
          <note>
            När det gäller straff för miljöbrott är vi också lite bekymrade.
            Vi tycker inte heller där att det riktigt fungerar som det ska
            i dag. I Enköpingsmålet t.ex.
          </note>
          <note>
            tycker vi att det är väldigt underligt att man blev frikänd.
            Vi menar bestämt att om man anser att lagen är fel ska man som
            en kommunalt vald nämnd kräva en ändring av lagstiftningen snarare
            än att välja att bryta mot den lagstiftningen. Visst kan vi i
            Miljöpartiet i vissa sammanhang acceptera att det förekommer civil
            olydnad men knappast ifrån en kommunal nämnds håll. Civil olydnad
            bygger just på principen att man ska vara beredd att ta sitt straff
            för de brott man begår.
          </note>
          <note>
            Vi tycker att det är bra att man har tillsatt en miljöbalkskommitté.
            Vi kan se i betänkandet att förväntningarna på den här kommittén
            är väldigt höga. Man ska hinna med väldigt många olika översyner.
            Vi hoppas att det kommer att bli så. Jag kommer själv att försöka
            föra detta vidare, eftersom jag sitter som ledamot i denna kommitté.
          </note>
          <note>
            Hårdare straff brukar vara moderat retorik, men inte när det
            handlar om miljöområdet och miljöbovar.
          </note>
          <note>
            Det kan vara så att brott mot framtiden och kommande generationer
            kan vara betydligt svårare att se, att se själva kopplingen till
            brottsoffren i de sammanhangen än vad det är i andra sammanhang.
            Dessutom är det faktum att brottslingarna i de här fallen ofta
            ser annorlunda ut än när det gäller t.ex. våldsbrott. Vi i
          </note>
          <note>
            Miljöpartiet ser kopplingen till brottsoffren. Vi anser att det
            är ett allvarligt brott att skapa problem även för framtiden.
            Det är allvarligt. Straffen för vissa av de miljöbrott som förekommer
            behöver skärpas.
          </note>
          <note>
            Vi har ändå bara ett par reservationer - vi har en reservation
            och ett särskilt yttrande i just detta avseende - därför att vi
            har höga förväntningar på Miljöbalkskommittén. Det finns vissa
            saker som vi anser man skulle kunna göra redan nu, och där har
            vi förslag. En sak handlar t.ex. om miljödomstolarnas sammansättning.
            Det är ett faktum att miljön inte är företrädd som annan part
            i domstolssammanhang.
          </note>
          <note>
            Domstolens ansvar i de här fallen är att se till att miljöfrågorna
            blir ordentligt utredda vid exempelvis tillståndsprövningar. Trots
            det är det endast en av fyra eller en av fem av dem som fattar
            beslut i de här ärendena är miljöexpert, alltså miljöråd. Vi tycker
            att det är fel och menar att den fördelningen mellan jurister
            och miljöråd i Miljööverdomstolen behöver ändras så att miljöståndpunkten
            stärks. Miljöråden skulle utgöra åtminstone hälften av dem som
            fattar besluten i Miljööverdomstolen. Vi tycker att det är viktigt
            att miljöråd alltid deltar när det gäller frågor om prövningstillstånd.
            Detta tar vi upp i vår reservation, det är reservation 15.
          </note>
          <note>
            Det är också viktigt att alla de jurister som finns i
          </note>
          <note>
            Miljööverdomstolen har genomgått grundläggande utbildning i ekologi,
            miljövård och miljökemi. Kunskaper på de här områdena är nödvändiga
            för att man ska kunna ta ställning och fatta beslut på ett sätt
            som verkligen tar hänsyn till miljön i enlighet med syftet i miljöbalken.
          </note>
          <note>
            Vi har ett särskilt yttrande som handlar om infrastrukturprojekt.
            Som vi ser det finns det i dag problem med hanteringen av både
            små- och storskaliga infrastrukturprojekt. Vi tycker att det är
            viktigt att man bedömer de samlade konsekvenserna för miljön vid
            infrastrukturprojekt. Där finns brister i dag, exempelvis när
            det gäller effekterna av ökat trafikarbete. Det är också så att
            miljöfrågorna ofta kommer in i ett ganska sent skede i processen.
            Därför kan det vara svårt att hävda miljöns intressen när väldigt
            mycket annat redan är bestämt.
          </note>
          <note>
            Vi tycker därför att det är fullt rimligt att större infrastrukturprojekt
            behöver tillståndsprövas. Man ska då bedöma dessa ur ett helhetsperspektiv
            såväl som i enstaka delar som påverkar eller riskerar att påverka
            miljön.
          </note>
          <note>
            Vi stöder också Vänsterpartiets synpunkt när det gäller skärpta
            krav på nollalternativ, alltså att det måste ställas hårda krav
            på vad de här nollalternativen verkligen ska innehålla och hur
            de ska genomföras.
          </note>
          <note type="speaker">
            Anf. 100 HARALD NORDLUND (fp) replik:
          </note>
          <note>
            Herr talman! Det pågår en översyn av strandskyddsbestämmelserna.
            Jag vill fråga Maria Wetterstrand: Om denna översyn landar i ett
            ställningstagande i linje med Centerns och Moderaternas förslag
            i detta betänkande, hur ser Miljöpartiet på en sådan omprövning
            av bestämmelserna?
          </note>
          <note>
            Anf. 101 MARIA WETTERSTRAND (mp)
          </note>
          <note>
            replik:
          </note>
          <note>
            Herr talman! Miljöpartiets bestämda uppfattning när det gäller
            strandskyddet är att det ska vara hårt reglerat och att man inte
            ska flytta beslutsrätten till kommunal nivå. Vi tycker att det
            är oerhört viktigt att strandskyddsbestämmelserna följs och att
            man endast i undantagsfall ska kunna ge dispens.
          </note>
          <note>
            Det är också viktigt att beslutsrätten i fråga om dispenser ligger
            på en annan nivå än hos kommunerna för att man verkligen ska vara
            säker på att syftet med strandskyddet följs, nämligen att strandområden
            ska skyddas både ur biologisk synvinkel och för allmänhetens möjligheter
            till tillträde till dessa områden.
          </note>
          <note>
            Vi ser dessa punkter som de absolut viktigaste när det gäller
            strandskyddet, och vi kommer inte att acceptera några försämringar
            eller uppluckringar av strandskyddet.
          </note>
          <note type="speaker">
            Anf. 102 HARALD NORDLUND (fp) replik:
          </note>
          <note>
            Herr talman! Jag utgår ifrån att Miljöpartiet är inblandat i
            den översyn som pågår. Vilka förändringar tar den sikte på?
          </note>
          <note>
            Anf. 103 MARIA WETTERSTRAND (mp)
          </note>
          <note>
            replik:
          </note>
          <note>
            Herr talman! Jag kan tyvärr inte svara på den frågan, eftersom
            jag själv inte är inblandad i den översynen.
          </note>
          <note type="speaker">
            Anf. 104 GÖTE JONSSON (m) replik:
          </note>
          <note>
            Herr talman! Som jag uppfattade det gjorde Maria
          </note>
          <note>
            Wetterstrand ett ganska kategoriskt uttalande om att politikerna
            i miljönämnden i Eskilstuna hade gjort sig skyldiga till miljöbrott.
            Den rätta beskrivningen är att de var misstänkta för miljöbrott,
            men efter att saken hade prövats i domstol frikändes de. Därför
            är ganska orimligt att man från riksdagens talarstol säger att
            den domen är felaktig. Politikerna hade således inte gjort sig
            skyldiga till miljöbrott, enligt domslutet.
          </note>
          <note>
            Anf. 105 MARIA WETTERSTRAND (mp)
          </note>
          <note>
            replik:
          </note>
          <note>
            Herr talman! Till att börja med handlade det om miljönämnden
            i Enköping och inte i Eskilstuna.
          </note>
          <note>
            Denna dom kommer att prövas igen. Vi tycker att det är underligt
            att man med utgångspunkt i de regler som finns i miljöbalken -
            vi i Miljöpartiet har ju varit med och utformat dessa regler -
            har kunnat döma på det sättet.
          </note>
          <note type="speaker">
            Anf. 106 FÖRSTE VICE TALMANNEN:
          </note>
          <note>
            Enligt riksdagsordningen är det förbjudet att uttala sig i kammaren
            om domslut eller åklagares beslut i enskilda ärenden. Detta är
            strikt reglerat och får icke förekomma.
          </note>
          <note>
            Anf. 107 MARIA WETTERSTRAND (mp)
          </note>
          <note>
            replik:
          </note>
          <note>
            Herr talman! Förlåt.
          </note>
          <note>
            Om man nu anser att detta domslut sett från miljösynpunkt skulle
            ha varit på ett annat sätt ska man naturligtvis ändra på lagen.
            Det är det som jag vill ha sagt.
          </note>
          <note type="speaker">
            Anf. 108 GÖTE JONSSON (m) replik:
          </note>
          <note>
            Herr talman! Då respekterar jag Marias synpunkt.
          </note>
          <note>
            Det är viktigt att man har rätt utgångspunkt när man diskuterar
            dessa frågor.
          </note>
          <note>
            Men jag är av den bestämda uppfattningen att jag inte tycker
            att man behöver ändra på lagen. Jag tror att man ute i kommunerna
            har möjlighet att göra vettiga bedömningar i miljöfrågor utifrån
            de konkreta frågeställningar som finns på kommunal nivå.
          </note>
          <note>
            Anf. 109 MARIA WETTERSTRAND (mp)
          </note>
          <note>
            replik:
          </note>
          <note>
            Herr talman! Jag respekterar att Moderaterna har en annan uppfattning
            i den här frågan.
          </note>
          <note type="speaker">
            Anf. 110 ESKIL ERLANDSSON (c) replik:
          </note>
          <note>
            Herr talman! Jag har två frågor till Maria Wetterstrand.
          </note>
          <note>
            För det första: Tycker Maria Wetterstrand att det är någon skillnad
            mellan ett storföretag och ett litet företag som drivs på deltid?
            I dag ådöms det stora företaget och det lilla företaget lika mycket
            i miljösanktionsavgift. Tycker Maria att det är rimligt att det
            lilla företaget ådöms samma sanktionsavgift som det stora företaget?
          </note>
          <note>
            För det andra: På vilket sätt förbättras miljön av att en deltidsföretagare
            ådöms miljösanktionsavgifter och dessutom anmäls till allmän åklagare
            bara därför att vederbörande har glömt att anmäla att han har
            bytt lokal?
          </note>
          <note>
            Anf. 111 MARIA WETTERSTRAND (mp)
          </note>
          <note>
            replik:
          </note>
          <note>
            Herr talman! Självklart är det skillnad mellan storföretagare
            och småföretagare. Miljöbalkskommittén håller just nu på att se
            över dessa frågor, och det tycker jag är bra. En miljösanktionsavgift
            som är lika för alla är naturligtvis en mycket lättare börda att
            bära för det stora företaget än för det lilla företaget.
          </note>
          <note>
            När det gäller byte av lokaler finns det en mängd olika frågor
            där man har anmälningsplikt enligt miljöbalken, varav detta är
            en fråga. Exakt vilka frågor som ska vara anmälningspliktiga behandlas
            egentligen på ett annat ställe än i riksdagen.
          </note>
          <note>
            Jag kan inte svara på om det i det här enskilda fallet var rimligt
            ur miljösynpunkt att ställa detta krav. Men generellt kan ett
            byte av lokal innebära konsekvenser för miljön. Därför ska detta
            anmälas.
          </note>
          <note>
            Man kan inte veta i förväg i vilka fall det kan innebära en förändring
            ur miljösynpunkt och i vilka fall som det inte kan göra det. Därför
            tycker jag att det är rimligt att ha anmälningsplikt i dessa frågor.
          </note>
          <note type="speaker">
            Anf. 112 ESKIL ERLANDSSON (c) replik:
          </note>
          <note>
            Herr talman! Förändringar i det här avseendet kunde ha genomförts
            i dag. Det hade gynnat tillväxten i alla delar av Sverige, en
            tillväxt som vi så väl behöver. Då hade vi kunnat använda denna
            tillväxt till att förbättra miljön på olika sätt.
          </note>
          <note>
            Miljöpartiet har icke velat göra de förändringar som är nödvändiga
            för att det ska bli tillväxt i alla delar av landet. Jag beklagar
            det, Maria.
          </note>
          <note>
            Anf. 113 MARIA WETTERSTRAND (mp)
          </note>
          <note>
            replik:
          </note>
          <note>
            Herr talman! Syftet med miljöbalken är att man ska se till att
            miljöskyddet värnas i alla de sammanhang där det finns risk för
            eller står klart att miljön kommer att påverkas. Det är det som
            är fullständigt grundläggande. Hur detta skulle hindra tillväxten
            i
          </note>
          <note>
            Sverige har jag svårt att se.
          </note>
          <note>
            Jag anser att en bra miljölagstiftning är en oerhört viktig del
            av en hållbar tillväxt. Om vi i framtiden ska ha någon tillväxt
            över huvud taget i Sverige måste vi se till att vi har ett bra
            miljöskydd. Det leder också till att de företag som utvecklas
            i Sverige och som håller sig inom de ramar som naturen och miljön
            sätter upp kommer också att t.ex. få tillgång till större exportmarknader.
            Hur detta skulle påverka tillväxten i negativ riktning har jag
            väldigt svårt att se.
          </note>
          <note type="speaker">
            Anf. 114 CARINA OHLSSON (s):
          </note>
          <note>
            Herr talman! I detta betänkande behandlas en proposition med
            rubriken Ändrad ordning för utdömande av vite enligt miljöbalken
            m.m., och man kan konstatera att det är många "m.m." när man tar
            del av de fyra följdmotionerna och de 53 motionsyrkandena från
            den allmänna motionstiden 2001.
          </note>
          <note>
            I betänkandet finns det 22 reservationer och elva särskilda yttranden.
            Utskottet tillstyrker regeringens förslag och föreslår att samtliga
            motionsyrkanden avslås.
          </note>
          <note>
            Miljöbalkskommittén överlämnade vid årsskiftet
          </note>
          <note>
            2000/2001 ett första delbetänkande Uppföljning av miljöbalken
            - vissa lagtekniska frågor. Betänkandet har remissbehandlats,
            det har skrivits en proposition som vi har behandlat i utskottet,
            och här står vi nu i dag och debatterar just dessa förslag till
            ändringar.
          </note>
          <note>
            I propositionen lämnas förslag om ändringar i miljöbalken, ändringar
            som framför allt syftar till att förenkla och förtydliga balkens
            processuella bestämmelser. Den viktigaste förändringen är att
            talan om utdömande av vite fortsättningsvis föreslås ske enligt
            bestämmelserna i förvaltningsprocesslagen i stället för som nu
            enligt bestämmelserna i rättegångsbalken om åtal för vilket strängare
            straff än böter inte är föreskrivet.
          </note>
          <note>
            Dessutom föreslås ändringar som framför allt rör miljödomstolarnas
            handläggning av ansökningsmål.
          </note>
          <note>
            Flertalet av dessa ändringar syftar till att förenkla hanteringen.
          </note>
          <note>
            Härutöver föreslår regeringen bl.a. en skyldighet för tillsynsmyndiheter
            att fortlöpande kontrollera om beslutade villkor är tillräckliga
            och att påkalla omprövning om myndigheten finner att villkoren
            måste ändras eller omprövas. Som en följd av detta föreslås att
            kommuner, när de övertagit tillsynen från länsstyrelsen över tillståndspliktig
            verksamhet, ges rätt att ansöka om återkallelse av tillstånd eller
            omprövning av tillstånd eller villkor.
          </note>
          <note>
            Motionerna och reservationerna tar upp väsentliga frågor men
            handlar till största delen om det som redan finns med i Miljöbalkskommitténs
            direktiv. Det vi behandlar i dag är alltså ett delbetänkande av
            mer teknisk karaktär. Kommittén ska i ett mer samlat betänkande
            senast den 1 juli i år lämna förslag till de mer omfattande ändringar
            av lagstiftningen som uppdraget kan medföra och samtidigt redovisa
            de dittills gjorda erfarenheterna av miljöbalkens hänsynsregler.
          </note>
          <note>
            I ett slutbetänkande senast den 31 december 2003
          </note>
          <note>
            ska kommittén sedan redovisa en fullständigare bild av miljöbalken,
            om den fått genomslag i den praktiska tillämpningen, liksom andra
            frågor som rör uppföljningen av de centrala instrumenten i balken.
          </note>
          <note>
            Miljöbalken utgör en sammanhållen och övergripande lagstiftning
            för hela miljöområdet. Genom sin utformning med övergripande mål,
            allmänna hänsynsregler och nya övergripande instrument, t.ex.
          </note>
          <note>
            miljökvalitetsnormer, skapar den större förutsättningar för att
            lagstiftningen används som ett verktyg som styr miljöarbetet mot
            uppsatta miljömål.
          </note>
          <note>
            Miljöbalken kan tillämpas på all verksamhet och för åtgärder
            som inte är av försumbar betydelse för människors hälsa och miljö.
            Genom sitt breda tillämpningsområde ska balken bidra till att
            beslut som fattas både av myndigheter och av enskilda främjar
            en ekologiskt hållbar samhällsutveckling.
          </note>
          <note>
            Det är naturligt att ett nytt regelverk av miljöbalkens omfattning
            med ett tillämpningsområde som rör alla samhällets sektorer ger
            upphov till nya frågor.
          </note>
          <note>
            Det märker vi ju här i dag i vårt betänkande men också i våra
            kommuner, bland enskilda, i samband med infrastrukturprojekt,
            på företag - både stora och små - ja, i stort sett överallt.
          </note>
          <note>
            Herr talman! Den snabba samhällsutvecklingen liksom erfarenheterna
            av miljöbalkens tillämpning kommer att medföra att bestämmelser
            som nu ingår i miljöbalken måste följas upp och vid behov ändras
            och kompletteras. Ytterligare ett starkt motiv för detta är förändringar
            som följer av vårt medlemskap i EU.
          </note>
          <note>
            Det är också på grund av detta som kommittén har fått tilläggsdirektiv
            med ett särskilt uppdrag att lämna förslag till hur ramdirektivet
            för vatten ska genomföras i svensk lagstiftning. I tilläggsdirektivet
            ingår även att gå igenom vattendomar som kan ha betydelse för
            riskerna för översvämningar. Detta direktiv är just föranlett
            av aktuella problem i samhället såsom översvämningar.
          </note>
          <note>
            Eftersom tillämpningen av miljöbalken ska följas, tar det lite
            tid att se över alla tillämpningsområden och föreslå ändringar.
            Det kommer mer framöver, men inte i just detta betänkande. Det
            är förklaringen till de flesta avslagsyrkanden på motionerna.
            Det är viktigt att inte föregripa den parlamentariskt sammansatta
            utredningen där alla partier är representerade.
          </note>
          <note>
            Frågorna diskuteras omsorgsfullt utifrån bl.a. underlag från
            olika expertgrupper, företag och intresseorganisationer.
          </note>
          <note>
            Jag kommer nu att kommentera några av reservationerna.
          </note>
          <note>
            När det gäller situationen för de små och medelstora företagen,
            som tagits upp av flera här och även i reservationer från Moderaterna,
            Kristdemokraterna och Centerpartiet, anförs det i direktivet att
            kommittén ska belysa hur dessa företag påverkas av hänsynsreglerna
            och vid behov föreslå åtgärder för att underlätta för företagen
            att leva upp till miljöbalkens mål.
          </note>
          <note>
            Vidare har regeringen genom beslut den
          </note>
          <note>
            20 december 2001 uppdragit åt Naturvårdsverket att föreslå förenklingar
            av lagar och förordningar inom sitt ansvarsområde. Uppdraget ska
            redovisas senast den 1 juni i år.
          </note>
          <note>
            Herr talman! Miljösanktionsavgifter är en hett debatterad fråga
            just nu, bl.a. beroende på de mål som varit uppe där miljönämnder
            i några kommuner varit åtalade för tjänstefel.
          </note>
          <note>
            I direktiven anförs att tillsynsmyndigheterna genom miljöbalken
            får ytterligare ett sanktionsmedel, nämligen de s.k. miljösanktionsavgifterna.
            I förordningen om miljösanktionsavgifter föreskriver regeringen
            att avgifter ska betalas för de överträdelser som anges i en bilaga
            till förordningen. Kommittén ska utvärdera effektiviteten i det
            nya sanktionssystemet och samspelet mellan tillsynsreglerna, sanktionsavgifterna
            och de straffrättsliga reglerna - det som man i dagligt tal kallar
            för dubbelbestraffning -
          </note>
          <note>
            samt föreslå de ändringar av regelverket som kan behövas. Förslaget
            från kommittén kommer vid halvårsskiftet i år.
          </note>
          <note>
            Eskil Erlandsson frågade: Vem vågar starta företag? Och han ansåg
            att regler behöver komma. Jag kan hålla med om att det behövs
            förändrade regler, och jag är säker på att de kommer vid halvårsskiftet.
          </note>
          <note>
            Att de inte tas fram snabbare beror på att det finns gränsdragningsproblem
            när det gäller att fastställa vad som är ett litet respektive
            stort företag, vad det är för saker som verkligen påverkar miljön
            och inte och, om man skulle ha förseningsavgifter, om man ska
            göra skillnad på om något kommer in för sent eller om det inte
            kommer in alls osv. Det är alltså inte så lätt att bara lägga
            fram ett konkret och färdigt förslag från utskottets sida. Därför
            föreslår utskottet att de motioner som handlar om miljösanktionsavgifter
            avstyrks i avvaktan på att utredningen slutför sitt arbete i den
            här delen.
          </note>
          <note>
            Sedan är det en fråga som kommer upp i alla miljödebatter, nämligen
            strandskyddet. Strandskyddet är ju oerhört viktigt. Utskottet
            tillstyrker regeringens förslag beträffande förtydliganden av
            strandskyddsbestämmelserna och undantag från beslut om vattenskyddsområden.
          </note>
          <note>
            Regeringen uppdrog genom beslut den 26 april
          </note>
          <note>
            2001 till Naturvårdsverket att kartlägga i vilken utsträckning
            länsstyrelserna delegerat beslutsbefogenheter och tillsynsansvar
            beträffande strandskyddet till kommunerna. Uppdraget ska, efter
            beslut om förlängning den 24 januari i år, redovisas i april 2002,
            och det är ju snart. Utskottet avstyrker mot denna bakgrund motioner
            rörande frågor om strandskyddet.
          </note>
          <note>
            Herr talman! Bestämmelserna i miljöbalken syftar till att främja
            en hållbar utveckling som innebär att nuvarande och kommande generationer
            tillförsäkras en hälsosam miljö. En hållbar utveckling som bygger
            på insikten att naturen har ett skyddsvärde och att människors
            rätt att förändra och bruka naturen är förenad med ett ansvar
            för att förvalta naturen väl.
          </note>
          <note>
            De grundläggande reglerna i miljöbalken är tilllämpliga på i
            princip all mänsklig aktivitet som kan skada miljön, så det är
            klart att det är många som berörs av lagstiftningen. Det är därför
            viktigt att översynen görs på ett bra sätt och att alla delar
            i direktivet tas upp ordentligt. Detta tar dock lite tid. Därför
            får vi återkomma i frågan vid flera tillfällen framöver.
          </note>
          <note type="speaker">
            Anf. 115 ESKIL ERLANDSSON (c):
          </note>
          <note>
            Herr talman! Socialdemokraterna är möjligen något mer tillväxtvänliga
            än vad Miljöpartiet är, varför jag upprepar de frågor som jag
            ställde till Miljöpartiets företrädare tidigare.
          </note>
          <note>
            På vilket sätt förbättrar en utebliven anmälan om ett lokalbyte
            miljön? På vilket sätt förbättras miljön av att någon åläggs en
            hög sanktionsavgift för att en anmälan kommit in för sent?
          </note>
          <note>
            De här problemen, Carina Ohlsson, är påtalade otaliga gånger
            i den här kammaren och annorstädes.
          </note>
          <note>
            Varför väljer ni inte att gynna tillväxten i alla delar av landet
            och se till att vi får fler företagare, fler som vågar satsa på
            ett eget företag som ger egen utkomst och därtill kanske med tiden
            utkomst åt andra människor? Varför är ni så saktfärdiga?
          </note>
          <note type="speaker">
            Anf. 116 CARINA OHLSSON (s) replik:
          </note>
          <note>
            Herr talman! Jag tror inte att tillväxten i de olika regionerna
            bara beror på huruvida miljöbalken är sträng i alla dess delar.
            Även om miljöbalken är en bra lagstiftning, tror jag ändå att
            det är att överskatta värdet i det avseendet. Jag tror att det
            är mycket annat som gör att tillväxt främjas eller inte främjas.
          </note>
          <note>
            Sedan håller jag naturligtvis med om att man måste se över det
            som inte är bra, som det här med att man kommer in för sent med
            vissa rapporter. Det är möjligt att det också finns en skillnad
            mellan olika anmälningsärenden och att det är därför som det inte
            går att lägga fram något väldigt snabbt. Men det ska alltså komma
            något nu i den delen. Vi som är parlamentariker - jag sitter också
            i Miljöbalkskommittén -
          </note>
          <note>
            vill påskynda den här delen så att det verkligen ska komma med
            någonting nu.
          </note>
          <note>
            Jag kan väl inte säga att alla de här avgifterna har varit till
            gagn för miljön, det kan jag inte påstå. Till viss del kan jag
            alltså hålla med Eskil Erlandsson.
          </note>
          <note type="speaker">
            Anf. 117 ESKIL ERLANDSSON (c) replik:
          </note>
          <note>
            Herr talman! Jag ser med tillförsikt fram emot det betänkande
            som är att förvänta då vid midsommartid och hoppas att Carina
            Ohlsson medverkar dels till att förslagen kommer i tid, så att
            det är möjligt att behandla dem i närtid, dels till att förslagen
            blir sådana att vi gynnar företagande i alla delar av landet.
          </note>
          <note type="speaker">
            Anf. 118 CARINA OHLSSON (s) replik:
          </note>
          <note>
            Herr talman! Delbetänkandet ska inte bara gynna företagande.
            Den största målsättningen är att det ska gynna miljön. Jag är
            helt säker på att det kommer att komma ett bra delbetänkande,
            för kommittén jobbar på ett oerhört bra och ambitiöst sätt med
            de här frågorna. Det kommer ett delbetänkande som kommer att gynna
            miljön.
          </note>
          <note type="speaker">
            Anf. 119 GÖTE JONSSON (m):
          </note>
          <note>
            Herr talman! Carina Ohlsson konstaterar att vi dels har en proposition
            till grund, men dels också har mycket "m.m.". Jag skulle vilja
            säga att detta "m.m."
          </note>
          <note>
            egentligen är en spegelbild av tillståndet ute i verkligheten.
            Om det är så att vi har väldigt mycket problem ute i verkligheten
            med en lagstiftning så återspeglas detta också i form av motioner
            och reservationer i anslutning till det betänkande som tar upp
            de här frågorna. Detta visar mycket klart hur komplicerad och
            besvärlig denna miljölagstiftning är.
          </note>
          <note>
            Sedan tror jag att vi är överens om att vi ska ha en miljölagstiftning
            som är grundad på inriktningen om en hållbar utveckling. Det är
            inte det som vi kritiserar. Vad vi kritiserar är att vi har fått
            en lagstiftning som faktiskt har en motsatt effekt i väldigt många
            sammanhang. I stället för miljöavgifter har vi fått blankettavgifter.
            Man kommer inte in med en blankett i tid och så får man betala
            en hög avgift för detta. Det har inte ett dugg med miljön att
            göra, precis som har sagts här tidigare.
          </note>
          <note>
            En annan sak som jag vill ta upp är frågan om de komplicerade
            MKB-utredningar som måste göras -
          </note>
          <note>
            inte minst av småföretagen. Vi har från vår sida i samband med
            att balken antogs krävt att det måste finnas en betydande miljöpåverkan
            från en verksamhet för att man ska behöva göra en sådan här omfattande
            MKB-utredning.
          </note>
          <note>
            Jag vill fråga Carina Ohlsson: Vore det inte rimligt att få den
            ändringen till stånd att man grundar sig på åtminstone en betydande
            miljöpåverkan för att ett företag ska behöva en sådan här omfattande
            utredning? I de flesta fall i dag när det gäller småföretagen
            tvingas man faktiskt anlita dyr konsulthjälp för att få detta
            att fungera.
          </note>
          <note>
            Sedan vill jag än en gång påtala nödvändigheten av att se till
            att det här arbetet sker snabbt. Jag vill fråga Carina Ohlsson
            om hon tror att det kan komma en proposition till riksdagen redan
            i höst gällande nödvändiga ändringar av den här miljöbalken.
          </note>
          <note type="speaker">
            Anf. 120 CARINA OHLSSON (s) replik:
          </note>
          <note>
            Herr talman! Först vill jag säga att jag har svårt att bedöma
            hur snabbt det kan komma en proposition.
          </note>
          <note>
            Det kan jag inte lova någonting om.
          </note>
          <note>
            Jag har en motsatt uppfattning jämfört med Göte när han säger
            att det bara är problem med miljöbalken. Det tycker inte jag.
            Däremot är det väl problemen som har beskrivits i medierna. Men
            det är mycket som har fungerat väldigt bra och som rullar på.
            Det är också många som gör de här miljökonsekvensbeskrivningarna
            och jobbar efter dem.
          </note>
          <note>
            När man gör en miljökonsekvensbeskrivning, oavsett om det är
            i ett stort eller ett litet företag, kan det ha väldigt stor betydelse
            för tillväxten och det egna företagandet. Det kan ha det både
            på den yttre miljön och på den inre miljön inne i företaget. Det
            kan också gälla hälsan hos dem som arbetar eller hos ägarna -
            om det är litet företag kanske det är ägaren som driver det och
            som jobbar där själv. Jag vet, genom att jag har pratat med företagare,
            att de kommer på saker som de kanske inte hade tänkt på tidigare
            eller fördjupat sig i. Det kan alltså ha stor betydelse på många
            olika områden.
          </note>
          <note type="speaker">
            Anf. 121 GÖTE JONSSON (m) replik:
          </note>
          <note>
            Herr talman! Vad jag vill, och vad vi vill från
          </note>
          <note>
            Moderaternas sida, är att ändra på det som det är problem med
            i miljöbalken. Vi har inte sagt annat än att vi måste ha en miljölagstiftning,
            det är ju alldeles självklart. Men vi ska ha en lagstiftning som
            fungerar.
          </note>
          <note>
            Låt mig ta ett exempel: En lantbrukare får sina djurstallar bortsynta.
            Han tar fram ritningar på nya djurstallar och lämnar in till kommunens
            myndigheter. Man väntar så länge med behandlingen att det börjar
            skrida in mot höst och vinter. Då inser lantbrukaren att nu måste
            jag sätta i gång att bygga, för i annat fall måste djuren gå ute
            i vinter. Han sätter i gång med bygget, och detta resulterar i
            att han från kommunen får en anmälan, vilket resulterar i en miljösanktionsavgift
            på en kvarts miljon kronor.
          </note>
          <note>
            Detta kan ju inte vara rimligt. Det har inte haft någon som helst
            negativ inverkan på miljön. Om han däremot inte hade satt i gång
            sitt stallbygge hade han blivit dömd för djurplågeri av samma
            myndighet som har att handlägga frågan ur miljösynpunkt. Det är
            den formen av tokigheter som vi tycker att man måste ändra på
            i miljöbalken - och göra det mycket snabbt.
          </note>
          <note type="speaker">
            Anf. 122 CARINA OHLSSON (s) replik:
          </note>
          <note>
            Herr talman! Det är väldigt svårt att kommentera enskilda ärenden,
            men det är klart att ingen är gynnad av långa handläggningstider.
            Men det behöver inte vara miljöbalkens fel. Det kan bero på andra
            saker också. Det är naturligtvis ingen som kan stå i talarstolen
            och säga att det är bra med långa handläggningstider. Det kan
            man väl säga generellt.
          </note>
          <note>
            När det är en sådan här stor lagstiftning är det klart att det
            kan finnas barnsjukdomar och att det kan finans saker som man
            behöver se över. Att det var så mycket som vi tog upp - det var
            mycket "m.m.", många motionsyrkanden och reservationer - visar
            ju också att det finns ett oerhört stort intresse för de här frågorna,
            och det är väl viktigt. Det är också viktigt att vi får tillfälle
            att debattera miljöbalken vid varje delbetänkande. Förhoppningsvis
            kommer de så snabbt som bl.a. Göte Jonsson önskar.
          </note>
          <note type="speaker">
            Anf. 123 WILLY SÖDERDAHL (v):
          </note>
          <note>
            Herr talman! Vänsterpartiet är positivt till att miljöbalken
            finns. Vid utveckling av en verksamhet blir det ofta en konflikt
            mellan denna verksamhet och miljön. Man måste välja. Jag ser då
            att miljöbalken ska se till att miljön inte väljs bort. Man ska
            inte kunna välja bort den.
          </note>
          <note>
            I flera av anförandena här verkar det som att man anser att miljöbalken
            är för stark, eller i alla fall för detaljerad. Jag tror säkert
            att det finns sådana delar i miljöbalken också, och jag utgår
            från att den här kommittén tar sig an dessa.
          </note>
          <note>
            Men kan Carina Ohlsson också se att motsatsen föreligger, att
            miljöbalken ibland är för svag? Jag tog som exempel upp Hallandsåsen
            och de oljeutsläpp som sker i havet, att man där inte kommer åt
            dem som har ansvaret och att man därför måste skärpa miljöbalken
            på vissa punkter.
          </note>
          <note type="speaker">
            Anf. 124 CARINA OHLSSON (s):
          </note>
          <note>
            Herr talman! Det är möjligt, när man gör den här översynen, att
            det finns delar som också behöver skärpas och kommer att skärpas.
            Jag tror att man gå åt båda håll. Det är också något som kritiken
            har handlat om, att det här har speglat mycket av sådant som människor
            kanske inte upplever som så stora miljösynder. Det är det som
            har speglats i medierna.
          </note>
          <note>
            Samtidigt har det pågått mycket annat som inte har speglats på
            samma sätt. Det var det jag tog upp.
          </note>
          <note>
            Det är oerhört viktigt, precis som Willy Söderdahl säger, att
            det finns ett starkt verktyg för en miljölagstiftning, vilket
            det här instrumentet med miljöbalken är.
          </note>
          <note>
            När det gäller stora infrastrukturprojekt finns det också med
            i direktiven att man ska följa dem och se hur man kan göra för
            att de i största möjliga mån ska ta hänsyn till miljön.
          </note>
          <note type="speaker">
            Anf. 125 WILLY SÖDERDAHL (v):
          </note>
          <note>
            Herr talman! Miljöbalken är ju också en garant för allmänheten
            gentemot företag och myndigheter, som kraftbolag, Vägverket eller
            något annat. Då är det väldigt viktigt att den vanlige medborgaren
            känner att miljöbalken verkligen är den här garanten. Den måste
            vara tillräckligt stark. Man får inte förenkla den på ett sådant
            vis att det undergräver medborgarnas känsla för att den verkligen
            är den här garanten. De måste få insyn och möjlighet att göra
            sina röster hörda. På så vis får vi också en acceptans för de
            åtgärder som måste genomföras.
          </note>
          <note type="speaker">
            Anf. 126 CARINA OHLSSON (s):
          </note>
          <note>
            Herr talman! Om detta håller jag helt med. Jag kan bara instämma.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            7 § Sveriges klimatstrategi
          </note>
          <note>
            Föredrogs miljö- och jordbruksutskottets betänkande
          </note>
          <note>
            2001/02:MJU10
          </note>
          <note>
            Sveriges klimatstrategi (prop. 2001/02:55).
          </note>
          <note type="speaker">
            Anf. 127 LARS LINDBLAD (m):
          </note>
          <note>
            Herr talman! Hårda stormar, smältande isar, djur och växtarter
            som dör ut, människor som svälter och översvämningar. Det är inga
            små konsekvenser som
          </note>
          <note>
            FN:s klimatpanel, IPCC, målar upp i sitt framtidsscenario. Visst
            är det skrämmande?
          </note>
          <note>
            Tittar man ut genom fönstret ser man förändringar: sämre vintrar,
            översvämningar, ovanligt mycket regn m.m.
          </note>
          <note>
            FN:s klimatpanel menar att jordens medeltemperatur har ökat med
            ca 0,6 grader under 1900-talet.
          </note>
          <note>
            Förändringar har observerats, t.ex. när det gäller snötäckt mark,
            isars utbredning och Arktis tjocklek.
          </note>
          <note>
            Samtidigt har man observerat att koncentrationen av växthusgaser,
            t.ex. koldioxid, i atmosfären har ökat.
          </note>
          <note>
            Man hävdar att naturliga variationer i solstrålningens intensitet
            och jordföreteelser som vulkanutbrott har lett till en viss avkylning.
            Därför är kanske uppvärmningen ännu större än visat.
          </note>
          <note>
            Klimatpanelen använder sig av s.k. klimatmodeller - datamodeller
            - för att måla upp framtidsscenarier. De data som matas in i modellen
            baseras på tolkningar av tusentals forskningsrapporter världen
            över.
          </note>
          <note>
            Detta är den allmänna bilden av klimatutvecklingen.
          </note>
          <note>
            Slutsatsen är att det har skett en uppvärmning av jorden och
            att det är människors utsläpp som är den viktigaste orsaken.
          </note>
          <note>
            Är detta då den enda bilden av klimatutvecklingen? Nej, den har
            kritiserats från flera håll. Forskare som IPCC har hänvisat till
            i sina rapporter hävdar att de aldrig konsulterats i arbetet.
            Richard Lindzen, meteorlog vid Massachusetts Institute of Technology
            och en av huvudförfattarna till rapportunderlaget, säger till
            tidningen The Toronto Star: Allmänheten fås att tro att hundratals,
            t.o.m. tusentals, kom till samförstånd angående rapporten. Sanningen
            är att vi inte ens tillfrågats.
          </note>
          <note>
            De datamodeller som man har använt sig av har fått mycket kritik
            från forskare världen över. Man har sagt att de är alltför teoretiska
            och att resultatet självklart blir påverkat av de data man för
            in. Jarl Ahlbeck vid miljövårdstekniska institutet vid Åbo akademi
            i
          </note>
          <note>
            Finland hävdar att IPCC:s mest extrema scenario bygger på att
            vi teoretiskt bränner ut samtliga i dag kända fossilbränslekällor,
            vilket är nationalekonomiskt helt omöjligt. Priset blir för högt.
          </note>
          <note>
            Den danske rymdforskaren Henrik Svensmark vid
          </note>
          <note>
            Danish Space Research Institute hävdar att IPCC helt och hållet
            har bortsett från att räkna med molnbildningens effekter på klimatet,
            vilket IPCC också har medgett. Han håller på med ett världsomspännande
            forskningsprojekt om detta tillsammans med ett 60-tal forskare.
          </note>
          <note>
            Den amerikanska rymdforskningsorganisationen
          </note>
          <note>
            NASA hävdar att solens aktiviteter har ökat dramatiskt under
            den uppvärmningsperiod som IPCC refererar till. Det skulle innebära
            att andra faktorer än de mänskligt påverkbara skulle kunna bidra
            till uppvärmningen.
          </note>
          <note>
            För att göra detta ännu mer komplicerat vill jag påpeka att det
            finns en hel del forskare, främst klimatologer, som menar att
            det inte sker någon uppvärmning alls. De menar att mätningarna
            är felaktiga beroende på att man har mätt i fel luftskikt eller
            på att mätstationerna är felplacerade. Dessutom hävdas att de
            mätningar som har gjorts sedan 1866 är en alltför kort serie för
            att kunna dra slutsatser av.
          </note>
          <note>
            Parallellt med denna debatt kunde man nyligen i den prestigefyllda
            vetenskapstidningen Nature läsa om en stor kartläggning av Antarktis,
            där forskarna har påvisat en drastisk nedkylning av polarisen.
            Nedkylningen är så svår att de stackars pingvinerna fryser och
            har svårt att hitta mat. Vidare har ögruppen Maldiverna höjts
            med två decimeter - inte sjunkit, som scenarierna pekar på.
          </note>
          <note>
            Vad är då mitt motiv med att lyfta fram kritiken mot den uppfattning
            som är allmänt rådande, åtminstone i de europeiska parlamenten
            och vid FN:s olika möten? Är det att förneka den globala uppvärmningen?
            Är det att förneka människans inblandning i uppvärmningen? Nej,
            det är det inte. Jag är ingen forskare. Det finns rätt få forskare
            i riksdagen. Riksdagens uppgift är att fatta beslut på den vetenskapliga
            grund som forskarna ger oss.
          </note>
          <note>
            Mitt enda syfte med detta inlägg är att peka på de frågetecken
            - berättigade frågetecken - som borde finnas kring klimatfrågan.
            Ibland tycker jag att denna fråga behandlas alltför lättvindigt
            och alltför tvärsäkert i denna kammare.
          </note>
          <note>
            Hur förhåller jag och mitt parti oss då till klimatfrågan? Vi
            är inte säkra på att det verkligen sker en global uppvärmning,
            och vi är inte säkra på att det är utsläpp av koldioxid som har
            lett till den eventuella uppvärmningen. Men vi anser att den hotbild
            som
          </note>
          <note>
            FN:s klimatpanel har målat upp är alltför hotfull för att ignorera.
            Vi anser att vi måste reducera utsläppen av växthusgaser för att
            förhindra en sådan utveckling.
          </note>
          <note>
            Därför måste frågan hanteras balanserat. Lek med tanken att vi
            har fel. Tänk om vi har satsat mångmiljardbelopp, flyttat arbetstillfällen
            utomlands och skapat en mycket svårare ekonomisk situation för
            våra medborgare och det visar sig att vi har fel. Hur det verkligen
            blir får framtiden utvisa.
          </note>
          <note>
            Vi tar en mycket stor risk om vi inte gör något åt växthusgaserna,
            men det är inte riskfritt att göra tvärtom heller. Det måste vi
            vara medvetna om. Den s.k. klimatutredningen skrev i sitt slutbetänkande
            att växthusgaserna måste reduceras med ca 50 % till år
          </note>
          <note>
            2050. Det måste sättas in kraftiga ekonomiska styrmedel för att
            uppnå det målet.
          </note>
          <note>
            Men det krävs åtgärder nu. Därför ställer vi oss bakom Sveriges
            tillträdande till Kyotoprotokollet och det ansvar som det innebär
            att vi tar på oss internationellt. Det finns med som ett av två
            förslag i propositionen.
          </note>
          <note>
            Herr talman! Mot denna bakgrund vill jag yrka bifall till vår
            reservation nr 1. Den innebär att vi moderater vill att riksdagen
            avslår regeringens proposition.
          </note>
          <note>
            Vi menar att regeringens proposition inte innehåller de överväganden
            som vi anser att en klimatstrategi bör innehålla.
          </note>
          <note>
            Att efter flera års arbete och minst ett års försening lägga
            fram en proposition som bara innehåller ett suddigt procentmål
            - att reducera de svenska utsläppen av växthusgaser med 4 % mellan
            2008 och
          </note>
          <note>
            2012 - är inte mycket att komma med. Att dessa 4 %
          </note>
          <note>
            dessutom bara får åtgärdas inom Sverige är inte bättre.
          </note>
          <note>
            Sverige har i dag en av de lägsta utsläppsnivåerna i i-länderna
            när det gäller växthusgaser. Vår koldioxideffektiva energiproduktion,
            t.ex. vattenkraft och kärnkraft, och ett miljömedvetet näringsliv
            är våra främsta framgångsrecept. Vi har så låga utsläpp att vi
            inom ramen för EU:s åtaganden har tillåtits att släppa ut 4 %
            mer än vi gjorde normalåret 1990.
          </note>
          <note>
            IPCC:s beräkningar ligger till grund för regeringens politik.
            IPCC hävdar att klimatproblemen är globala. FN:s miljömöten i
            Rio de Janeiro och Kyoto pekade på att de globala problemen behöver
            globala lösningar. Dessutom hävdade man att redan hårt ansträngda
            nationella budgetar behöver kostnads- och miljöeffektiva lösningar.
          </note>
          <note>
            Vad gör då den svenska regeringen? Jo, man hävdar de globala
            problemen men talar mest om nationella lösningar. Varje procents
            reduktion av koldioxidutsläppen är oerhört mycket dyrare i ett
            koldioxideffektivt land som Sverige än i de länder som släpper
            ut mer. Om man fick göra investeringar utomlands skulle vi få
            betydligt lägre utsläpp för samma pengar eller en likvärdig utsläppsminskning
            till en betydligt lägre kostnad. Ändå föreslås en nationell reduktion.
            Det är ologiskt och dumt.
          </note>
          <note>
            Ännu värre är att regeringen inte har pekat ut hur man har kommit
            fram till de fyra procenten. Tidigare har det handlat om införande
            och höjande av koldioxidskatten. Klarar det svenska näringslivet
            av fler skattehöjningar i en redan hård internationell konkurrens?
            Hur många förlorade arbetstillfällen skulle det leda till? Vi
            tycker inte heller att bilisterna ska beläggas med ytterligare
            straffavgifter, t.ex. trängselavgifter i storstäder. Jag är orolig
            för vad framtiden för med sig!
          </note>
          <note>
            Vi behöver globala lösningar på globala problem.
          </note>
          <note>
            Till betänkandet har vi fogat reservationer om att s.k.
          </note>
          <note>
            flexibla mekanismer är en bättre lösning på problemen - dvs.
            att vårt näringsliv får göra effektiva klimatinvesteringar i andra
            länder och att vi kan göra miljöeffektiva skuldavskrivningar i
            andra länder m.m.
          </note>
          <note>
            Det är en bättre väg att gå. Dessutom anser vi att en miljöklassning
            av eldningsoljor skulle vara ett sätt att främja miljövänliga
            metoder.
          </note>
          <note>
            Herr talman! Det har sagts förut och det tål att sägas igen i
            denna kammare, regeringen för en märklig energipolitik. Nu kommer
            vi att fatta beslut om det sista miljödelmålet Begränsad klimatpåverkan.
            Klimatmålet är enligt regeringen ett av de viktigaste miljömålen
            för Sverige. Miljöminister Kjell Larsson har vid flera tillfällen
            förklarat att den koldioxideffektiva energiproduktionen är den
            främsta anledningen till detta. Ändå valde man att lägga ned Barsebäck
            1. För miljön har detta inneburit att bl.a. danskarna får producera
            mer energi i sina kolkraftverk.
          </note>
          <note>
            Den ökade koleldningen i vårt närområde har förvisso inte lett
            till högre svenska utsläpp men väl till ett rejält nettotillskott
            till atmosfären.
          </note>
          <note>
            Hade vi i stället satsat alla de pengar som det kostat den svenska
            staten att lägga ned Barsebäck 1
          </note>
          <note>
            på de mest effektiva internationella insatserna hade det varit
            betydligt bättre för miljö. Enligt flera studier, bl.a. utredningen
            Handla för att uppnå klimatmål, kostar de billigaste åtgärderna
            under 5 öre per kilo koldioxid. Kostnaden för nedläggningen av
            Barsebäck 1 motsvarar alltså en koldioxidreduktion jämförlig med
            hela Sveriges, hela Danmarks och halva
          </note>
          <note>
            Norges totala utsläpp av växthusgaser. Har vi då råd att fortsätta
            med att lägga ned Barsebäck 2? Det är ett ekonomiskt och miljömässigt
            vansinne.
          </note>
          <note>
            Herr talman! Regeringens klimatproposition är undermålig. Att
            sätta ett utsläppsmål utan att visa på vägen dit är inte ett bra
            sätt att bedriva miljöpolitik.
          </note>
          <note>
            Därför vill vi avslå regeringens mål för den svenska klimatpolitiken.
            Däremot tillstyrker vi Sveriges tillträde till Kyotoprotokollet.
          </note>
          <note>
            Jag vill trots mina kommentarer här hälsa nya statsrådet välkommen
            till kammaren.
          </note>
          <note type="speaker">
            Anf. 128 ULF BJÖRKLUND (kd):
          </note>
          <note>
            Herr talman! Som ordförande i utskottet vill jag passa på och
            hälsa Lena Sommestad välkommen till den första debatten med utskottet
            i kammaren.
          </note>
          <note>
            Det här är inte den första debatten vi har som berör klimatfrågorna.
            Vid en tidigare debatt för ungefär ett och ett halvt år sedan
            var frågan om kopplingen mellan klimatfrågorna och översvämningarna
            aktuell.
          </note>
          <note>
            Vi påmindes då om de stora katastrofala händelser som skedde
            runt om i vår värld. Antalet väderfenomen av okänd styrka tycks
            bli fler och fler. Den ena översvämningen efter den andra drabbar
            också vårt eget land.
          </note>
          <note>
            Färska forskningsrön pekar i dag alltmer tydligt på att mänsklig
            klimatpåverkan under det senaste seklet är en bidragande orsak
            till de klimatförändringar vi nu kan ana.
          </note>
          <note>
            Sedan början av 1900-talet har t.ex. trädgränsen för björk, gran
            och tall höjts i genomsnitt över 100
          </note>
          <note>
            meter i södra delen av fjällkedjan. Bara i mitt eget hemlän Dalarna
            är Sveriges sydligaste fjäll Tandövala i dag helt skogklätt. På
            samma sätt blir Anjosvarden tio mil därifrån mer och mer skogbeklätt.
            Den skandinaviska fjällkedjans höga naturvärde håller snabbt på
            att förändras. Färska forskarrön visar att Sveriges klimat inte
            varit varmare än nu på ca 3 000 år. Sedan
          </note>
          <note>
            100 år tillbaka har trenden brutits, fjällfloran talar sitt tydliga
            språk, säger aktuell forskning.
          </note>
          <note>
            Det här är bara några av de tecken på klimatförändringar som
            med stor sannolikhet beror på mänsklig påverkan. Bara under det
            senaste seklet har jordens medeltemperatur i genomsnitt ökat med
            0,6
          </note>
          <note>
            grader. Bedömningar av framtidens klimat tyder på en ökning på
            mellan 1,4 och 5,8 grader under innevarande sekel. Med det perspektivet
            är klimatförändringar till följd av ökade utsläpp av växthusgaser
            kanske det största globala miljöproblem som mänskligheten står
            inför under 2000-talet.
          </note>
          <note>
            De utsläppsminskningar som krävs för att långsiktigt hejda klimatförändringarna
            kommer med stor sannolikhet att innebära livsstilsförändringar.
            För att nå verkliga resultat på klimatområdet gäller det att alla
            länder aktivt bidrar till arbetet. En viktig uppgift är att få
            med USA på tåget.
          </note>
          <note>
            Vi kristdemokrater biträder i huvudsak regeringens förslag. Vi
            motsätter oss inte på något sätt höga ambitionsnivåer, men vi
            anser att det är väsentligt att fylla klimatpolitiken med konkret
            innehåll. Det räcker inte med vackra visioner.
          </note>
          <note>
            Visserligen innehåller propositionen tankar som leder åt rätt
            håll, bl.a. ökad satsning på energieffektivitet i byggnadsbeståndet,
            klimatinvesteringsprogram i kommunerna, främjande av el från förnybara
            energikällor och en strategi för alternativa drivmedel, liksom
            informationskampanj till hushållen. Det är bra.
          </note>
          <note>
            Trots detta måste starka invändningar riktas mot ambitionsnivån.
            Avsaknaden av samordning med den kommande energipolitiska propositionen
            är ett misstag som regeringen gör. Det hade varit en avsevärd
            fördel om regeringen kunnat samla sig till en sammanhållen energi-
            och klimatproposition eftersom så mycket av klimatåtgärderna är
            energibetingade. En fråga jag har till miljöministern är: Delar
            inte miljöministern uppfattningen om den strategin?
          </note>
          <note>
            Ett område där ambitionerna definitivt måste höjas är energisparandet
            i byggbeståndet. Bostäder och kontorslokaler svarar för ca 40
            % av all energianvändning. Analyser inom bl.a. Skanska har visat
            att byggsektorns totala utsläpp av växthusgaser i Europa skulle
            kunna minskas med minst 20 % fram till 2020.
          </note>
          <note>
            Ett "renoveringsprogram" för miljön på europeisk nivå skulle
            slå tre flugor i en smäll: kraftigt reducerade utsläpp, avsevärt
            lägre energikostnader för konsumenterna och dessutom ett stort
            antal nya årsarbeten under den tid renoveringsprogrammet pågår.
            Om vi drar in kandidatländerna i bilden och även dessa omfattas
            av Kyotoprotokollets krav är sparmöjligheterna ännu större.
          </note>
          <note>
            Men regeringen tänker inte i Europatermer. Och här ligger den
            allvarligaste kritiken mot propositionen. Förslaget till klimatstrategi
            är påfallande inåtvänt och bortser helt från den gemensamma elmarknad
            som nu håller på att växa fram i Europa, en marknad som öppnar
            för helt nya möjligheter för
          </note>
          <note>
            Sverige och EU att i nära samarbete effektivt möta kraven i Kyotoprotokollet.
          </note>
          <note>
            Det är den höga användningen av kolkondens utanför våra gränser
            som gör svensk el så högintressant. Den stora delen av den svenska
            elen produceras utan koldioxid- eller svavelutsläpp. Antag att
            vi i
          </note>
          <note>
            Sverige kraftigt ökade våra ansträngningar att spara och hushålla
            med el i både industrin och bostadssektorn. Den el som då blir
            över kan säljas på kontinenten och medverka till att lägga ned
            koleldade kraftverk.
          </note>
          <note>
            Möjligheterna i Sverige till ökad utbyggnad av fjärrvärmen, ofta
            med biomassa som bränsle, är dessutom långtifrån uttömda.
          </note>
          <note>
            Därtill finns stora möjligheter att producera både el och värme
            från dagens fjärrvärme genom s.k.
          </note>
          <note>
            kraftvärme. Rent tekniskt sett är det inga problem för fjärrvärmesektorn
            att bidra med ytterligare upp till 20
          </note>
          <note>
            terawattimmar el. Det innebär att ett sådant kraftverk har nära
            100 % verkningsgrad eftersom kylvattnet används för att värma
            bostäder och andra lokaler.
          </note>
          <note>
            Men hindret är dagens skatteregler som drabbar kraftvärmen med
            en skatt när spillvärmen ändå används till något nyttigt.
          </note>
          <note>
            Det här visar att det finns en stor potential att via svensk
            elexport reducera de totala utsläppen av koldioxid inom EU. På
            köpet skulle luftkvaliteten i Sydoch Västsverige påtagligt förbättras
            i och med att danska och tyska kolkraftverk stängs ned.
          </note>
          <note>
            Det märkliga är att så lite av dessa möjligheter berörs i regeringens
            klimatproposition.
          </note>
          <note>
            Men först krävs också ett beslut om en gemensam koldioxidskatt
            på EU-nivå för att påskynda utvecklingen mot ett mer rationellt
            och miljömässigt utnyttjande av energin. Parallellt måste också
            subsidierna till kol i flera medlemsländer fasas ut. Så länge
            produktionen av kol åtnjuter höga subsidier i vissa länder kommer
            inte marknaden att fungera på ett bra sätt.
          </note>
          <note>
            Vidare krävs ett fullt utbyggt system för handel med utsläppsrätter.
            Mycket talar för att handel med utsläppsrätter kan bli en viktig
            del av den globala lösningen i klimatfrågan. Det handlar om att
            satsa på åtgärder som leder till stora reduktioner till lägsta
            möjliga kostnad.
          </note>
          <note>
            Herr talman! På trafikområdet är det också centralt att Sverige
            arbetar med harmonisering inom EU
          </note>
          <note>
            för att nå resultat avseende utsläppsminskningar. Det gäller
            t.ex. trafikavgifter, kilometerskatt på tunga fordon och miljöskatt
            på bränsle. Introduktionen av alternativa drivmedel såsom etanol
            är en viktig del av klimatstrategin. Pågående pilotprojekt, som
            exempelvis etanolfabriken i Norrköping, måste få fortsatta möjligheter
            att utvecklas. Det är nu också hög tid att regeringen tar de etableringsansökningar
            som syftar till att utvinna etanol ur inhemskt skogsavfall på
            allvar. Att utnyttja den rika tillgången på inhemsk råvara måste
            vara att föredra framför fortsatt import av etanol baserad på
            undermåligt vin från södra Europa.
          </note>
          <note>
            Utvecklingen av jord- och skogsbruket är ett annat viktigt område
            och en viktig del i arbetet med att få ned koldioxidavgången från
            jordklotet. En skogsskötsel med inriktning på att öka upptaget
            av koldioxid måste ha tydliga incitament. Åtgärder för att öka
            den organiska substansen i åkermarken är också ett verksamt medel
            för att marken ska bli bättre som fungerande kolsänka och därmed
            bidra till minskade utsläpp. Med mer varsamma metoder vid brukandet
            av jorden kan man binda kolet genom växternas fotosyntes. I dag
            finns exempel på ekologiska odlingssystem som ökar jordens mullhalt.
            Ett annat sätt att öka jordens mullhalt är effektiva och storskaliga
            komposteringsmetoder för den biologiska nedbrytbara delen av hushållsavfallet.
            I stället för att alltmer av det komposterbara avfallet bränns
            borde det tas till vara i kampen för att minska koldioxidutsläppen.
          </note>
          <note>
            Det åtgärder som måste vidtas för att reducera utsläppen av växthusgaser
            måste garantera vår fortsatta välfärd och svensk industris fortsatta
            utvecklingsmöjligheter samtidigt som målet om en hållbar utveckling
            inte får släppas ur sikte.
          </note>
          <note>
            Hanteringen av klimatproblemen aktualiseras också på ett speciellt
            sätt genom de etik- och livsstilsfrågor som följer i spåren. Inte
            minst angeläget är att u-länderna ges möjligheter till stöd för
            teknologiöverföring och tekniksprång som leder till låg påverkan
            på klimatet.
          </note>
          <note>
            Herr talman! Kristdemokraterna har ett antal reservationer i
            betänkandet med idéer som vi hoppas att regeringen tar till sig.
            Jag har ingen annan avsikt här än att yrka bifall till reservation
            nr 2.
          </note>
          <note type="speaker">
            Anf. 129 ESKIL ERLANDSSON (c):
          </note>
          <note>
            Herr talman! Även jag vill hälsa det nya statsrådet
          </note>
          <note>
            Lena Sommestad välkommen till den här debatten och till kammaren.
          </note>
          <note>
            Herr talman! Sverige ligger långt framme i klimatarbetet. Jag
            tycker därför att vi bör utnyttja den position som vi innehar
            för att driva på klimatfrågorna inom den europeiska unionen och
            också inom den övriga delen av världssamfundet.
          </note>
          <note>
            Jag måste också inledningsvis konstatera att alla delar av vårt
            eget samhälle, alla delar i Sverige, måste vara engagerade i arbetet
            för att minska utsläppen av växthusgaser. Enbart politiska beslut
            räcker inte.
          </note>
          <note>
            Människor och företag måste bli medvetna om de problem som utsläppen
            av växthusgaser ger upphov till. En bred upplysningsverksamhet
            och en bred informationsverksamhet behövs därför.
          </note>
          <note>
            Herr talman! Regeringens målsättning är att minska utsläppen
            av växthusgaser med minst 4 %
          </note>
          <note>
            utan kompensation för upptag i kolsänkor och med flexibla mekanismer.
            Vid kontrollstationen 2004
          </note>
          <note>
            avser regeringen som komplement att överväga ett mål som innefattar
            de flexibla mekanismerna. Det är bra. Det kan tyckas vara en bra
            målsättning. Men med hänsyn till att Sverige ligger så långt framme
            borde vi egentligen redan nu kunna sätta ribban lite högre.
          </note>
          <note>
            Herr talman! Jag hoppas och förutsätter att det utredningsarbete
            som nu pågår kring hur vi ska handskas med de flexibla mekanismerna
            och kolsänkorna sker med skyndsamhet så att vi kan höja ribban
            och spänna bågen bättre år 2004.
          </note>
          <note>
            Jag nämnde tidigare att alla delar i vårt samhälle måste engageras.
            Det är några områden som jag tycker är åsidosatta, bortglömda,
            undangömda i den proposition som är förelagd riksdagen. Jag ska
            ta upp ett av de områden som jag tycker kanske har kommit allra
            mest i skymundan och tala mest om det. Det gäller frågan om transporter,
            transportsystem, fordon, kollektivtrafik och dylika ting.
          </note>
          <note>
            Transportsystemens andel av utsläppen av växthusgaser uppgår
            till ungefär en tredjedel av de totala utsläppen. Det är därför
            som vi i Centerpartiet anser att det är nödvändigt att vi miljöanpassar
            transportsystemen för att minska miljöpåverkan och därmed nå en
            hållbar utveckling. I detta har valet av såväl transportslag som
            bränsle en avgörande roll. Till nästan alla delar baseras ju dagens
            transportsystem, järnvägen möjligen till någon del undantagen,
            på fossila bränslen som har en stor klimatpåverkan vid förbränning
            och åstadkommer skador på människor och miljö. Det är därför viktigt
            att vi skapar ett grönare transportsystem.
          </note>
          <note>
            Användningen av fossila bränslen måste minska och på sikt fasas
            ut. En anpassning av transportsystemen i riktning mot detta kräver
            åtgärder både nu, dvs. på kort sikt, och på lite längre sikt.
            Omställningen måste ske på så sätt att det också är möjligt att
            bo och verka i småorter på den svenska landsbygden, som vi har
            gott om i Sverige, men också i större städer. Det innebär att
            kollektivtrafiken måste förbättras i alla delar av landet och
            mer gods måste flyttas över från vägtransporter med lastbil till
            järnväg och sjöfart där så är möjligt.
          </note>
          <note>
            Herr talman! Vilken är då den viktigaste åtgärden för att åstadkomma
            en förbättring på det här området?
          </note>
          <note>
            Som jag ser det är det att skattebefria de alternativa drivmedlen.
            I klimatpropositionen har regeringen föreslagit en skattestrategi
            för de alternativa drivmedlen. Tyvärr kan man konstatera att de
            skattelättnader som aviseras inte kommer att räcka till för att
            uppnå de mål som vi vill uppnå. En strategi med en längre horisont
            måste utarbetas i det här avseendet.
          </note>
          <note>
            Det är angeläget att fler projekt för produktion av t.ex. etanol
            får möjlighet att starta. Det gäller också andra biodrivmedel.
            Potentialen är ju, som tidigare påtalats här från talarstolen,
            stor i Sverige för produktion av etanol och andra biodrivmedel.
          </note>
          <note>
            Vi anser att det behövs en långsiktig skattebefrielse för biodrivmedel.
            Då vågar människor och företag göra nödvändiga investeringar för
            att vi ska få till stånd det vi vill uppnå, nämligen alternativa
            drivmedel som inte påverkar miljön på det sätt som nuvarande drivmedel
            gör. Då skapas alltså långsiktiga spelregler för de investeringar
            som krävs för att produktion och distribution av alternativa drivmedel
            ska kunna öka. För att detta i sin tur ska vara möjligt krävs
            det att Sverige långsiktigt ser till att skaffa sig möjlighet
            att skattebefria biodrivmedel. Då måste
          </note>
          <note>
            Sveriges regeringen driva på för att ändra EU-
          </note>
          <note>
            kommissionens förslag om att skattenivån för biodrivmedel inte
            får vara lägre än 50 % av motsvarande skattenivå på bensin och
            diesel. Jag tycker att det är häpnadsväckande att regeringen inte
            med kraft har tagit tag i denna så viktiga fråga som påverkar
            miljön på det sätt som sker och som bevisas i den proposition
            som nu är förelagd riksdagen.
          </note>
          <note>
            Herr talman! Jag vill yrka bifall till min reservation nr 8.
          </note>
          <note type="speaker">
            Anf. 130 HARALD NORDLUND (fp):
          </note>
          <note>
            Herr talman! Även jag vill säga välkommen till miljöminister
            Lena Sommestad.
          </note>
          <note>
            Klimatfrågan är en global angelägenhet, och vi i
          </note>
          <note>
            Sverige har vår del av det totala ansvaret. Vi får ju larmrapporter
            om hur temperaturen stiger på grund av växthusgaser. Polarisar
            smälter, och nederbörden ökar.
          </note>
          <note>
            De här siffrorna tas av en del på lika stort allvar som en opinions-
            och väljarundersökning från Sifo sex månader före nästa val. Man
            menar att sifferrapporteringen ligger inom felmarginalen och att
            det rör sig om naturliga förändringar inom en längre tidscykel.
            Alla vet att felmarginaler existerar, men inte borde vi använda
            dem som snuttefilt och sova vidare.
          </note>
          <note>
            Det sägs att regnskogarna i Amazonas inte minskat med mer än
            13 % sedan människan gjorde sin entré där, men om man ska göra
            den bilden komplett måste man veta att det försvann bara 1 % mellan
            åren
          </note>
          <note>
            1500 och 1970. De övriga 12 procenten har försvunnit de senaste
            30 åren.
          </note>
          <note>
            Det sägs att jordens skogar årligen minskar med en yta som motsvarar
            Greklands storlek. Det sägs att det existerar en av människan
            förorsakad växthuseffekt, och det är uppenbart att det finns människor
            som inte tror på det. Självfallet ska alla uppgifter granskas
            kritiskt, men en majoritet av forskare hävdar att människan har
            en påverkan på växthuseffekten.
          </note>
          <note>
            FN:s klimatpanel, IPCC, har i år lagt fram en rapport om växthuseffekten.
            Flera tusen forskare är eniga om att våra utsläpp av växthusgaser,
            där koldioxid är den viktigaste, kommer att orsaka stora störningar
            på vårt klimat. Det nya med den här rapporten är att den om möjligt
            är ännu mer pessimistisk än tidigare rapporter. Forskarnas dataprogram
            blir säkrare på att visa vilka störningar som kommer. Prognossäkerheten
            ökar.
          </note>
          <note>
            De kommande 100 åren kommer klimatet i Mellansverige, säger många
            forskare, att förändras från ett nordiskt till ett mellaneuropeiskt
            klimat. Det låter i och för sig skönt men bär inom sig stora problem.
          </note>
          <note>
            Ingen vet hur en så hastig klimatförändring kommer till stånd.
            Vi riskerar tvära kast mellan stora ytterligheter; massor av regn
            på sina håll under vissa år, torka på andra. Extrem värme eller
            långa köldperioder kan avlösa varandra.
          </note>
          <note>
            Vill det sig riktigt illa för Sverige stannar den nordatlantiska
            pumpen, den som till sin verkan är känd som Golfströmmen. Skulle
            pumpen stanna stannar Golfströmmen. Ett sådant stopp kan komma
            snabbt, kanske inom en tioårsperiod, och komma att bli en total
            katastrof för norra Europa. Medeltemperaturen i Sverige skulle
            sjunka, säger forskarna, med
          </note>
          <note>
            7 grader. Vintern skulle bli minst sex månader i hela landet.
            Den odlingsbara marken skulle i princip försvinna.
          </note>
          <note>
            Ja visst är det en svartmålning, kan många tycka, men det är
            ändå signaler som vi måste ta på största allvar. Den samlade expertisen
            är enig i sin oro. Det finns enstaka forskare som ifrågasätter
            IPCC:s rön, men de är få. Oavsett det är risken stor att IPCC:s
            forskare har rätt. Vi måste handla som om de har rätt.
          </note>
          <note>
            Det finns inget försvar för att strunta i frågan. Det finns heller
            inget försvar för dem som försöker förringa vårt ansvar för den
            globala miljön.
          </note>
          <note>
            Regeringens mål är att de svenska utsläppen av växthusgaser ska
            bli minst 4 % lägre än 1990. Vi tror inte att de åtgärder regeringen
            föreslår är tillräckliga.
          </note>
          <note>
            Redan i april 2000 presenterade Klimatkommittén sina överväganden
            och mål, och redan i den kommitténs direktiv poängterade man målsättningen
            med de beslut som regeringen och stödpartierna ställt sig bakom.
            Man har inte presenterat tillräckligt med åtgärder som kan tänkas
            bryta denna negativa utveckling av Sveriges utsläpp.
          </note>
          <note>
            Från något partis sida efterfrågas flexibilitet. Man säger sig
            vilja ta klimatfrågorna på allvar men de facto ifrågasätter och
            bagatelliserar man problemen.
          </note>
          <note>
            Det finns en risk för att kortsiktigt ekonomiskt tänkande tar
            över om man vill mäta med ett måttband av gummi. Dessutom har
            Moderaterna ingått en ohelig allians med Socialdemokraterna och
            vill inte låta
          </note>
          <note>
            EU:s beslutsregler förändras så att beslut om miljöskatter kan
            fattas med majoritet. Eftersom enighet krävs kommer det medlemsland
            som har den lägsta miljöambitionen att stoppa en rationell klimatpolitik.
          </note>
          <note>
            Ett annat parti ger sken av att vilja gå längre. Man säger sig
            vilja sänka utsläppen mer än 4 %, men då räknar man in s.k. sänkor.
            Kolsänkorna, som vi har anledning att diskutera, är inte statiska.
            De varierar med tiden genom avverkningar och skogsbränder och
            inte minst genom naturlig död.
          </note>
          <note>
            Kyotoprotokollet ger möjligheter för länder att klara sina åtaganden
            genom att handla med utsläppsrätter. Att fördela utsläppsrätter
            via marknaden har stora fördelar jämfört med administrativa regleringar
            och jämfört med skatter och subventioner. I förlängningen ges
            hushåll och företag möjlighet att påverka den tekniska utvecklingen
            i rätt riktning. Det är därför nödvändigt att vi ägnar kraft åt
            att införa ett system för handel med utsläppsrätter. Vi kan skapa
            en ekologisk euro, en gemensam valuta för den handeln.
          </note>
          <note>
            Herr talman! När det slutligen gäller val av metod för att producera
            energi är de i dag kända källor som uppfyller kraven på hållbarhet
            egentligen begränsade till vinden, solen och biobränslen. Jag
            skulle när det gäller åtgärderna från regeringens sida vilja se
            kraftfullare tag för att påskynda utbyggnaden av vindkraft, dock
            inte till vilket pris som helst. Utbyggnad av vindkraft måste
            självklart miljöprövas. Den medför på sina ställen miljöproblem
            i sig i form av buller, estetiska problem m.m. Det är dock min
            bestämda uppfattning att det finns en potential för regeringen
            att agera kraftfullare för att påskynda utvecklingen.
          </note>
          <note>
            Herr talman! Jag yrkar bifall till reservation nr 15.
          </note>
          <note type="speaker">
            Anf. 131 MARIA WETTER-STRAND (mp):
          </note>
          <note>
            Herr talman! Det är många som har pratat om klimatproblemen och
            de effekter man kan vänta sig att de kommer att ge upphov till.
            Jag tycker att Moderaterna gav en bra sammanfattning av de problem
            som hotar i och med klimatförändringarna. Vissa saker kan man
            se nu, men det mesta kommer.
          </note>
          <note>
            Jag vill egentligen bara komplettera bilden med att säga några
            ord om vad som kan tänkas hända i
          </note>
          <note>
            Sverige. Man tror bl.a. att fjällvärldens ekosystem kommer att
            påverkas drastiskt av en klimatförändring. Det kommer att leda
            till en ökad förbuskning och utslagning av många av de organismer
            som är anpassade till det karga klimatet.
          </note>
          <note>
            Det kommer att bli ökad sannolikhet för extrema sommar- och höstflöden
            i floderna, samtidigt som vårflödena avtar.
          </note>
          <note>
            Kusterna i södra Sverige kan drabbas av ökad erosion som följd
            av en stigande havsnivå. Man tror att korrosionen på byggnader,
            bilar osv. kommer att tillta på grund av en ökad luftfuktighet.
          </note>
          <note>
            Det finns naturligtvis också effekter som man i ett kortsiktigt
            perspektiv kan betrakta som positiva. En högre temperatur på vintrarna
            ger exempelvis färre tjälskador och mindre snömängder, som t.ex.
            skulle kunna leda till mindre kostnader för väghållning. Men det
            skulle leda till stora problem när det gäller turistnäringen.
          </note>
          <note>
            Det tar tid att vända den utveckling vi har nu.
          </note>
          <note>
            Miljöpartiet har pratat om klimatproblem sedan 80-
          </note>
          <note>
            talet. Först nu har det kommit ett mål för den svenska klimatpolitiken
            som innebär någonting annat än oförändrade utsläpp. Det tar tid
            att vända denna utveckling, och det är inte förrän världens politiker
            tar sitt ansvar för detta problem som man kommer att kunna hejda
            klimatförändringarna.
          </note>
          <note>
            Det vi ser nu är i många avseenden en vänta-ochse-politik, tycker
            jag. Tyvärr är en vänta-och-sepolitik i detta fall att betrakta
            som en synnerligen aktiv politik. Det är inte så att det kommer
            att bli enklare om vi väntar och ser. Tvärtom kommer förändringarna
            att bli desto tydligare om vi väntar och ser.
          </note>
          <note>
            Miljöpartiet anser, precis som regeringen, att Sverige ska vara
            ett föregångsland på klimatområdet. Det innebär att vi inte ska
            invänta andra länders agerande utan ta det ansvar som ankommer
            på oss som ett av de länder i världen som släpper ut mest växthusgaser.
          </note>
          <note>
            Det är vårt ansvar som världsmedborgare. Där delar vi regeringens
            uppfattning helt och hållet.
          </note>
          <note>
            Jag tror att det är viktigt att inse att klimatförändringar inte
            är gratis. Man måste ställa sig frågan vem det är som ska betala
            för de åtgärder som behöver vidtas som en konsekvens av klimatförändringarna.
          </note>
          <note>
            Är det vi som lever nu, eller ska vi skjuta över kostnaderna
            till kommande generationer?
          </note>
          <note>
            En stor del av kostnaderna kommer att drabba kommande generationer,
            oavsett vad vi gör, eftersom vi har väntat så länge med att vidta
            konkreta åtgärder.
          </note>
          <note>
            Vi som lever nu har inte heller något val, utan vi kommer att
            drabbas. Men vi måste ändå ställa oss frågan hur vi ska se på
            vårt eget ansvar i förhållande till kommande generationer när
            det gäller de ekonomiska konsekvenserna.
          </note>
          <note>
            Försäkringsbolagen, t.ex., har blivit allt aktivare i klimatdebatten.
            Man konstaterar att de effekter som klimatförändringarna ger orsakar
            stora kostnader för försäkringsbolagen och för dem som är försäkrade,
            dvs. för oss vanliga människor och för samhället i stort.
          </note>
          <note>
            30 naturkatastrofliknande händelser orsakade av klimatförändringar
            orsakade försäkringsförluster på vardera över 1 miljard dollar.
            De berodde på klimatet eller på väderrelaterade fenomen som kan
            kopplas till klimatförändringar. Det är oerhört stora kostnader.
          </note>
          <note>
            Översvämningar runt Arvika och i södra Norrland, osv., har kostat
            över 100 miljoner kronor vardera. Det är alltså inte gratis att
            vänta. Det är inte gratis att inte göra någonting.
          </note>
          <note>
            Det är klart att de internationella sambanden är viktiga i detta
            fall. Det är många som pratar om att det enbart är internationella
            överenskommelser som kan lösa dessa problem. Det håller vi i Miljöpartiet
            med om. Internationella överenskommelser är helt nödvändiga för
            att komma åt klimatförändringarna.
          </note>
          <note>
            Men det är bara med en kraftfull nationell klimatpolitik i ryggen
            som Sverige kan vara verkligt pådrivande i internationella klimatförhandlingar
            både inom ramen för Kyotoprotokollet och inom EU.
          </note>
          <note>
            Vi anser att vi i Sverige ska ta initiativ till mer informella
            överenskommelser med våra grannländer om gemensamma åtgärder.
            Vi måste försöka skapa internationella överenskommelser på klimatområdet
            på många olika plan.
          </note>
          <note>
            Vi är övertygade om att det bästa argumentet i alla former av
            internationella förhandlingar är att vara ett gott exempel själv
            och visa en tydlig vilja att ta sitt eget ansvar.
          </note>
          <note>
            Moderaterna har en underlig syn på vad som är världen när man
            säger att Sverige är ett av de länder i världen som har lägst
            koldioxidutsläpp per person.
          </note>
          <note>
            Det stämmer naturligtvis inte - om man inte bara räknar västvärlden.
            Det finns ganska många länder som ligger i Latinamerika och Afrika,
            exempelvis.
          </note>
          <note>
            Varje svensk orsakar i genomsnitt drygt tre gånger mer utsläpp
            än varje person i Latinamerika. Det är vi i den rika delen av
            världen som i dag tar oss rätten till en utveckling och ett samhälle
            som rubbar balansen i jordens klimatsystem.
          </note>
          <note>
            Vi i Miljöpartiet anser att dessa skillnader måste utjämnas.
            Vi måste minska våra utsläpp för att det ska kunna skapas ett
            rättvist miljöutrymme i världen när det gäller koldioxidfrågorna.
          </note>
          <note>
            Angående den målsättning som föreslås i propositionen - att man
            ska minska utsläppen med 4 % -
          </note>
          <note>
            låter det på en del som pratar här som att det skulle vara ett
            stort problem som kräver en stor mängd drastiska åtgärder. Jag
            tycker man ska fråga sig hur radikal denna målsättning egentligen
            är.
          </note>
          <note>
            Den utredning som ligger till grund för propositionen, Klimatkommitténs
            utredning, föreslog som målsättning -2 % till 2010. I det avseendet
            kan -4 %
          </note>
          <note>
            betraktas som en ganska radikal målsättning. Faktum är att det
            är ganska många saker som har förändrats sedan Klimatkommittén
            kom med sitt förslag. Bl.a.
          </note>
          <note>
            har prognoserna för de framtida utsläppen förändrats avsevärt.
            De gäller hur utsläppen framöver kommer att förändras om vi inte
            gör någonting mer än vad vi redan har gjort.
          </note>
          <note>
            När Klimatkommittén lade sitt förslag trodde man att utsläppen
            skulle öka med upp till 15 % till 2010
          </note>
          <note>
            med redan vidtagna åtgärder. Det var med denna utgångspunkt som
            Klimatkommittén föreslog ett mål på -2 %. Nu tyder i stället prognoserna
            på att utsläppen kommer att vara oförändrade år 2010 med de redan
            vidtagna åtgärderna. Utifrån en jämförelse däremellan borde man
            rimligen kunna komma till ett betydligt starkare mål än -4 % om
            man är beredd att vidta några ytterligare åtgärder.
          </note>
          <note>
            De förslag på åtgärder som fanns i Klimatkommittén, och som skulle
            innebära den stora förändringen att man kunde gå från en prognos
            på +15 % till ett mål på -2 %, handlade till största delen om
            en informationskampanj. Det fanns också en diskussion om ekonomiska
            styrmedel, men inga konkreta förslag.
          </note>
          <note>
            Jag tycker att det är väldigt viktigt att känna till dessa grundläggande
            fakta när man ska bedöma hur målsättningen egentligen ser ut.
            Vi i Miljöpartiet anser inte att -4 % är en radikal målsättning.
            Vi anser tvärtom att den skulle kunna skärpas rejält. Vi föreslår
            ett mål på -10 % till år 2010.
          </note>
          <note>
            Man kan för en gångs skull berömma Centerpartiet, som också har
            vågat gå längre i det här avseendet.
          </note>
          <note>
            Egentligen är det bara ett parti här i kammaren som tycker att
            -4 % är en för radikal målsättning. Det är
          </note>
          <note>
            Moderaterna. Vi i Miljöpartiet föreslår alltså en målsättning
            på -10 %.
          </note>
          <note>
            Man kan också diskutera vilken betydelse sådana här mål över
            huvud taget har. Vi i Miljöpartiet anser att mål kan vara av väldigt
            stor betydelse, framför allt för att visa vad man anser behövs
            i ett långsiktigt perspektiv. Därmed visar man också på en viljeinriktning
            som man förhoppningsvis avser att följa upp med de åtgärder som
            krävs för att man ska nå målsättningen.
          </note>
          <note>
            Vilka åtgärder föreslår vi i Miljöpartiet för att man ska nå
            vårt mål på -10 %? Framför allt handlar det om ekonomiska styrmedel
            av olika slag. Klimatkommittén pekade ut ekonomiska styrmedel
            som den viktigaste åtgärden för att komma till rätta med klimatförändringarna.
            Miljöpartiet delar den uppfattningen. En fortsatt grön skatteväxling
            är därför grundbulten i den gröna klimatpolitiken. Det är också
            viktigt att man har en långsiktig strategi för en grön skatteväxling,
            så att man får en förutsägbarhet och så att företag och enskilda
            kan anpassa sig.
          </note>
          <note>
            Vi anser att koldioxidskatten bör höjas stegvis och att detta
            ska kompenseras med en höjning av grundavdraget och en sänkning
            av arbetsgivaravgifterna i motsvarande mån. Vi anser också att
            en större del av industrin ska åläggas att betala full koldioxidskatt.
          </note>
          <note>
            När det gäller den särskilt elintensiva industrin anser vi att
            den tills vidare bör få behålla sina undantag, men endast för
            den del av utsläppen som rör produktionsprocessen. Vi anser att
            man ska införa miljöstyrande trängselavgifter i tätorter. Vi vill
            att man ska gynna introduktion av förnybara bränslen genom att
            skattebefria dessa. Vi stöder Centerpartiets uppfattning i det
            avseendet.
          </note>
          <note>
            Vi har också en del andra åtgärder som inte bara handlar om ekonomiska
            styrmedel - olika åtgärder för att exempelvis minska flygtrafiken,
            tillfälligt stopp för nyetablering av externa köpcentrum, krav
            på att alla bensinmackar ska tillhandahålla ett ickefossilt drivmedel
            osv. Vi har en mängd åtgärder som man skulle kunna genomföra och
            som skulle leda till ett mål som var mer anpassat till de långsiktiga
            kraven.
          </note>
          <note>
            Man behöver nå ungefär 75 % minskning av koldioxidutsläppen till
            år 2050. Vi i Miljöpartiet föreslår därför att man ska ha en målsättning
            som är betydligt radikalare än de 4 % som regeringen föreslår.
          </note>
          <note>
            Det finns egentligen en sak som är riktigt bra i regeringens
            proposition, och det är att man utesluter sänkor och flexibla
            mekanismer ur målet och sätter upp ett rent nationellt mål. Det
            är vi mycket glada för.
          </note>
          <note>
            Den svenska regeringens klimatpolitik är ansvarstagande i ord,
            men tyvärr inte i de förslag som den resulterar i. Målsättningen
            om 4 % minskning till
          </note>
          <note>
            2010 innebär att man lämnar över större delen av problemet till
            kommande generationer. Det handlar alltså än en gång om att dagens
            miljöproblem ska lösas av någon annan, någon annan gång, någon
            annanstans. Vi i Miljöpartiet tycker att det är mycket beklagligt.
          </note>
          <note>
            Jag vill yrka bifall till reservation 3 och reservation 32.
          </note>
          <note type="speaker">
            Anf. 132 LARS LINDBLAD (m) replik:
          </note>
          <note>
            Herr talman! Jag tänkte utreda två missförstånd i
          </note>
          <note>
            Maria Wetterstrands inlägg.
          </note>
          <note>
            Först och främst har inte Moderaterna sagt nej till det 4-procentsmål
            som regeringen har. Vi har sagt nej till det sätt på vilket man
            har arbetat fram det. Vi har alltså inte tagit ställning till
            någon exakt siffra, men vi tycker att regeringen borde ha underbyggt
            sitt underlag lite bättre.
          </note>
          <note>
            Den andra saken som Maria Wetterstrand har missuppfattat - och
            det kommer hon att se när hon så småningom läser mitt anförande
            i protokollet - är att jag inte sade att Sverige tillhör de länder
            i världen som har de lägsta växthuseffekterna. Jag hade ett litet
          </note>
          <note>
            "i" med också, dvs. i-världen. Per capita i i-världen var mitt
            mått, så det stämmer inte heller.
          </note>
          <note>
            Det moderata alternativet i de här frågorna handlar om att få
            mest miljö för pengarna. Det tycker jag inte att man uppnår med
            de lösningar som Maria
          </note>
          <note>
            Wetterstrand efterfrågar. Hon vill ha rena nationella lösningar
            på globala problem, och det tror jag inte är speciellt effektivt.
          </note>
          <note>
            Ett annat misstag som jag tycker att Maria Wetterstrand gör i
            sitt anförande är de väldigt snabba slutsatserna kring de översvämningsproblem
            och andra naturkatastrofer som hon nämnde. Hon drar väldigt lättvindigt
            slutsatsen att detta är en del av klimatförändringarna. I Sverige
            har vi haft stora översvämningar ungefär i intervallet vart 30:e
            år, och även den översvämning vi hade i fjor stämmer ungefär in
            i detta mönster. Det är alltså för tidigt att dra slutsatsen av
            de naturkatastrofer Maria Wetterstrand hänvisar till att de är
            effekter av klimatförändringar.
          </note>
          <note>
            Jag har också hört Bert Bohlin, Sveriges representant i IPCC,
            säga att det är för tidigt att dra den typen av slutsatser redan.
          </note>
          <note>
            Anf. 133 MARIA WETTERSTRAND (mp)
          </note>
          <note>
            replik:
          </note>
          <note>
            Herr talman! Jag är glad att jag har missuppfattat
          </note>
          <note>
            Lars Lindblad när det gäller synen på världen och att han sade
            i-världens utsläpp. Det är inte alls alltid moderater lägger till
            det där i:et i dessa sammanhang, så det var ju bra.
          </note>
          <note>
            När det gäller frågan om kostnaderna för översvämningar osv.
            tycker jag att det viktigaste är att se på vad det kan tänkas
            kosta i framtiden om vi får mer av de här sakerna, som faktiskt
            - det vet både Lars
          </note>
          <note>
            Lindblad och jag och många andra - har fått en viss ökad frekvens
            de senaste åren. Vad kommer det att kosta om vi får mer av detta
            i framtiden, och vem ska i så fall betala? Ska vi ta ansvar nu
            och försöka minska de kostnaderna för framtiden, eller ska vi
            lämna över hela det ansvaret till kommande generationer?
          </note>
          <note>
            Jag håller med om att det är viktigt att vara kritisk mot vetenskapliga
            rön. Det var därför jag också ville berömma Lars Lindblad för
            den bild av hur vetenskapen ser på klimatproblemet som han gav
            i sitt anförande, och också slutsatsen att man måste göra någonting
            åt det oavsett hur säker eller icke säker man är på att detta
            verkligen är ett problem. En stor del av den vetenskapliga världen
            är nämligen överens om att detta är ett problem och att det är
            de här effekterna vi kommer att se mer av i framtiden. Då ville
            jag belysa vad detta kan kosta. Jag menar också att det vi ser
            i dag till viss del kan relateras till klimatförändringar -
          </note>
          <note>
            inte med hundra procents säkerhet, naturligtvis, men med tillräckligt
            stor sannolikhet för att det ska vara väsentligt att påpeka det.
          </note>
          <note>
            Lars Lindblad ställde ytterligare någon fråga som jag för tillfället
            har glömt bort. Han får gärna ställa den igen.
          </note>
          <note type="speaker">
            Anf. 134 LARS LINDBLAD (m) replik:
          </note>
          <note>
            Herr talman! Det var mer en redogörelse för vår politik. Jag
            tror att jag fick svar på frågorna.
          </note>
          <note>
            Jag får väl också konstatera att jag kanske missuppfattade Maria
            Wetterstrands inlägg när det gäller kostnaderna.
          </note>
          <note>
            Den enighet som nu råder i kammaren, herr talman, markerar inte
            på något sätt att vi skulle ha samma syn som Miljöpartiet i de
            här frågorna, framför allt inte när det gäller verktyg och metoder.
            Det vill jag klart hävda, även om det råder en viss harmoni här
            just nu.
          </note>
          <note>
            Anf. 135 MARIA WETTERSTRAND (mp)
          </note>
          <note>
            replik:
          </note>
          <note>
            Herr talman! Vi har inte samma uppfattning. Jag tror säkert inte
            att Moderaterna och regeringen heller har samma uppfattning, även
            om nu Moderaterna säger sig icke vara uttalade motståndare till
            4-
          </note>
          <note>
            procentsmålet utan i stället menar att man icke tar ställning
            till det.
          </note>
          <note>
            Jag anser naturligtvis från Miljöpartiets sida att det är väldigt
            väsentligt att vi har ett mål. Det som är bra med det här målet
            är att man inte har flexmex och sänkor inblandade. Anledningen
            till att vi tycker det är inte att vi är emot att man ska vidta
            åtgärder exempelvis i andra länder, men man måste renodla de svenska
            nationella åtagandena. Sedan är det okej för oss om man sätter
            upp ett mål när det gäller flexmex och sänkor också, men vi måste
            se vad det är vi ska ta ansvar för nationellt. Vi har nämligen
            ett väldigt stort ansvar som ett av de rikaste länderna i världen
            att vara ett föregångsland och att ha en teknikutveckling som
            leder till att man på andra ställen vid senare tillfällen inte
            kommer att behöva bygga in sig i de problem som vi har.
          </note>
          <note>
            Vi ska ju nå längre än de här 4 procenten; det är vi ju alla
            överens om. Även om vi är oense om hur långt vi ska nå till 2010
            är vi alla överens om att vi ska nå längre än de här 4 procenten
            någon gång i framtiden.
          </note>
          <note>
            Då behöver vi en rejäl teknikutveckling, och jag tror att det
            är vi i västvärlden som till stor del behöver stå för den teknikutvecklingen.
            Då måste vi, tycker jag, också av den anledningen ha skärpta krav
            på oss själva nationellt.
          </note>
          <note type="speaker">
            Anf. 136 INGEMAR JOSEFSSON (s):
          </note>
          <note>
            Herr talman! Klimatförändringarna på jorden är vår tids allra
            största och viktigaste miljöutmaning. De senaste 150 åren har
            atmosfärens halt av koldioxid ökat med drygt 30 %. Ökningen beror
            till ca 75 % på den välfärdsskapande energitillförseln i världen
            som är baserad på eldning av fossila bränslen - kol, olja och
            naturgas.
          </note>
          <note>
            Sedan 1987 har FN:s klimatpanel IPCC, som består av 2 000 av
            världens främsta klimatforskare, sammanfattat kunskapsläget i
            flera rapporter. I den senaste rapporten är forskarna överens
            om att den temperaturökning som vi hittills sett inte kan förklaras
            på annat sätt än huvudsakligen som ett resultat av den växande
            mängden växthusgaser i atmosfären, att mängden koldioxid sannolikt
            kommer att mer än fördubblas under 2000-talet om inte specifika
            åtgärder för att minska utsläppen vidtas samt att jordens medeltemperatur
            kommer att öka ytterligare, vilket även någon talare före mig
            har sagt, med 1,4-5,8
          </note>
          <note>
            grader fram till 2100.
          </note>
          <note>
            Internationella klimatförhandlingar och Kyotoprotokollet är en
            följd av FN:s konferens om hållbar utveckling för tio år sedan
            i Rio. I Kyoto för drygt fyra år sedan enades världens länder
            om att i-länderna skulle gå före i arbetet med att förhindra en
            klimatförändring genom att minska sina utsläpp av växthusgaser
            med 5,2 % till åren 2008-2012 jämfört med
          </note>
          <note>
            1990 års utsläpp. Sedan dess har de internationella klimatförhandlingarna
            handlat om att skapa ett regelverk om hur det ska gå till.
          </note>
          <note>
            I Sverige tog vi intryck av de vetenskapliga rapporterna och
            lät dem sätta spår i våra beslut. En tradition av ambitiös klimat-
            och miljöpolitik möjliggör dagens beslut. Som första land i världen
            införde Sverige en koldioxidskatt år 1991 som därefter höjdes
            vid flera tillfällen. Vår energipolitik är sedan tio år tillbaka
            inriktad på hushållning, energieffektivisering och att främja
            förnybara bränslen.
          </note>
          <note>
            Grunden för vårt ambitiösa klimatarbete är ett riksdagsbeslut
            om att Sverige ska stabilisera sina koldioxidutsläpp år 2000 jämfört
            med 1990 års nivå, och därefter ska koldioxidutsläppen minska.
            Det beslutet fattade vi i början av 90-talet. Vi har klarat det
            målet med råge. Vi har alltså visat att vi har kunnat föra en
            framgångsrik klimatpolitik de senaste tio åren utan att den svenska
            konkurrenskraften eller sysselsättningen för de anställda har
            hotats. Nu är vi beredda att gå vidare.
          </note>
          <note>
            Utgångspunkten är att om vi börjar omställningen tidigt blir
            det billigare och bättre. De länder som väntar får göra sin omställning
            under kortare period, och det blir dyrare. De länder som går i
            spetsen för omställning och satsar på ny miljövänlig teknik kan
            sälja sina produkter och sin kunskap till andra länder.
          </note>
          <note>
            Det kommer att gynna dem, och det kommer att gynna svensk konkurrenskraft.
          </note>
          <note>
            De svenska utsläppen av växthusgaser ska vara minst 4 % lägre
            år 2010 än de var år 1990. Målet ska nås utan att vi ska använda
            sänkor och flexibla mekanismer, dvs. handel och miljöinvesteringar
            i andra länder. Vid en kontrollstation år 2004 kan regeringen
            som komplement föreslå ett mål som skärps med de flexibla mekanismerna.
          </note>
          <note>
            Men kom ihåg: Detta är det första steget. Kyotoprotokollet förutsätter
            en fortsättning. Dessa förhandlingar ska igångsättas senast år
            2005, säger protokollet. För tydlighetens skull ska också sägas
            att protokollet ger ett land som överträffar sitt åtagande möjlighet
            att tillgodoräkna sig detta vid kommande förhandlingstillfällen.
            Det är viktigt att ha det sagt för vår egen del.
          </note>
          <note>
            Dagens ärende gäller för det första riksdagens godkännande av
            Kyotoprotokollet. En förutsättning är dock, säger propositionen,
            att EU och dess medlemsstater gemensamt kan ratificera protokollet.
            För det andra föreslår utskottet i linje med regeringens förslag
            svenska mål för de gaser som omfattas av protokollet och med samma
            åtagandetider, nämligen ett medelvärde av utsläppen 2008-2012.
            Som mål föreslår regeringen, som vi har hört, en minskning med
          </note>
          <note>
            4 % räknat från år 1990.
          </note>
          <note>
            Förslaget innehåller också två kontrollstationer år
          </note>
          <note>
            2004 och 2008. Här är också värt att nämna de andra ländernas
            fördelning enligt den uppgörelse som har gjorts inom EU. För Sveriges
            del är det +4 %. Belgien har -7,5 %, Danmark har -21 %, England
            har -
          </note>
          <note>
            12,5 %, Italien -6,5 % och Tyskland -21 %. Men andra länder i
            södra Europa har å sin sida också plusvärden som vi, och en del
            har rejäla plusvärden.
          </note>
          <note>
            Redan i dag vet vi att England och Tyskland precis som vi räknar
            med att ta ut mer i den första etappen. De är medvetna om att
            det kommer att bli svårare ju längre man väntar med att genomföra
            sina åtaganden.
          </note>
          <note>
            Till propositionen är också formulerat ett mål i form av en långsiktig
            målsättning till år 2050. Den bygger i huvudsak på EU:s sjätte
            miljöhandlingsprogram efter en modell beräknad på utsläppen på
            4,5
          </note>
          <note>
            ton koldioxid per invånare, vilket skulle ge 550 ppm, dvs. koncentration
            av halt koldioxid i atmosfären.
          </note>
          <note>
            Skulle man gå efter det innebär det runt 50 %
          </note>
          <note>
            minskning för Sveriges del. Men det skulle ändå innebära att
            vi får en höjning totalt sett i världen. År
          </note>
          <note>
            1999 var värdet 366 ppm. Detta förklaras av att uvärlden måste
            tillåtas öka mer när i-världen ska trycka tillbaka sina utsläpp.
          </note>
          <note>
            Så t.ex. har USA över 20 ton per invånare och Europa 8 ton men
            Afrika endast 1 ton och Kina 2 ton per invånare. Det gör att även
            om i-världen tvingar tillbaka sina utsläpp kommer det med den
            berättigade del av de resurser som u-världen har att innebära
            en höjning från 366 ppm till 550 ppm i det tänkta exemplet.
          </note>
          <note>
            Till dagens betänkande är fogat 36 reservationer.
          </note>
          <note>
            Det kan ge en bild av en stor splittring om regeringens förslag
            till beslut. Men ser man till förslagen till beslut, vilka behandlas
            i avsnitten 5 och 7 i propositionen, blir bilden en annan. Till
            frågan om godkännande av att regeringen å Sveriges vägnar skriver
            på
          </note>
          <note>
            Kyotoprotokollet finns egentligen inga reservationer.
          </note>
          <note>
            I förslaget om mål för Sverige, -4 %, finns det bara två reservationer.
          </note>
          <note>
            Vi har nu hört att moderaterna har sagt att de i varje fall ibland
            är med på 4 %, om jag har förstått det rätt. Jag kan läsa ur reservationen.
            Där står att man föreslår att riksdagen avslår regeringens förslag
            om målet för den svenska klimatpolitiken. Det är vad som står
            skrivet i den delen. I den inställningen är moderaterna ensamma.
          </note>
          <note>
            Samtidigt ska väl sägas att det heller inte står någonstans vad
            de vill i stället. Det står inte om de stöder Kyotoprotokollets
            förslag eller vårt gamla riksdagsbeslut om 0 % i ökning av utsläpp
            för att därefter minska dem till år 2002. Här är det svårt att
            veta vad
          </note>
          <note>
            Moderaterna står någonstans.
          </note>
          <note>
            Resten av de 36 reservationerna berör val av metoder och detaljer.
            Det är nog så viktigt. Men i dessa delar är propositionen mer
            att se som en redovisning för riksdagen av förslag som redan har
            beslutats av riksdagen eller frågor där propositioner är att vänta.
          </note>
          <note>
            En rad av de frågor som Ulf Björklund, Eskil Erlandsson, Harald
            Nordlund och Maria Wetterstrand har tagit upp kommer att kunna
            tas med i kommande propositioner och finns också till stora delar
            med i sådana beslut som redan är fattade.
          </note>
          <note>
            En rad av de förslagen är sådant som jag och mitt parti är beredda
            att diskutera med er om. Har vi nu ett gemensamt mål - och det
            är viktigt - ska vi naturligtvis också tillsammans se till att
            vi når upp till det.
          </note>
          <note>
            Ytterligare ett ställningstagande kommer att ske med dagens beslut.
            Det gäller det återstående femtonde delmålet som tidigare saknats
            i riksdagens beslut om miljömål. I och med dagens beslut kommer
            vi nu att ha miljömålen och de femton delmålen kompletta.
          </note>
          <note>
            Jag redovisade nyss en stor enighet inom utskottet om målen.
            Metoderna har vi olika meningar om.
          </note>
          <note>
            Enigheten om målen bryts bara av Moderaterna, som jag sade. Därför
            vill jag gärna att Lars Lindblad ger lite mer substans i vad Moderaterna
            har för förslag till mål i den delen.
          </note>
          <note>
            Herr talman! Jag anser att det är viktigt och glädjande med en
            stor uppslutning kring målen. Varför vill jag det? Normalt har
            vi ju inte något emot att vi bråkar lite och har olika alternativ.
            Jag tror att detta är ett mycket speciellt politiskt problem.
            Det är ovanligt långsiktigt. Det kommer att ta lång tid att förverkliga
            och att komma ned i värden som är hållbara för världen.
          </note>
          <note>
            Det kommer att vara olika majoriteter under den tiden. Också
            det talar för att man ska försöka att få så stor samstämmighet
            som möjligt. Om vi är överens kommer det också att öka våra internationella
            möjligheter att påverka. I den här frågan ska man nog eftersträva
            så stor samsyn som möjligt. Det ökar våra chanser, Sveriges chanser
            och världens chanser i den delen.
          </note>
          <note>
            Men det räcker inte med att vi diskuterar och är överens i riksdagen.
            Vi måste också gemensamt få med våra invånare på dessa idéer.
            Där måste vi komma till en situation där vi alla, invånare som
            riksdagsledamöter, tar ett personligt ansvar för utvecklingen.
            Det är ofta som människor på möten tror att detta är en fråga
            som måste lösas av industrin medan vi som familjer kan stå vid
            sidan av - att detta inte kommer att påverka oss. Ingenting kan
            vara felaktigare. Stora insatser har gjorts inom industrin. Numera
            är också de enskilda familjerna, de enskilda individerna, berörda
            om vi ska klara de lägre utsläppsnivåerna.
          </note>
          <note>
            I mitt län, Stockholms län, talar invånarna ofta om att utsläppen
            kan klaras bara bilarna i Stockholms innerstad tas bort. Det räcker
            inte. 90 % av biltrafiken i Stockholms län är utanför innerstaden.
            De utanför vill gärna säga att det är de som åker i innerstaden
            som förorsakar problemen.
          </note>
          <note>
            På samma sätt är det med tätorter i övrigt i landet.
          </note>
          <note>
            Människor säger ofta att det är tätorten som förorsakar problemet
            med bilar. Men tre fjärdedelar av utsläppen från bilarna är i
            ren landsbygd eller mindre tätorter. Ingen kommer undan om vi
            ska klara målet.
          </note>
          <note>
            Likadant är det med kollektivtrafiken. Den nedrustning av kollektivtrafiken
            som sker i ett län som mitt är inte bra för påverkan på miljön.
            När taxorna höjs och standarden blir sämre och det inte går att
            lita på kollektivtrafiken leder det inte till bättre miljöförhållanden
            utan till sämre. Folk väljer då bilen i stället.
          </note>
          <note>
            Det här är lite av bakgrunden till att vi föreslår en informationsinsats.
            Det satsas 30 miljoner kronor per år för åren 2002, 2003 och 2004.
            Tanken är att få med alla och förklara vad det är vi gemensamt
            ska uppnå, hur Sverige förhåller sig till resten av världen och
            vad vårt åtagande är.
          </note>
          <note>
            Till sist ska jag säga några ord om metod och strategi. Strategin
            omfattar nu gällande energi- och transportpolitiska beslut, regeringens
            infrastrukturproposition och kommande förslag till energiproposition
            våren 2002. Flera åtgärder och preciseringar kan behövas, och
            uppföljning är därför en viktig del av en sådan strategi.
          </note>
          <note>
            För att nå målet i propositionen föreslår regeringen och Vänsterpartiet
            en rad åtgärder. Jag vill bara nämna några. Det är klimatinvesteringsprogram
            i kommunerna. De lokala investeringsprogrammen ersätts fr.o.m.
            årsskiftet av ett stöd till klimatprojekt i kommunerna. Jag har
            nämnt informationsinsatser.
          </note>
          <note>
            Det är strategi för alternativa drivmedel. Det är främjande av
            el från förnybara energikällor genom s.k. gröna certifikat. Miljövårdsrådet
            - som vi har presenterat i miljömålspropositionen - ska samordna
            myndigheternas klimatarbete. Det finns ett uppdrag till de statliga
            fastighetsägarna att beskriva möjligheterna till ökad energieffektivisering
            och minskat beroende av fossila bränslen. En kommission ska analysera
            på vilka områden fossila bränslen kan effektiviseras eller ersättas
            med andra bränslen.
          </note>
          <note>
            Andra åtgärder som tas upp är möjligheterna att införa gröna
            certifikat för alternativa drivmedel och möjligheterna att inkludera
            avgifter för koldioxidutsläppen i flygets start- och landningsavgifter.
          </note>
          <note>
            I den kommande översynen av plan- och bygglagen ska frågan om
            externa köpcentrum och deras påverkan på transporterna tas upp.
            Ekonomiska styrmedel, miljöskatter, subventioner och borttagande
            av subventioner, lagstiftning och frivilliga överenskommelser
            ska användas för att minska klimatutsläppen.
          </note>
          <note>
            Sektorsansvaret behöver utvecklas så att det blir tydligt vilka
            myndigheter som har ansvar för klimatpolitiken inom ett område,
            t.ex. transport och industri samt el och värme.
          </note>
          <note>
            Det här var några exempel på vad som finns med.
          </note>
          <note>
            Herr talman! Det har tagit tio år från Riomötet till dagens beslut.
            Kyotoprotokollet har genom USA:s avhopp fått ett mycket allvarligt
            bakslag. Det är ett bakslag som vi hoppas ska gå att rätta till.
            Tiden arbetar mot oss. Förändringar kan bara ske på mycket lång
            sikt. Låt inte detta bli ett skäl att inte göra något i dag. Vi
            kommer att lämna stora miljöproblem till kommande generationer.
            När vi nu vet, vore det inte rätt att avstå från insatser. Det
            vore oansvarigt och på gränsen till brottsligt.
          </note>
          <note>
            Jag yrkar bifall till utskottets förslag.
          </note>
          <note>
            Anf. 137 MARIA WETTERSTRAND (mp)
          </note>
          <note>
            replik:
          </note>
          <note>
            Herr talman! Jag har två frågor till Ingemar Josefsson.
          </note>
          <note>
            Den första frågan handlar om ett förslag från
          </note>
          <note>
            Miljöpartiet om att man bör tillsätta en utredning som ska ha
            i uppdrag att lägga fram förslag till åtgärder för att parera,
            motverka och förebygga konsekvenserna av de klimatförändringar
            som kan tänkas uppstå i framtiden, t.ex. extrema väderfenomen
            och översvämningar. Vi vill att en sådan utredning ska tillsättas.
            Vi undrar varför Socialdemokraterna avstyrker detta och om Ingemar
            Josefsson har någon kommentar.
          </note>
          <note>
            Den andra frågan gäller att jag blir lite bekymrad över att Ingemar
            Josefsson vill understryka det faktum att den som gör mer än Kyotoåtagandet
            nu kan slippa göra det sedan. Det är förvisso sant. Menar
          </note>
          <note>
            Socialdemokraterna med det att det finns en risk att om det återigen
            sätts ett otillräckligt mål i den fortsatta Kyotoprocessen, vilket
            mycket väl kan bli fallet
          </note>
          <note>
            - särskilt om USA ska in i denna process, vilket naturligtvis
            är önskvärt - att Sveriges process avstannar framöver?
          </note>
          <note type="speaker">
            Anf. 138 INGEMAR JOSEFSSON (s) replik:
          </note>
          <note>
            Herr talman! När vi inte hade något protokoll, när det inte fanns
            någon internationell överenskommelse, gjorde Sverige egna åtaganden.
            Vi kunde visa att det gick att göra förändringar. Då var det en
            fördel att visa för världen i övrigt att här finns exempel på
            hur man kan göra.
          </note>
          <note>
            När protokollet väl är antaget ska vi verka inom ramen för det.
            Det är ingen mening att på sikt ha större ambitioner än andra
            länder. Det viktiga är att se till att alla länder förflyttar
            sig. Att lilla Sverige enskilt i slutändan skulle ha ett annat
            mål - då talar jag inte på kort sikt utan på lång sikt - än övriga
            världen är icke meningsfullt. Därför är det fråga om en infasning
            för Sveriges del i det internationella åtagandet.
          </note>
          <note>
            Det är ekonomiskt fördelaktigt om Sverige börjar infasningen
            så tidigt som möjligt och har det tillgodo senare. Så är det tänkt.
          </note>
          <note>
            Anf. 139 MARIA WETTERSTRAND (mp)
          </note>
          <note>
            replik:
          </note>
          <note>
            Herr talman! Jag blir ändå lite bekymrad. Det beror lite på vad
            man menar med långsiktigt och kortsiktigt i det här sammanhanget.
            I den långsiktiga målsättningen pratas det om en 50-procentig
            minskning till 2050. Många miljöorganisationer pratar om att en
            75-procentig minskning till 2050 kan bli nödvändig. Det beror
            mycket på befolkningsutvecklingen.
          </note>
          <note>
            Vår synpunkt är att det i så stor utsträckning som möjligt ska
            finnas ett rättvist miljöutrymme, dvs.
          </note>
          <note>
            fördelning mellan världens länder beroende på hur många som bor
            där osv. Jag kan acceptera att Sverige inte ska gå längre i det
            långsiktiga perspektivet, men att Sverige inte ska gå längre på
            vägen dit har jag svårt att acceptera. Även i de sammanhangen
            kommer det att behövas länder som går före och visar att det går
            att göra ett större åtagande.
          </note>
          <note>
            Kyotoprotokollet blir ändå något slags miniminivå för vad man
            kan tänka sig att komma överens om.
          </note>
          <note>
            Ska länder som USA in i detta kan denna miniminivå komma att
            ligga ganska lågt. Då kommer det att under lång tid framöver vara
            viktigt att Sverige är ett föregångsland. Vi kommer att ha nytta
            av teknikutveckling som kan exporteras till länder i ett senare
            skede.
          </note>
          <note>
            Jag undrar fortfarande om utredningen som ska lägga fram förslag
            på åtgärder på hur konsekvenser av klimatförändringar kan förebyggas.
          </note>
          <note type="speaker">
            Anf. 140 INGEMAR JOSEFSSON (s) replik:
          </note>
          <note>
            Herr talman! Det finns en risk att vi pratar bredvid varandra.
            Långsiktigt är långsiktigt. Nu pratar vi ofta om 2050. Regeringens
            förslag är att sträva efter en sänkning. I propositionen nämner
            man att man ska verka för lägre än 550 ppm internationellt. I
            praktiken har regeringen redan stakat ut att det kan bli fråga
            om att försöka eftersträva en minskning av det målet.
          </note>
          <note>
            Det är inte meningsfullt att på lång sikt se till att
          </note>
          <note>
            Sverige alltid ska ligga x % ovanför det teoretiska slutmålet
            i protokollet - bara för att visa att vi är duktiga. I och med
            att vi får protokollet måste Sverige agera inom ramen för det
            protokollet. Jag hoppas att
          </note>
          <note>
            Maria Wetterstrand förstod mig i den delen.
          </note>
          <note type="speaker">
            Anf. 141 LARS LINDBLAD (m) replik:
          </note>
          <note>
            Herr talman! Ingemar Josefsson ställde frågan vad som egentligen
            är den moderata politiken. Jag kan börja med att uppmana honom
            att läsa de delar av betänkandet där det står om vår särskilda
            partimotion som vi väckte i samband med detta ärende.
          </note>
          <note>
            Den moderata politiken går ut på två saker, och det är också
            två förslag som ligger i regeringens proposition. Nr 1 är att
            Moderaterna företräder Kyotoprotokollet, liksom övriga partier
            här i riksdagen.
          </note>
          <note>
            Nr 2 handlar om att vi avstyrker regeringens klimatmål med motiveringen
            att regeringen bör återkomma till riksdagen med mera välunderbyggda
            förslag.
          </note>
          <note>
            Vi tycker att det vore anständigt att i en sådan här målproposition
            beskriva vilka metoder man ska använda. Det är inte för inte som
            den elintensiva industrin har uppvaktat utskottet och visat mycket
            stor oro inför framtiden. Det är inte bra när vi i riksdagen fattar
            beslut som inte är tydliga för våra medborgare och andra aktörer
            i landet.
          </note>
          <note>
            Ett annat skäl är att vi skulle vilja ha en mer kostnads- och
            miljöeffektiv problemlösning, genom att lösa de här problemen
            bl.a. internationellt, med internationella metoder. Vi tycker
            att det är fel att man utesluter dessa i propositionen och inriktar
            sig helt och hållet på det nationella. Man utesluter också helt
            arbetet med de intressanta kolsänkorna som medel.
          </note>
          <note>
            Vår hållning är att globala problem måste lösas med globala metoder.
            Det är det som är vår hållning här.
          </note>
          <note type="speaker">
            Anf. 142 INGEMAR JOSEFSSON (s) replik:
          </note>
          <note>
            Herr talman! Socialdemokraterna utesluter ingenting av det som
            tas upp här, eftersom vi har talat om att det ska prövas vid kontrollstationen
            2004. Den möjligheten finns alltså. Det verkar mer vara den obotfärdiges
            förhinder när Lars Lindblad nu talar.
          </note>
          <note>
            Jag måste också få göra ett påpekande. Lars Lindblad hänvisade
            tidigare till Bert Bolin och sade att här finns en vetenskapsman
            som säger att man inte får ta enskilda händelser. Det är riktigt
            att han säger det.
          </note>
          <note>
            När Lars Lindblad har inlett sitt anförande med att i stort sett
            ha hyvlat av Bert Bolin med sitt sätt att bedöma hur utvecklingen
            ska vara blir det närmast en förolämpning mot Bert Bohlin. Om
            man har lyssnat på Bert Bohlin inser man att hela den första delen
            av
          </note>
          <note>
            Lars Lindblads anförande inte kan hållas.
          </note>
          <note>
            Ni försöker föra ut en tveksamhet som ska göra att medborgarna
            blir osäkra om det här är nödvändigt eller inte. Däri ligger väl
            också att ni inte preciserar vad målet ska vara.
          </note>
          <note type="speaker">
            Anf. 143 LARS LINDBLAD (m) replik:
          </note>
          <note>
            Herr talman! Den invändning mot den allmänna debatten som jag
            tycker att det finns anledning att göra, som jag försökte belysa
            i mitt anförande, är just att det ges en bild av att det bara
            får finnas en sanning. Det är dessutom inte sant. Det finns mängder
            av forskare som pekar på annat. Det är viktigt att vi riksdagsledamöter
            har förmåga att suga upp de strömningar som finns och inte låser
            oss vid en bild.
          </note>
          <note>
            Sedan kommer jag fram till slutsatsen att vi ska biträda Kyotoprotokollet
            m.m.
          </note>
          <note>
            Det fanns en tid när bara en sanning fick råda. Det var på den
            tiden när man ansåg att jorden var platt, och alla som sade att
            jorden var rund avrättades. Det är den typen av politik som jag
            vill undvika och som jag har talat om här i dag.
          </note>
          <note>
            Vår huvudsakliga kritik mot regeringens politik är att målet
            -4 % är enbart nationellt.
          </note>
          <note>
            Jag skulle vilja ställa en kontrollfråga för att se vad det här
            innebär för Ingemar Josefsson, som har viss insyn i regeringens
            arbete: Kommer den svenska basindustrin att få koldioxidskatt
            införd för att regeringens mål framöver ska uppnås? Är det en
            konsekvens av detta nationella mål? Det råder en stor osäkerhet
            bland medborgarna om dessa frågor.
          </note>
          <note type="speaker">
            Anf. 144 INGEMAR JOSEFSSON (s) replik:
          </note>
          <note>
            Herr talman! När Lars Lindblad ska argumentera för tveksamheten
            till miljöexperterna tar han exemplet från den tiden när man diskuterade
            om jorden var platt eller rund. Då sår han fortfarande split.
            Alla människor vet ju att jorden är rund. Parallellen på det här
            området skulle då närmast vara att det inte är sant.
          </note>
          <note>
            Det är det som är beviset för det. Det där är ett sätt att försöka
            säga till människor att de inte behöver anstränga sig därför att
            det nog inte är så farligt.
          </note>
          <note>
            Jag har nu lyssnat på alla talare, och inga andra än moderaten
            har försökt profilera sig genom att säga till människor att de
            inte behöver göra någonting. Det är precis vad Moderaterna försöker
            säga.
          </note>
          <note>
            Sedan kommer det åtgärder för svensk industri, men det kommer
            också motsvarande åtgärder för konkurrentländerna. Jag redovisade
            t.ex. vilka krav
          </note>
          <note>
            Tyskland kommer att få - de har dessutom bestämt sig för att
            höja kraven - vilka krav England har fått och vilka krav Danmark
            har fått. Sveriges industri ligger alltså väldigt bra till i förhållande
            till sina konkurrentländers industrier. Vi ger en möjlighet, genom
            ökningen, att ligga bra till inför nästa åtagandeperiod också.
            Det bör svensk industri räkna in när man bedömer hur vi nu lägger
            våra förslag. Det kommer att vara till fördel för svensk industri.
          </note>
          <note type="speaker">
            Anf. 145 ESKIL ERLANDSSON (c) replik:
          </note>
          <note>
            Herr talman! Jag skulle vilja ha två bekräftelser av
          </note>
          <note>
            Ingemar Josefsson. För det första skulle jag vilja ha en bekräftelse
            på att Ingemar Josefsson och Socialdemokraterna är beredda att
            höja ribban och spänna bågen lite mer, inte bara vid de kontrollstationstillfällen
            som tas upp i propositionen och betänkandet utan också i samband
            med de årliga redovisningar som regeringen har att göra till riksdagen,
            så att vi kan komma längre i ambitionen att skapa en hållbar utveckling.
          </note>
          <note>
            För det andra skulle jag vilja ha en bekräftelse på att Socialdemokraterna
            och Ingemar Josefsson är beredda att hjälpa till i ambitionen
            att förändra EU-
          </note>
          <note>
            kommissionens förslag att skattenivån på biodrivmedel ska vara
            - hör och häpna! - lägst 50 % av vad motsvarande skattenivå är
            på bensin och diesel.
          </note>
          <note type="speaker">
            Anf. 146 INGEMAR JOSEFSSON (s) replik:
          </note>
          <note>
            Herr talman! När det gäller att höja ribban kan jag bekräfta
            att vi är beredda att göra det när vi har förslag på sådant. I
            den redovisning jag gav ligger också att det nu finns en utredning
            om flexibla mekanismer som har fått regeringens uppdrag att se
            över den frågan för att vi ska kunna fasa in också de bitarna
            i det svenska systemet. Det borde jag kanske ha sagt, för alla
            känner väl inte till det. När den är färdig ska detta också bedömas,
            och det kan då också vara en del när vi höjer ribban.
          </note>
          <note>
            Vi är beredda att titta på alla sådana förslag, men vi är inte
            beredda att höja ribban bara för att straffa svensk industri i
            förhållande till andra. Det ska in i ett system där vi vet vad
            vi gör och där vi gör en bedömning av vad vi gör i olika faser;
            i den här fasen eller i nästa åtagandeperiod.
          </note>
          <note>
            När det gäller EU-delen gör också vi bedömningen att man måste
            göra en rad förändringar i EU-
          </note>
          <note>
            lagstiftningen om alternativa bränslen. Därför tittar vi också
            på de bitarna och ser vad vi ska göra. Exakt hur det ska utformas
            kan jag inte säga i dag, men det kan vi fortsätta diskussionerna
            om. Det behövs förändringar på det området - det är sant.
          </note>
          <note type="speaker">
            Anf. 147 ESKIL ERLANDSSON (c) replik:
          </note>
          <note>
            Herr talman! Jag tackar Ingemar Josefsson för svaret. Det gläder
            mig att vi tycks vara överens om att dels höja ribban, dels se
            till att investeringsmöjligheter ska skapas för svenskt näringsliv,
            liksom för oss vanliga människor som har att investera i t.ex.
            mer miljövänliga fordon.
          </note>
          <note type="speaker">
            Anf. 148 JONAS RINGQVIST (v):
          </note>
          <note>
            Herr talman! Klimatfrågan är antagligen den mest angelägna miljöfråga
            som vi har att ta oss an, men den är också en av de svåraste.
            Grunden till våra utsläpp av växthusgaser är att nästan hela vår
            globala energiförsörjning kommer från fossila källor.
          </note>
          <note>
            Genom en ohållbar energiförsörjning ändrar vi atmosfärens sammansättning
            rejält. De förändringar som krävs av oss är därför mycket stora.
            Det är därför glädjande att trenden i Sverige för närvarande tycks
            gå åt rätt håll. Utsläppen har minskat de senaste åren.
          </note>
          <note>
            Än så länge sker det i otillräcklig omfattning, men vi har ändå
            sett ett trendbrott.
          </note>
          <note>
            Trots de små framstegen på nationell nivå de senaste åren kan
            vi inte säga att riskerna med klimatförändringar verkar minska
            - tvärtom. Klimatfrågan är i huvudsak en internationell fråga.
            Det är oväsentligt var på jorden utsläppen sker.
          </note>
          <note>
            USA, som står för en betydande del av de totala utsläppen och
            är det land som släpper ut mest, har valt att stå utanför internationella
            överenskommelser om minskade utsläpp. I stället har den republikanska
            administrationen i USA valt att presentera en klimatpolitik som
            inte alls är en garanti för minskade utsläpp. Det är en politik
            som närmast är ett skämt, skulle jag vilja säga.
          </note>
          <note>
            De prioriterar helt uppenbart sina egna kortsiktiga ekonomiska
            intressen före miljöfrågor och grundläggande överlevnadsfrågor.
          </note>
          <note>
            Mot bakgrund av denna internationella utveckling krävs det att
            andra länder väljer att gå före och visar på en progressiv klimatpolitik
            som kan lösa utsläppsproblemen utan att äventyra välfärden.
          </note>
          <note>
            Det är glädjande att Sverige genom den klimatproposition som
            vi ska fatta beslut om i dag tydligt ställer sig i den frontlinjen
            i det internationella arbetet för att begränsa växthuseffekten.
          </note>
          <note>
            Vi i Vänsterpartiet har tillsammans med regeringen enats om en
            klimatpolitik där vi sätter upp en målsättning som går väsentligt
            längre än vad som krävs av oss enligt internationella åtaganden.
            Vi sätter upp en målsättning som gör att vi bibehåller ett starkt
            tryck på att fortsätta minska utsläppen av växthusgaser. Vi föreslår
            att målsättningen ska nås utan att vi handlar med utsläppsrätter
            eller tillgodoräknar oss skogssänkor, och vi överväger att senare
            föreslå kompletterande och mer långtgående mål för åtgärder som
            vi vidtar i andra länder eller genom ett handelssystem med utsläppskvoter.
            Genom att en bred majoritet i riksdagen ställer sig bakom dessa
            förslag befästs Sveriges position bland världens ledande länder
            i arbetet med att begränsa mänsklighetens påverkan på jordens
            klimat.
          </note>
          <note>
            När det gäller målen vill jag ta upp något om normalårskorrigering.
            Det bör definitivt inte råda någon tvekan om hur vi räknar målet.
            Och för mig som har varit med i arbetet med att ta fram denna
            proposition råder det inte heller någon sådan tvekan.
          </note>
          <note>
            Jag vill ändå se till att det här i kammaren blir tydligt hur
            vi räknar.
          </note>
          <note>
            När det svenska målet beräknas normalårskorrigerar vi inte nivån
            år 1990 utan utgår precis i enlighet med Kyotoprotokollet från
            de faktiska utsläppen. Inte heller normalårskorrigerar vi utsläppen
            under åtagandeperioden år 2008-2012 eftersom vi i stället i enlighet
            med Kyotoprotokollet använder medelvärdet av de faktiska utsläppen
            under en femårsperiod. Däremot kan vi använda normalårskorrigering
            för vårt löpande och uppföljande interna arbete, vilket inte påverkar
            beräkningarna av målet. Jag skulle också vara tacksam om miljöministern
            senare kunde bekräfta den uppfattning som jag här har framfört,
            så att det inte råder någon tvekan om det eftersom det har funnits
            en viss diskussion i utskottet.
          </note>
          <note>
            Fru talman! Det finns en stark rättviseaspekt på klimatfrågan.
            I-länderna, där ungefär en femtedel av jordens befolkning lever,
            har hittills stått för fyra femtedelar av utsläppen. Som exempel
            kan nämnas att USA, som släpper ut mest koldioxid, släpper ut
            18
          </note>
          <note>
            gånger mer per person än Indien och 200 gånger mer per person
            än Tanzania. Samtidigt som det är den rika delen av världen som
            står för det mesta av utsläppen är det den fattiga världen som
            drabbas hårdast av effekterna. Det är de som i dag inte får den
            mat de behöver som drabbas hårdast när deras odlingsförutsättningar
            försämras till följd av klimatförändringarna. Det är små fattiga
            öländer som Tuvalo och låglänta fattiga deltaländer som Bangladesh
            som hotas av stigande havsnivåer, medan rika länder med samma
            problem har råd att skydda sig.
          </note>
          <note>
            Även i Sverige finns det en stark rättviseaspekt på klimatfrågan.
            Vi släpper i genomsnitt ut ungefär sex ton koldioxid per person
            och år, men de utsläppen är otroligt ojämnt fördelade. Vänsterpartiet
            arbetar just nu med en rapport om rättvist miljöutrymme där vi
            bl.a. visar hur ojämnt vårt resursutnyttjande är fördelat.
          </note>
          <note>
            Genom att jämföra olika typfamiljers miljöpåverkan blir detta
            mycket tydligt. Vi beräknar t.ex. koldioxidutsläppen per person
            från en familj som består av ett par där båda är höginkomsttagare,
            deras barn har flyttat hemifrån, men de bor ändå kvar i en stor
            villa, de har var sin bil som de använder för resor till och från
            jobbet, de åker på semester med flyg ett par gånger om året, m.m.
            Och vi jämför deras utsläpp med utsläppen från en familj som består
            av en ensamstående mor som är låginkomsttagare med två barn och
            bor i en trea, som inte har bil, som inte har råd att åka på semester,
            osv. Skillnaden i fråga om utsläpp mellan dessa familjer är enorm.
            Höginkomsttagarna släpper ut ungefär sju gånger mer koldioxid
            än låginkomsttagarna när det gäller det som vi har räknat på.
          </note>
          <note>
            Skillnaden mellan en svensk höginkomsttagares och en svensk låginkomsttagares
            utsläpp är, om våra beräkningar stämmer, större än skillnaden
            mellan
          </note>
          <note>
            Sveriges och Indiens utsläpp. Det är viktigt att komma ihåg att
            det är så här det är fördelat i Sverige när vi formulerar en strategi
            för att minska utsläppen.
          </note>
          <note>
            I samma rapport visar vi också på betydelsen av en god samhällsplanering.
            Vi jämför koldioxidutsläppen från en familj med rätt vanliga förutsättningar
            med utsläppen från en familj som bor i ett samhälle med en genomtänkt
            infrastruktur och där man har valt att använda modern men befintlig
            teknik. Det handlar bl.a. om att det finns en lokal affär och
            inte bara ett externt köpcenter dit man måste ta bilen, att det
            finns god tillgång till kollektivtrafik och en lokal bilpool så
            att man inte blir beroende av att ha egen bil, att husen byggs
            med senaste teknik för att minimera energiåtgången, osv. Jämförelsen
            i fråga om koldioxidutsläpp mellan de två typfamiljer som vi jämför
            visar på en skillnad på två till tre gånger. Det är alltså en
            hoppfull bild som denna jämförelse visar på. Genom en klok och
            framsynt samhällsplanering och genom främjande av ny energisnål
            teknik kan koldioxidutsläppen minskas avsevärt utan att vi behöver
            välja bort den välfärd vi vill ha. Tvärtom kan det på många sätt
            ge en ökad välfärd.
          </note>
          <note>
            Med detta vill jag komma in på de väsentliga delarna av den proposition
            som vi nu debatterar. Det finns en stor mängd områden som tas
            upp, stort och smått. Jag tänkte nämna fyra punkter som tillhör
            de mest väsentliga delarna i klimatstrategin.
          </note>
          <note>
            Samhällsplaneringen ska ses över genom en översyn av hur plan-
            och bygglagen bättre kan bidra till att miljömålen nås. Bl.a.
            ska man se på problemen kring externa köpcenter. Samhällsplaneringen
            är central för att skapa ett samhälle där energiförbrukning och
            koldioxidutsläpp kan minska väsentligt.
          </note>
          <note>
            Genom att bygga och planera smartare kan mycket åstadkommas.
          </note>
          <note>
            Vi satsar ett antal hundra miljoner åren framöver på kommunala
            klimatinvesteringsprogram. Vi behöver en fortsatt ombyggnad av
            samhället till hållbarhet.
          </note>
          <note>
            Genom klimatinvesteringsprogrammen kommer omfattande investeringar
            att styras mot åtgärder som direkt eller på sikt skapar förutsättningar
            för minskade utsläpp.
          </note>
          <note>
            Vi redovisar också i propositionen den omfattande skatteväxling
            som är planerad och som har påbörjats under denna mandatperiod.
            De ekonomiska styrmedlen är centrala för att driva på utvecklingen
            i en hållbar riktning. De höjningar som vi hittills har gjort
            riktar sig i första hand mot uppvärmning av fastigheter, ett område
            där det finns en mycket stor potential att minska energiåtgången
            och att gå över till förnybara energislag.
          </note>
          <note>
            Vi gör också en satsning på förnybara drivmedel genom skatterabatter
            - bättre villkor för miljöanpassade förmånsbilar - och vi ska
            gå vidare och se på möjligheten att tillämpa gröna certifikat
            för förnybara drivmedel. Detta är ett område där vi ska se till
            att den nya hållbara teknik som redan finns ska börja tillämpas
            i större omfattning samtidigt som vi stimulerar utvecklingen av
            nya alternativ.
          </note>
          <note>
            Vi tar i propositionen upp en hel mängd andra åtgärder - ekonomiska
            styrmedel för transporter, gröna certifikat för förnybar elproduktion,
            offentlig upphandling, investeringar i järnväg, koldioxidkoppling
            till start- och landningsavgifter för flyget, osv. Allt detta
            är åtgärder som kan minska utsläppen av koldioxid på kort eller
            på längre sikt.
          </note>
          <note>
            Sannolikt går det att nå betydligt längre till år
          </note>
          <note>
            2010 än det mål som vi sätter upp i propositionen.
          </note>
          <note>
            Om den positiva trenden som vi nu ser håller i sig finns det
            starka skäl att skärpa målet vid de översyner som ska göras.
          </note>
          <note>
            Vi har enats om förslaget om att nu fastslå målet om att minska
            utsläppen med 4 % till 2010. Vi skulle ha velat ha ett högre mål
            men anser att de framsteg som vi gjort ändå gör att vi bör ställa
            oss bakom den kompromiss som vi nu har enats kring.
          </note>
          <note>
            Personligen tror jag att det är Naturskyddsföreningen, utmanarkommunerna
            eller Fältbiologerna som är de verkliga realisterna när de säger
            att utsläppen skulle kunna minska betydligt mer till 2010. Men
            det viktiga är att vi sätter målet tillräckligt högt för att visa
            på en tydlig inriktning mot minskade utsläpp, att vi bibehåller
            den positiva trend som vi för närvarande har och att vi bibehåller
            ett politiskt tryck för att utsläppen ska minska.
          </note>
          <note>
            Framför allt är det viktigt att vi nu vidtar alla de åtgärder
            som krävs för att vi på sikt ska minska våra utsläpp till en hållbar
            nivå. Nu ska vi inte luta oss tillbaka och nöja oss med att minska
            utsläppen med
          </note>
          <note>
            4 % till år 2010, utan vi ska envist fortsätta arbetet med att
            vidta alla de åtgärder som nämns i propositionen. Vi ska också
            envist söka alla möjligheter att ytterligare höja ambitionerna
            i klimatpolitiken.
          </note>
          <note>
            Jag hoppas att vi, ganska många i denna kammare, är överens inte
            bara om målet 2010 utan också om att inte vara nöjda förrän vi
            har åstadkommit ett ekologiskt hållbart energisystem utan en omfattande
            mänsklig påverkan på klimatet.
          </note>
          <note>
            Jag vill tacka Socialdemokraterna för ett gott samarbete kring
            den här propositionen.
          </note>
          <note>
            Med detta yrkar jag bifall till utskottets förslag i betänkandet
            och avslag på reservationerna.
          </note>
          <note>
            Anf. 149 MARIA WETTERSTRAND (mp)
          </note>
          <note>
            replik:
          </note>
          <note>
            Fru talman! Jonas Ringqvist pratar väldigt mycket om behovet
            av att bibehålla ett starkt tryck för att den positiva utvecklingstrend
            som vi i dag har ska fortsätta. Dessutom försöker han ge sken
            av att den här propositionen bibehåller ett sådant starkt tryck.
            Han pratar också om den potential som finns när det gäller utvecklingen
            på energiområdet, miljöteknik osv. Men frågan är om sådana potentialer
            infrias av den proposition som nu lagts fram.
          </note>
          <note>
            De åtgärder som Jonas Ringqvist räknade upp i sitt anförande
            är framför allt saker som vi redan enats om i budgetöverenskommelsen
            mellan Socialdemokraterna, Vänsterpartiet och Miljöpartiet.
          </note>
          <note>
            Den gröna skatteväxlingen t.ex. är vi ju redan överens om. Det
            är mycket få nya saker som kommer in i den här klimatpropositionen.
          </note>
          <note>
            De gröna elcertifikaten behandlas egentligen på ett annat ställe.
            Det finns en mängd saker som behöver göras. Den här propositionen
            innebär inte, som vi i Miljöpartiet ser det, att man bibehåller
            ett starkt tryck och att de här potentialerna därmed skulle infrias.
            Jag skulle gärna vilja ha en kommentar från
          </note>
          <note>
            Vänsterpartiet om detta.
          </note>
          <note type="speaker">
            Anf. 150 JONAS RINGQVIST (v) replik:
          </note>
          <note>
            Fru talman! Maria Wetterstrand tar upp en ganska väsentlig sak,
            nämligen att många av de åtgärder som föreslås i propositionen
            är sådant som Vänsterpartiet,
          </note>
          <note>
            Socialdemokraterna och Miljöpartiet i andra sammanhang har varit
            överens om.
          </note>
          <note>
            Det är ganska intressant att se att Miljöpartiet försöker ställa
            sig vid frontlinjen och säga att vi måste minska utsläppen ännu
            mer, med 10 %. Men man står för samma åtgärdspaket som vi och
            Socialdemokraterna.
          </note>
          <note>
            Maria Wetterstrand talade förut här i talarstolen om betydelsen
            av skatteväxling. Det gör vi också. Vi har i princip samma skatteväxlingsstrategi.
          </note>
          <note>
            Samhällsplaneringen är en väsentlig del. Där är vi överens.
          </note>
          <note>
            Förnybara drivmedel är också en väsentlig del.
          </note>
          <note>
            Där är vi överens.
          </note>
          <note>
            Vidare är detta med klimatinvesteringsprogram en väsentlig del.
            Där är vi överens.
          </note>
          <note>
            Den som läser betänkandet noga kan hitta ett antal, skulle jag
            vilja säga, mindre punkter där Miljöpartiet väljer att nu säga
            att vi borde fatta beslut här i riksdagen. Men oftast gäller det
            då punkter där vi i denna strategi - det är en klimatstrategi
            som vi slår fast - säger att det är saker som vi ska återkomma
            till.
          </note>
          <note>
            När jag läser betänkandet är det lite svårt för mig att se vad
            den verkliga skillnaden är mellan Vänsterpartiet, Socialdemokraterna
            och Miljöpartiet. Det vore intressant om Maria Wetterstrand kunde
            utveckla det resonemanget.
          </note>
          <note>
            Anf. 151 MARIA WETTERSTRAND (mp)
          </note>
          <note>
            replik:
          </note>
          <note>
            Fru talman! Det finns en mängd frågor där vi faktiskt inte är
            överens och där Miljöpartiet vill att man ska gå längre.
          </note>
          <note>
            När det gäller skatteväxlingen är den överenskommelse som vi
            har just nu en överenskommelse som framöver kan utformas på olika
            sätt - sett till vad man låter ingå i denna skatteväxling. Där
            har vi en uppfattning som vi har redovisat i vår motion.
          </note>
          <note>
            Vidare finns det flera frågor där vi faktiskt inte ställer oss
            bakom samma politik som Vänsterpartiet och regeringen.
          </note>
          <note>
            Vänsterpartiet är t.ex. med på att man ska göra mycket stora
            satsningar på att bygga nya motorvägar, vilket väl knappast kommer
            att vara gynnsamt när det gäller att uppnå klimatmålet.
          </note>
          <note>
            Vänsterpartiet och regeringen har också fattat beslut om att
            försvåra införandet av trängselavgifter i tätorter genom krav
            på en betydande majoritet i kommunfullmäktige.
          </note>
          <note>
            Vänsterpartiet och regeringen motsätter sig vårt förslag om att
            man ska förbjuda direktverkande elvärme.
          </note>
          <note>
            Det finns en massa sådana saker som vi faktiskt inte är överens
            om.
          </note>
          <note>
            Naturligtvis kan jag inte i ett replikskifte i detalj gå in på
            den exakta konkreta politiken.
          </note>
          <note>
            I vår motion har vi krav när det gäller åtgärder mot flyget,
            men Vänsterpartiet och regeringen avstyrker de yrkandena. Ni avstyrker
            ju alla våra yrkanden om konkreta åtgärder. Vi har alltså inte
            exakt samma uppfattning om vad som behöver göras.
          </note>
          <note>
            Faktum är att det mål som här sätts upp är otillräckligt i ett
            långsiktigt perspektiv. Det innebär att man lämnar över ansvaret
            till kommande generationer. Dessutom driver det inte på teknikutvecklingen.
          </note>
          <note>
            Mycket tyder t.o.m. på att målet redan i dag är nått.
          </note>
          <note type="speaker">
            Anf. 152 JONAS RINGQVIST (v) replik:
          </note>
          <note>
            Fru talman! Maria Wetterstrand och jag har lite olika syn på
            själva målet. För mig handlar det naturligtvis i första hand om
            en kompromiss som vi har gjort med Socialdemokraterna. Det hade
            varit väldigt intressant att se var Miljöpartiets smärtgräns gick
            för att ingå i den här uppgörelsen. Vi som var med i förhandlingarna
            kan ha en aning om den saken, men det är väl något som vi aldrig
            riktigt kommer att få veta.
          </note>
          <note>
            En av de åtgärder som Maria Wetterstrand nämnde och där hon sade
            att Miljöpartiet vill gå före gäller koldioxidskatten. I skatteväxlingsstrategin
            säger vi att koldioxidskatten ska ges ökad tyngd. Maria Wetterstrand
            vill nu säga att den ska öka med si och så många ören vissa år.
            Men vi är överens om att koldioxidskattens betydelse ska öka.
          </note>
          <note>
            När det gäller direktverkande el har regeringen nyligen gett
            Boverket i uppdrag att ta fram hur ett förbud ska utformas. Det
            är alltså en sak som är på gång.
          </note>
          <note>
            När det gäller trängselavgifter var vi, Socialdemokraterna och
            Miljöpartiet överens om att ge Stockholmsberedningen i uppdrag
            att ta fram uppgifter om själva tillämpningen. Där var vi alltså
            överens, men lite grann sjabblade vi kanske med en mindre detalj.
          </note>
          <note>
            När det gäller infrastrukturpropositionen delar jag
          </note>
          <note>
            Maria Wetterstrands oro. Jag sätter dock stort hopp till den
            genomförandestrategi som efter dagens riksdagsbeslut ska genomföras
            för infrastrukturinvesteringarnas koppling till miljöfrågan. Det
            är en viktig genomförandestrategi, och det är viktigt att vi följer
            upp den och ser till att den är bra.
          </note>
          <note>
            När det gäller flyget ska vi ge Luftfartsverket i uppdrag att
            ta fram en koldioxidkoppling till startoch landningsavgifterna
            - alltså ungefär vad Maria
          </note>
          <note>
            Wetterstrand föreslår att vi i dag ska fatta beslut om.
          </note>
          <note>
            I princip har vi samma strategi. Vad är då skillnaden? Jo, skillnaden
            är att vi gjorde en kompromiss för att faktiskt få en framåtsyftande
            politik. Miljöpartiet valde att ställa sig vid sidan om. Det är
            skillnaden.
          </note>
          <note type="speaker">
            Anf. 153 INGEMAR JOSEFSSON (s) replik:
          </note>
          <note>
            Fru talman! Jonas Ringqvist frågade om beräkningsmodellerna och
            hur man skulle göra där och gav sedan en tolkning av det. Jag
            vill läsa upp vad utskottet säger i det avseendet:
          </note>
          <note>
            "När det gäller förslaget till delmål för perioden
          </note>
          <note>
            2008-2012 vill utskottet anföra följande. - - - Målet innebär
            att utsläppen för Sverige av de sex växthusgaserna som ett medelvärde
            för perioden 2008-2012
          </note>
          <note>
            skall vara minst 4 % lägre än utsläppen år 1990. Utsläppen skall
            räknas som koldioxidekvivalenter och omfatta de sex växthusgaserna
            enligt Kyotoprotokollets och IPCC:s definitioner. Som regeringen
            påpekar skall utsläppsvärdena normalårskorrigeras för att underlätta
            det svenska klimatarbetet mellan åren med avseende på variationer
            i temperatur och nederbörd."
          </note>
          <note>
            Jag kan inte tolka detta på annat sätt än Jonas
          </note>
          <note>
            Ringqvist gjorde.
          </note>
          <note type="speaker">
            Anf. 154 JONAS RINGQVIST (v) replik:
          </note>
          <note>
            Fru talman! Jag har inget ytterligare att säga om det utan vill
            bara tacka för klargörandet från Ingemar
          </note>
          <note>
            Josefsson.
          </note>
          <note>
            Anf. 155 Statsrådet LENA SOMMES-
          </note>
          <note>
            TAD (s):
          </note>
          <note>
            Fru talman! Klimatfrågan är den största globala utmaning som
            vi står inför. Klimatpolitiken är ett viktigt test på vår vilja
            och förmåga att ställa om våra samhällen till en hållbar utveckling.
            Att minska de svenska utsläppen av växthusgaser är därför en central
            komponent i omställningen till ett ekologiskt hållbart samhälle.
          </note>
          <note>
            Detta är bakgrunden till att regeringen tillsammans med Vänsterpartiet
            i klimatpropositionen föreslår ett ambitiöst klimatmål: att minska
            koldioxidutsläppen med minst 4 % till år 2010. Vi sätter upp det
            här målet därför att vi har kunskapen, möjligheten och viljan
            att gå före. Regeringens ambition är att vara föregångare när
            det gäller omställningen till ett ekologiskt hållbart samhälle.
            Klimatfrågan anser vi är av central betydelse.
          </note>
          <note>
            Det är två viktiga beslut som riksdagen ska fatta:
          </note>
          <note>
            dels beslut om klimatmålet, dels beslut om att ratificera Kyotoavtalet.
            Därför är jag mycket glad när jag, efter att ha läst riksdagspartiernas
            klimatmotioner, kan konstatera att det finns ett stort stöd för
            regeringens ambitiösa klimatmål och en enighet om beslutet att
            ratificera Kyotoavtalet.
          </note>
          <note>
            Jag välkomnar också de många konstruktiva förslag till åtgärder
            som framkommit i motionerna och också i debatten här i dag. Det
            vittnar om ett djupt politiskt engagemang i klimatfrågorna, som
            jag och regeringen sätter stort värde på.
          </note>
          <note>
            Vi kommer att ha med oss alla dessa förslag när vi går vidare
            med klimatarbetet det närmaste året, inte minst inför den första
            kontrollstationen 2004, som finns inlagd för att följa upp klimatmålet.
            I det arbete som då kommer att läggas ned för att utvärdera arbetet
            så långt och för att bedöma om det behövs fler åtgärder för att
            nå vårt mål kommer självfallet riksdagen att spela en viktig roll.
          </note>
          <note>
            Vi är alla eniga om att konkreta åtgärder är det viktiga för
            att nå dit vi vill. Regeringens proposition innehåller många konkreta
            åtgärder, som vi har hört.
          </note>
          <note>
            Det är självklart att vi har en klimatpolitik som är nära förbunden
            med vår energipolitik. Det framgår av alla de åtgärder som nämns
            i den här propositionen.
          </note>
          <note>
            Men detta är också en del av vårt miljömålsarbete. Vi tycker
            att det är lämpligt att lägga fram klimatpropositionen som en
            egen proposition.
          </note>
          <note>
            Det är också självklart för oss att vi har ett nära samarbete
            i Europa. Det är närmast obegripligt att det ifrågasätts att detta
            är mycket nära integrerat med det europeiska arbetet. En stor
            del av vårt och just mitt arbete ägnas åt klimatarbetet inom EU.
          </note>
          <note>
            Vårt klimatmål, minus 4 %, avser utsläppsminskningar på hemmaplan.
            Målet ska alltså nås utan att använda skogssänkor och de flexibla
            mekanismerna, dvs. handeln med utsläppsrätter och miljöinvesteringar
            i andra länder. Det här betyder inte att vi säger nej till att
            använda sänkor och flexibla mekanismer, tvärtom. Såväl upptag
            av koldioxid i sänkor som flexibla mekanismer är instrument som
            vi på sikt ska främja genom en aktiv politik. Vi menar att handeln
            med utsläppsrätter är en stimulans för näringslivet som ska uppmuntras.
          </note>
          <note>
            Men det tar tid att utforma praktiskt fungerande system. Det
            här är en komplicerad fråga. Det finns i dag inget färdigt system
            för hur de flexibla mekanismerna ska tillämpas. Därför har vi
            nu tillsatt en delegation som ska arbeta fram förslag till hur
            ett sådant system ska se ut. Vi har för avsikt att återkomma till
            de flexibla mekanismerna i samband med kontrollstationen 2004,
            då klimatmålsåtgärderna ska utvärderas.
          </note>
          <note>
            Jag kan också säga att det inom EU pågår arbete med att utforma
            system för utsläppshandel. Det spanska ordförandeskapet har som
            målsättning att det ska färdigt redan i vår. Vi är inte säkra
            på att man kommer att lyckas med det. I så fall fortsätter arbetet
            under det danska ordförandeskapet i höst. Här driver vi i Sverige
            på för att systemet med handeln med utsläppsrätter inom EU ska
            bli så brett som möjligt.
          </note>
          <note>
            Vi vill t.ex. gärna ha med transportsektorn också som nu ligger
            utanför förslaget.
          </note>
          <note>
            Det är viktigt att poängtera att det ligger ett tydligt politiskt
            budskap i att vårt klimatmål nu sätts till minst 4 % utan kolsänkor
            och flexibla mekanismer.
          </note>
          <note>
            Vi talar tydligt om att det är utsläppen i Sverige som ska minska,
            på hemmaplan. Det är ett rent klimatmål.
          </note>
          <note>
            Vi hade en diskussion här tidigare om att vi är angelägna om
            och tycker att det är bra att vi såväl inom
          </note>
          <note>
            EU som inom Kyotoavtalet värnar vårt utrymme. Här ska jag säga
            att det inte handlar om att vi i första hand ska utnyttja vårt
            utrymme framöver. Men det är också viktigt att inte andra utnyttjar
            vårt utrymme t.ex. när det gäller bördefördelningen inom EU. När
            vi går längre än vad vi behöver enligt bördefördelningen innebär
            det inte att något annat land ska dra nytta av det när sedan EG:s
            gemensamma åtagande ska utvärderas.
          </note>
          <note>
            Vi har också talat om kostnadseffektivitet. Lars
          </note>
          <note>
            Lindblad tog upp detta när det gäller omställningen.
          </note>
          <note>
            Vi värnar också kostnadseffektivitet. Det är därför vi värnar
            de flexibla mekanismerna. Men det är också viktigt att se att
            kostnadseffektivitet har sina gränser.
          </note>
          <note>
            När vi på ett mer omfattande sätt ska ställa om vårt energisystem
            behövs i vissa lägen större investeringar som på sikt inte är
            de mest kostnadseffektiva. Det gäller t.ex. satsningar på vindkraft.
          </note>
          <note>
            Klimatpropositionen är Sveriges bidrag till att ta ansvar för
            det största globala miljöhot som vi i dag står inför. Sverige
            är här en del av världen. Vårt ambitiösa klimatarbete är en del
            i ett stort klimatåtagande. Det är viktigt att poängtera att i
            det här internationella klimatarbetet har Sverige inom ramen för
            EU
          </note>
          <note>
            varit starkt pådrivande under flera år. Inte minst under vårt
            ordförandeskap i EU kunde vi starkt bidra till att EU tog på sig
            ledarrollen i det globala miljöarbetet och såg till att Kyotoavtalet
            kunde räddas i ett läge då det var starkt hotat av USA:s avhopp.
          </note>
          <note>
            I måndags deltog jag i EU:s miljöministrars rådsmöte i Bryssel.
            Vi fattade då beslut om att EG
          </note>
          <note>
            som part i protokollet ratificerar Kyotoprotokollet. Vi fattade
            också det legala beslutet om den bördefördelning för EU-länderna
            som Kyotoavtalet innehåller.
          </note>
          <note>
            Även vid detta möte spelade Sverige en konstruktiv roll. Vi måste
            se det som en stor framgång att detta nu har gått i hamn. Beslutet
            innebär även att Danmark sluter upp bakom bördefördelningen och
            ratificerar
          </note>
          <note>
            Kyotoavtalet. För Danmark innebär EU:s interna bördefördelning
            att landet ska minska sina utsläpp av växthusgaser med 21 % jämfört
            med basåret 1990. På senare tid har Danmark velat förändra denna
            fördelning, men vi kunde alltså nå en uppgörelse så att
          </note>
          <note>
            Danmark accepterade överenskommelsen.
          </note>
          <note>
            Beslutet i EU:s miljöråd innebär att riksdagen, liksom övriga
            nationella parlament inom EU, nu vet var EU står och vad EU gjort
            som part i avtalet när vi nu ska ställning till regeringens förslag
            om att ratificera Kyotoavtalet. Vi har alltså klarlagt den förutsättning
            som vi skriver om i propositionen, att vi ska godkänna Kyotoprotokollet
            under förutsättning att beslut har fattats inom EU om en legalt
            bindande inbördes fördelning.
          </note>
          <note>
            Genom beslutet i EU:s miljöråd kan såväl EG som medlemsländerna
            underteckna avtalet, och vi kan göra det före mötet i Johannesburg.
            Det här tycker vi är av mycket stor betydelse. Det har symbolisk
            betydelse, men det har också viktig faktisk betydelse inför de
            förhandlingar som nu föregår Johannesburgsmötet.
          </note>
          <note>
            Vi ger en tydlig signal om att det faktiskt går att träffa en
            heltäckande global överenskommelse om en viktig och komplicerad
            global miljöfråga. Den signalen kan inte underskattas när världssamfundets
            politiker träffas i Johannesburg tio år efter Rio då klimatkonventionen
            föddes. Sverige och övriga EU-länder kan åka till Johannesburg
            och visa att de levt upp till Kyotoavtalets åtaganden.
          </note>
          <note>
            Sverige kommer att fortsätta att vara pådrivande i det internationella
            miljöarbetet under den fortsatta perioden och även efter den åtagandeperiod
            som nu gäller. Nu gäller det att se till att detta internationella
            system sjösätts och bevaka de miljömässiga resultaten i överenskommelsen
            från Bonn och Marrakech, att systemet är effektivt och kan fungera
            i verkligheten men också att det är så flexibelt att det fortlöpande
            kan anpassas till de behov som föreligger. Sverige kommer att
            lägga ned mycket arbete på detta.
          </note>
          <note>
            Till slut vill jag som andra beklaga USA:s avhopp men också rikta
            kritik mot den klimatplan som George Bush har lagt fram. Jag kan
            också berätta att EU:s miljöministrar gemensamt har gjort en deklaration
            där man både uppmanar alla parter att underteckna Kyotoprotokollet
            och också framför en förhoppning om ett fortsatt samarbete och
            att USA ska återvända till
          </note>
          <note>
            Kyotoprotokollet.
          </note>
          <note type="speaker">
            Anf. 156 LARS LINDBLAD (m) replik:
          </note>
          <note>
            Fru talman! Jag vill börja med att tacka Lena
          </note>
          <note>
            Sommestad för svaret på min underliggande fråga i mitt anförande.
            Men regeringens proposition innebär att vi tar itu med utsläppen
            av växthusgaser med dyra metoder genom att enbart reducera i Sverige.
            Jag hade föredragit mer kostnadseffektiva och miljöeffektiva åtgärder
            redan nu, inte 2004.
          </note>
          <note>
            Jag vill ställa frågan till statsrådet: Vilka åtgärder kommer
            nu som ett brev på posten efter det att riksdagen fastställt fyraprocentsmålet,
            utöver det som redan är beslutat i riksdagen? Kommer det t.ex.
            ytterligare höjda koldioxidskatter framöver? Kommer det att införas
            koldioxidskatter för den elintensiva industrin eller liknande?
          </note>
          <note>
            Anf. 157 Statsrådet LENA SOMMESTAD (s)
          </note>
          <note>
            replik:
          </note>
          <note>
            Fru talman! Jag vidhåller att för att vi ska kunna utnyttja handeln
            med utsläppsrätter och få en kostnadseffektivitet måste vi ha
            teknik och system som gör att de är fungerande.
          </note>
          <note>
            Sedan kan det på sikt vara kostnadseffektivt att också arbeta
            för en omställning. Där måste det vara länder som Sverige som
            ligger långt framme som går i täten. Annars kommer alla bara att
            främja att vi går över från t.ex. kol till gas, och då har vi
            inte kommit så långt i teknikutvecklingen.
          </note>
          <note>
            När det gäller detta med att det kommer som ett brev på posten
            kan jag i dag inte svara på det. Som bekant pågår det en översyn
            av skatterna, så vi får återkomma i den här frågan.
          </note>
          <note>
            Precis som hittills kommer vi att bedriva en energipolitik som
            ska göra det möjligt för svensk industri att behålla sin konkurrenskraft,
            och det kommer att gälla även i fortsättningen.
          </note>
          <note type="speaker">
            Anf. 158 LARS LINDBLAD (m) replik:
          </note>
          <note>
            Fru talman! Det är just denna otydlighet inför de svenska medborgarna
            som jag tidigare i debatten har hävdat som ett problem. De vet
            alltså inte vad regeringen tänker komma med. Man bara hänvisar
            till överläggningarna.
          </note>
          <note>
            I mitt anförande pekade jag på det slöseri som nedläggningen
            av Barsebäck 1 har inneburit. De pengar som den har kostat skulle
            kunna räcka till att minska de globala utsläppen av växthusgaser
            med
          </note>
          <note>
            165 miljoner ton. Dessutom har vi tagit bort en i stort sett
            koldioxidneutral energikälla.
          </note>
          <note>
            Kommer statsrådet under den period som hon är tillförordnad att
            medverka till att regeringens politik leder till dessa negativa,
            miljömässiga och ekonomiska konsekvenser framöver? Eller blir
            det en kursändring av den politiken med Lena Sommestad vid rodret?
          </note>
          <note>
            Anf. 159 Statsrådet LENA SOMMESTAD (s)
          </note>
          <note>
            replik:
          </note>
          <note>
            Fru talman! Jag tror att vi får leva med att man inte kan lägga
            fram förslag förrän de är färdigberedda.
          </note>
          <note>
            Lars Lindblad och jag har olika uppfattning i frågan om kärnkraften.
            Vi anser inte att kärnkraft är en ren energikälla och ett gott
            alternativ. Vi kommer att fortsätta på den linje som vi har fastlagt
            sedan länge, och jag kommer inte att ändra något i avvecklingsplanen.
            Det är viktigt att inte dra in kärnkraften i det här och försöka
            att så att säga slå den ena problematiska energikällan i huvudet
            på den andra.
          </note>
          <note>
            Vi är helt klara över att kärnkraften inte är något alternativ,
            och den ska inte användas för energieffektiviseringsåtgärder,
            utan vi fortsätter med vår linje.
          </note>
          <note>
            Anf. 160 MARIA WETTERSTRAND (mp)
          </note>
          <note>
            replik:
          </note>
          <note>
            Fru talman! Jag glömde att hälsa statsrådet välkommen tidigare
            i mitt anförande, så jag vill passa på att göra det nu.
          </note>
          <note>
            Jag vill kommentera detta med utredningar och förslag som kommer
            vid senare tidpunkt. Också jag ser det som ett problem. Som vi
            ser det har det i många fall tillsatts utredningar fast man redan
            i dag har tillräckliga kunskaper för att vidta åtgärder.
          </note>
          <note>
            Propositionen innehåller inte så mycket konkret, utan det är
            väldigt många hänvisningar till utredningar och översyner, vilket
            också Jonas Ringqvist sade tidigare.
          </note>
          <note>
            Då undrar jag: När förväntas dessa utredningar att bli klara?
            När kan vi få ta ställning till de konkreta förslag som blir följden
            av alla utredningar? Kommer de att bli klara till år 2004 när
            nästa översyn av det här målet ska ske?
          </note>
          <note>
            Anf. 161 Statsrådet LENA SOMMESTAD (s)
          </note>
          <note>
            replik:
          </note>
          <note>
            Fru talman! Som framgår av propositionen är det väldigt många
            utredningar på gång som inte är avsedda att vara så långsiktiga
            att de sträcker sig längre än till 2004. Tvärtom arbetar vi väldigt
            intensivt med att få fram förslag på dessa områden, t.ex. när
            det gäller skatterna. Det pågår också ett intensivt arbete inom
          </note>
          <note>
            EU, även om maskineriet där är trögare.
          </note>
          <note>
            Jag tror inte att Maria Wetterstrand behöver vara orolig. Det
            kommer förslag.
          </note>
          <note>
            Anf. 162 MARIA WETTERSTRAND (mp)
          </note>
          <note>
            replik:
          </note>
          <note>
            Fru talman! Jag tror säkert att det kommer konkreta förslag,
            men jag är ändå lite orolig för att de kommer för sent.
          </note>
          <note>
            Dessa utredningar kommer alltså att vara klara till
          </note>
          <note>
            2004 och då ska de presentera konkreta förslag till ytterligare
            åtgärder utöver dem som redan har vidtagits. Om man sätter det
            i samband med att vi redan i dag har nått väldigt långt och ligger
            nära det mål som redan har satts upp, hur tänker regeringen då
            agera i fråga om målsättningen? Kan man lägga fram fler konkreta
            förslag om man ser att målet redan i princip är uppnått? Kan man
            i det läget tänka sig att målsättningen kan komma att skärpas?
          </note>
          <note>
            Jag vill också passa på att ändra mitt bifallsyrkande. Jag yrkade
            bifall till reservation 32, men jag avsåg egentligen reservation
            34. Jag undrar därför om jag kan ändra mitt bifallsyrkande.
          </note>
          <note>
            Anf. 163 Statsrådet LENA SOMMESTAD (s)
          </note>
          <note>
            replik:
          </note>
          <note>
            Fru talman! Jag tycker att det är glädjande att vi har nått så
            långt under 90-talet. Det är någonting som jag tycker att vi ska
            vara stolta över.
          </note>
          <note>
            När det gäller kontrollstationen 2004 kan vi tänka oss att ompröva
            målet, men vi uttalar oss inte i propositionen om i vilken riktning.
            Men det är självklart att om det visar sig att det här arbetet
            är mycket framgångsrikt kan vi ompröva målet så att det blir strängare.
            Vi kommer att se över detta 2004.
          </note>
          <note type="speaker">
            Anf. 164 HARALD NORDLUND (fp) replik:
          </note>
          <note>
            Fru talman! Miljöministern var inne på ett resonemang om icke
            hållbara energislag, kol, olja och även kärnkraft. I den synen
            är vi eniga.
          </note>
          <note>
            När det gäller regeringens satsningar på förnybar energi har
            EU antagit direktiv för exempelvis vindkraft. Sveriges regering
            har valt att inte ställa sig bakom dessa direktiv. Det rimmar
            rätt illa med de deklarationer som miljöministern gör här.
          </note>
          <note>
            En annan fråga som är oerhört viktig för att vi ska komma framåt
            och som flera här i kammaren i dag har tagit upp gäller den enskilda
            människans engagemang. Det är viktigt hur vi politiker agerar,
            att vi inte sår tvivel utan tvärtom tydligt visar vad vi vill.
          </note>
          <note>
            Här spelar de lokala Agenda 21-satsningarna en väldigt stor roll.
            De har hittills inte lyckats. De har resulterat i kommunala avfallsplaner,
            men inte i det som grundtanken var, nämligen att engagera medborgarna.
          </note>
          <note>
            Vad kommer att göras för att få i gång detta engagemang? Vi kommer
            inte att lyckas med dessa åtaganden om vi inte får med den enskilda
            medborgaren.
          </note>
          <note>
            Anf. 165 Statsrådet LENA SOMMESTAD (s)
          </note>
          <note>
            replik:
          </note>
          <note>
            Fru talman! Regeringen satsar på vindkraften.
          </note>
          <note>
            Den kommer att behandlas i den energipolitiska propositionen.
            Samtidigt är vi väl medvetna om att vi i framför allt lokaliseringsfrågorna
            måste gå fram med klokhet eftersom de är en stor angelägenhet
            för miljösidan. Vi arbetar nu väldigt hårt med att ange kriterier
            för hur vindkraftverk ska lokaliseras och hur man ska få en acceptans
            för vindkraften.
          </note>
          <note>
            Boverket som just har utrett detta har lämnat ett förslag om
            att man kanske skulle försöka med pilotanläggningar för att kunna
            utvärdera effekterna på naturen, landskapet och annat.
          </note>
          <note>
            Vi tycker att det här är väldigt viktigt, så det kommer att ske
            en satsning på vindkraften. Men den är också i dag en dyr energikälla.
            Därför krävs det att vi satsar på ett korrekt och riktigt sätt
            så att det hela blir bra.
          </note>
          <note>
            Harald Nordlund nämner en viktig sak, nämligen betydelsen av
            att tvivel inte får utsås. Jag tycker att
          </note>
          <note>
            Lars Lindblads beskrivning om att det finns många sanningar inte
            är riktigt korrekt. Antingen finns det ett klimatproblem eller
            också finns det inte. Däremot finns det många divergerande uppfattningar
            bland forskarna. Detta är ett exempel på ett område där politiken
            verkligen har kunnat dra nytta av forskningen.
          </note>
          <note>
            Kort om det kommunala arbetet: I propositionen finns det ett
            förslag om information. Vi jobbar också aktivt inom departementet
            med frågan hur Agenda
          </note>
          <note>
            21-arbetet ute i kommunerna ska fortsätta.
          </note>
          <note type="speaker">
            Anf. 166 ANDRE VICE TALMANNEN:
          </note>
          <note>
            Jag vill erinra statsrådet om att repliken gällde
          </note>
          <note>
            Harald Nordlund. Lars Lindblad har inte rätt till ytterligare
            replik.
          </note>
          <note type="speaker">
            Anf. 167 HARALD NORDLUND (fp) replik:
          </note>
          <note>
            Fru talman! Det är riktigt att utbyggnaden av vindkraften måste
            ske med förnuft. Den får inte förfula, den får inte drabba djur
            och den får inte drabba oss människor på ett ovänligt sätt. Men
            klart är ändå att vindkraftsindustrin gör bedömningen och att
            man på EU-nivå har gjort bedömningen att det är möjligt att på
            kort sikt nå 10 terawatt, på längre sikt upp till ca 25 terawatt
            från vindkraften.
          </note>
          <note>
            Vindkraftsindustrin har också pekat på ett antal åtgärder som
            är nödvändiga för att komma vidare. Ett exempel på detta är fastighetsbeskattningen,
            som drabbar vindkraftverken på ett hårt sätt och försvårar utbyggnaden.
            Den typen av åtgärder från regeringens sida har inte jag funnit.
            Därför känner jag mig pessimistisk inför Sveriges möjligheter
            att nå upp till de höga målsättningarna.
          </note>
          <note>
            Anf. 168 Statsrådet LENA SOMMESTAD (s)
          </note>
          <note>
            replik:
          </note>
          <note>
            Fru talman! Jag kan försäkra Harald Nordlund om att det finns
            en mycket stark vilja från hela regeringens sida att satsa hårt
            på vindkraften i Sverige. Det gäller inte bara utbyggnad, utan
            det gäller också teknikutveckling av vindkraft i Sverige.
          </note>
          <note>
            Jag hoppas att Harald Nordlund kommer att känna sig tryggare
            när han har sett några av de förslag som vi har i den energipolitiska
            propositionen.
          </note>
          <note type="speaker">
            Anf. 169 ULF BJÖRKLUND (kd) replik:
          </note>
          <note>
            Fru talman! Jag fick delvis svar av miljöministern på min fråga
            som gällde kopplingen av klimatfrågorna till energipropositionen
            som snart kommer att läggas fram.
          </note>
          <note>
            Vad jag är intresserad av att höra är huruvida det finns en koppling
            mellan energifrågorna när det gäller t.ex. biomassa kopplad till
            fjärrvärme, till kraftvärme
          </note>
          <note>
            - de stora potentiella möjligheter som finns, inte minst i det
            svenska inlandet - och den informationskampanj som finns med i
            propositionen när det gäller att spara el både för enskilda och
            på fastighetssidan, möjligen också inom industrin.
          </note>
          <note>
            Det utrymme som möjligen kan skapas för en export av el skulle
            ju kunna hjälpa till att stänga ett antal kondenskolkraftverk
            i södra Europa. Finns detta med som någon form av tanke, eller
            är det så att kärnkraftsavvecklingsprogrammet är så pass viktigt
            att reduceringen av koldioxidproblemet får stå till baka? Ser
            miljöministern trots allt en möjlighet att hjälpa till med att
            reducera kolkondenskraftverken i södra Europa?
          </note>
          <note>
            Anf. 170 Statsrådet LENA SOMMESTAD (s)
          </note>
          <note>
            replik:
          </note>
          <note>
            Fru talman! Det viktigaste arbetet för att reducera kolkondenskraftverken
            i Europa är EU:s gemensamma åtagande under Kyotoprotokollet som
            alla EU-
          </note>
          <note>
            länder har anslutit sig till. Vi har nu en gemensam elmarknad
            i Norden. Vi går förhoppningsvis mot en gemensam elmarknad i Europa,
            och här är detta den viktigaste mekanismen.
          </note>
          <note>
            När det gäller biomassa i kraftvärme t.ex. vill jag förutskicka
            att det elcertifikatsystem som vi arbetar med är ett system som
            fungerar mycket väl för att främja förnyelsebar energi av det
            slaget.
          </note>
          <note type="speaker">
            Anf. 171 ULF BJÖRKLUND (kd) replik:
          </note>
          <note>
            Fru talman! Det intressanta på biomassaområdet är att ta vara
            på de möjligheter som finns i det svenska inlandet.
          </note>
          <note>
            Jag tänker då också på etanolfrågan och möjligheten att skapa
            förutsättningar att ta till vara etanol också ur biomassa. Det
            är ju en utforskad möjlighet i dag. Man skulle kunna ge tillstånd
            till ett antal företag som ligger i startgroparna för att få tillverka
            svensk etanol som är bättre än den dåliga etanolen från södra
          </note>
          <note>
            Europa.
          </note>
          <note>
            Öppnas inte möjligheterna snart för dem som vill satsa på inlandet
            i det här avseendet och som dessutom kommer att skapa en hel del
            sysselsättningstillfällen? Vi behöver dessutom etanolen för att
            reducera koldioxiden i våra fordon.
          </note>
          <note>
            Anf. 172 Statsrådet LENA SOMMESTAD (s)
          </note>
          <note>
            replik:
          </note>
          <note>
            Fru talman! Jag kan inte uttala mig i dag om de öppningar som
            Ulf Björklund talar om när det gäller etanolproduktionen.
          </note>
          <note>
            Etanol är ett av de intressanta nya drivmedlen.
          </note>
          <note>
            Men det rymmer också vissa problem med själva produktionen av
            etanol som inte är riktigt lika miljövänlig. Detta är en av alla
            de olika möjligheter som nu ligger framför oss, och det gäller
            att vi jobbar hårt för att hitta de alternativ som på sikt blir
            hållbara.
          </note>
          <note>
            Men alla dessa möjligheter finns med i det arbete som vi nu sysslar
            med.
          </note>
          <note type="speaker">
            Anf. 173 ESKIL ERLANDSSON (c) replik:
          </note>
          <note>
            Fru talman! Jag sade i mitt anförande att jag tycker att frågor
            som kretsar kring transporter, transportsystem, fordon och dylika
            saker har fått en något undanskymd roll i föreliggande proposition.
          </note>
          <note>
            Vad avser statsrådet att göra för att t.ex. främja en ökad produktion
            av s.k. alternativa drivmedel? Vad avser statsrådet att göra för
            att främja en övergång av godstransporter från lastbil till järnväg
            och sjötransporter? Vad avser statsrådet att göra för att främja
            ett ökat kollektivt åkande? Sist men inte minst: Avser statsrådet
            att hjälpa till så att vi får en långsiktig skattebefrielse på
            biodrivmedel i Sverige?
          </note>
          <note>
            Anf. 174 Statsrådet LENA SOMMESTAD (s)
          </note>
          <note>
            replik:
          </note>
          <note>
            Fru talman! Låt mig säga att det framgår av propositionen att
            vi har en hel del tankar kring transporterna. Jag tycker inte
            att det är riktigt korrekt att säga att frågan är så undanskymd.
          </note>
          <note>
            Vi genomför en rad åtgärder. Vi har just i dagarna lämnat ett
            uppdrag till Naturvårdsverket när det gäller miljöklassning av
            diesel och bensin, enligt uppdrag från riksdagen, som är ett av
            många små delmål för att kunna hitta fungerande system för detta.
          </note>
          <note>
            När det sedan gäller kollektivt åkande och alla övriga förslag
            som Eskil Erlandsson har är det många som inte direkt ligger på
            mitt bord, men de överensstämmer med den allmänna inriktningen
            på den politik vi bedriver, där de ekonomiska styrmedlen enligt
            min uppfattning är de allra viktigaste.
          </note>
          <note type="speaker">
            Anf. 175 ESKIL ERLANDSSON (c) replik:
          </note>
          <note>
            Fru talman! Jag förstår att jag får nöja mig med svaret på de
            första frågorna, men jag nöjer mig inte med svaret på den sista
            frågan.
          </note>
          <note>
            Är statsrådet beredd att hjälpa till så att vi får en långsiktig
            skattebefrielse på biodrivmedel i Sverige?
          </note>
          <note>
            Det skulle få i gång fler investeringar vad gäller produktion
            av alternativa biodrivmedel, däribland etanol.
          </note>
          <note>
            Då skulle människor våga investera i nya fordon och företagare
            skulle våga investera i nya anläggningar för den här produktionen.
          </note>
          <note>
            Anf. 176 Statsrådet LENA SOMMESTAD (s)
          </note>
          <note>
            replik:
          </note>
          <note>
            Fru talman! Vi föreslår nu skattesatser som ska främja en hållbar
            utveckling och som är differentierade för att främja bl.a. de
            drivmedel som Eskil Erlandsson vill främja. Däremot kan jag inte
            i dag säga att vi ska ha skattebefrielse helt och hållet för dessa
            drivmedel.
          </note>
          <note type="speaker">
            Anf. 177 INGEMAR JOSEFSSON (s):
          </note>
          <note>
            Fru talman! Jag har fått förfrågningar om hur utskottet har resonerat
            om målet 2004 och Kyotoprotokollets flexibla mekanismer. Jag vill
            bara läsa upp vad utskottet anför i den delen:
          </note>
          <note>
            Användningen av Kyotoprotokollets flexibla mekanismer kan minska
            kostnaderna för åtaganden betydligt. Utskottet anser i likhet
            med regeringen att det finns skäl att vid kontrollstationen år
            2004 som komplement överväga ett mål som innefattar de flexibla
            mekanismerna. Det nationella målet om minskade utsläpp av växthusgaser
            med minst 4 % ska dock uppnås utan kompensation för upptag i kolsänkor
            eller med flexibla mekanismer.
          </note>
          <note>
            Detta säger utskottet. Jag ville bara berätta om det.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            8 § Icke joniserande strålning, m.m.
          </note>
          <note>
            Föredrogs miljö- och jordbruksutskottets betänkande
          </note>
          <note>
            2001/02:MJU11
          </note>
          <note>
            Icke joniserande strålning, m.m.
          </note>
          <note type="speaker">
            Anf. 178 KJELL-ERIK KARLSSON (v):
          </note>
          <note>
            Fru talman! I detta betänkande behandlar vi något som berör många
            människor i vårt land - utan att de är medvetna om det som de
            utsätts för. Jag tänker då på den icke joniserande strålningen.
            Den strålningen kan vi inte se, men den går att mäta.
          </note>
          <note>
            Det har inte alltid varit så populärt att redovisa dessa mätningar.
            Jag tänker då på de högfrekventa fält som alstras vid användningen
            av mobiltelefoner -
          </note>
          <note>
            men även på strålningsförhållandena kring de basstationer och
            antennmaster som nu växer upp med hög hastighet runtom i landet
            på mer eller mindre lämpade platser.
          </note>
          <note>
            Ofta har de en placering på fastigheter där de boende inte har
            en aning om att de har placerats på fastigheten. Det borde väl
            ändå vara rimligt att man åtminstone registrerade i kommunerna
            var någonstans, samt på vilka fastigheter, master och basstationer
            har etablerats. Det gäller inte minst för att ha framtida forsknings-
            och uppföljningsmöjligheter eftersom oron och osäkerheten är så
            stor hos befolkningen när det gäller dessa frågor.
          </note>
          <note>
            Vi måste ha möjligheter att i efterhand härleda olika faktorer
            för vår hälsa och vår miljö. Som man kan utläsa ur betänkandet
            måste vi ta dessa frågor på stort allvar. Det anser jag att vi
            bör göra även om det just nu inte finns enigt vetenskapligt stöd
            för att hälsoeffekter skulle uppkomma vid exponeringsnivåer under
            rekommenderade gränsvärden.
          </note>
          <note>
            Det finns kunskapsluckor som behöver identifieras. Forskarna
            är inte eniga i denna fråga. Forskare vid Lunds universitet har
            visat att mobiltelefonstrålning vid experiment på möss kan passera
            blod- och hjärnbarriären, vilket får anses som anmärkningsvärt.
          </note>
          <note>
            Försök har visat att det finns en koppling mellan strålning från
            mobiltelefoner och biologiska effekter.
          </note>
          <note>
            Bl.a. tyder resultaten på att balansen mellan viktiga joner och
            enzymer i cellerna kan rubbas.
          </note>
          <note>
            De flesta mobiltelefonanvändare talar längre tid än de två minuter
            som ligger till grund för mätning av de utsatta gränsvärdena.
            Detta borde ju också påverka.
          </note>
          <note>
            I Storbritannien kommer alla mobiltelefoner att förses med en
            varning om hälsorisker. Det brittiska hälsodepartementet uppmanar
            konsumenterna till försiktighet eftersom de anser att det inte
            kan uteslutas att den icke joniserande strålningen från telefonerna
            är skadlig för hälsan. Den inställningen borde även gälla för
            mobiltelefoner och bärbara, trådlösa telefoner i Sverige. En varningstext
            som talar om att strålning från telefoner kan få negativa biologiska
            konsekvenser borde följa med varje mobil eller trådlös telefon
            när man säljer den.
          </note>
          <note>
            Miljöbalken förordar eller föreskriver försiktighetsprincipen
            som regel när man inte kan bevisa om en produkt är ofarlig eller
            ej. Givetvis borde försiktighetsprincipen användas här. Jag vill
            ge en eloge till
          </note>
          <note>
            TCO, som arbetat fram ett regelsystem för frivillig provning
            och märkning, och beklaga att det för närvarande inte pågår något
            arbete med obligatoriskt märkningssystem. Jag har en känsla av
            att detta arbete ligger nere av marknadsskäl.
          </note>
          <note>
            Fru talman! Jag yrkar bifall till reservation 1.
          </note>
          <note>
            Mobiltelefoner används allt längre ned i åldrarna hos våra barn
            - liksom de trådlösa telefonerna i hemmen. Denna ökande användning
            hos de unga oroar oss. Vi vet att barns och ungdomars benvävnad
            är tunnare än vuxnas och att hjärnvävnaden och skallbenet inte
            har vuxit färdigt. Barn utsätts därigenom för större risker och
            riskerar att drabbas än värre av eventuella skadeverkningar.
          </note>
          <note>
            Rapporter har kommit som gör att försiktighet bör iakttas. Forskare
            har i en studie visat att det kan finnas risk för tumörer hos
            barn och unga vid användning av mobiltelefoner. Vänsterpartiet
            anser att det bör övervägas ett införande av åtgärder av informationskaraktär
            för att minska användningen av mobiltelefoner, särskilt bland
            barn och unga. Nu är det ju tvärtom. Jag yrkar bifall till reservation
            2.
          </note>
          <note type="speaker">
            Anf. 179 HARALD NORDLUND (fp):
          </note>
          <note>
            Fru talman! Nej, det är inte bevisat att mobiltelefoner är farliga.
            Men vi kan inte heller hävda att de är ofarliga. Det finns i dag
            forskningsresultat som ger oss anledning att vara oroliga. Ett
            forskarlag från
          </note>
          <note>
            Australien har t.ex. rapporterat om fördubblad cancerfrekvens
            - hos cancerkänsliga möss visserligen. De utsattes för radiostrålning,
            alltså strålning av samma typ som från mobiltelefoner. Den undersökningen
            har ju avvisats från mobilteleindustrin.
          </note>
          <note>
            Man kan peka på annan forskning som också tyder på att det här
            finns risker. Vi vet ännu för lite, kan vi konstatera. Vi vet
            inte heller hur det är med långtidseffekterna av en svag radiostrålning,
            hur den påverkar hälsan.
          </note>
          <note>
            Det handlar om mobiltelefonerna, närheten till huvudet, till
            hjärnan. Förre talaren var inne på exponeringstiden. Forskning,
            undersökningar, som har bedrivits har skett under en väldigt begränsad
            tid. Vi kan dock konstatera att vi inte kan påstå att mobiltelefonerna
            ger de här effekterna, men vi kan inte heller säga att de ofarliga.
          </note>
          <note>
            Vi säger också att vi lever upp till och klarar gränsvärdena.
            Men hur är gränsvärdena satta? Jo, gränsvärdena är satta med utgångspunkt
            från den forskning som hittills har bedrivits, en forskning som
            alltså är osäker. Mer forskning krävs för att vi ska kunna vara
            säkra.
          </note>
          <note>
            Det finns flera larmrapporter om att strålning från mobiltelefoner
            kan orsaka nervskador och cellförändringar. Från Folkpartiets
            sida anser vi att man måste ifrågasätta de gränsvärden som nu
            gäller. Vi måste så snart det går också klargöra om de behöver
            skärpas.
          </note>
          <note>
            Ett gränsvärde är ju ingenting konstant. Ett gränsvärde måste
            revideras i takt med att kunskaperna ökar och att sammanhangen
            förändras.
          </note>
          <note>
            Vi vill med andra ord se en sänkning av gränsvärdena. Fru talman!
            Jag yrkar bifall till reservation 5.
          </note>
          <note type="speaker">
            Anf. 180 BARBRO FELTZING (mp):
          </note>
          <note>
            Fru talman! Jag vill börja med att tacka miljö- och jordbruksutskottet
            för en trevlig behandling av Miljöpartiets motioner, men jag håller,
            av naturliga skäl kanske, inte med i bedömningarna i avslagsyrkandena.
          </note>
          <note>
            Vi hade ju ett liknande betänkande förra året med ungefär samma
            motioner som i dag. Det är bara det att ännu fler partier nu har
            tagit upp mina motioner, och det är ju roligt. Jag skrev den första
            mobiltelefonmotionen under allmänna motionstiden 1994/95.
          </note>
          <note>
            Den gången blev jag nästan utskrattad här i kammaren när jag
            beskrev mina tankar om en fara med den elektromagnetiska strålningen
            från alla de mobiltelefoner som jag såg började säljas på marknaden.
          </note>
          <note>
            Jag har ju tidigare arbetat som strålskyddsingenjör med bl.a.
            lågdosstrålning. Då såg jag vilka skador den strålningen medförde
            på lång sikt. Bl.a. var jag med och drog fram radonet från början.
            Detta var anledningen till att jag reagerade på den otroligt snabba
            ökningen av antalet sålda abonnemang.
          </note>
          <note>
            Fru talman! Mobiltelefoner har inneburit att bl.a.
          </note>
          <note>
            olycksfallsarbete har kunnat underlättas. Antalet sjöolyckor,
            speciellt med småbåtar, har kunnat minska på grund av att mobiltelefoner
            har funnits ombord.
          </note>
          <note>
            Mobiltelefoner har inneburit en revolution för oss i arbetslivet.
            Vi är alltid nåbara, på gott och ont. Det kan vi se bl.a. här
            i riksdagen. Men vi kan ändå se att en nyttighet kan inverka menligt
            på människors hälsa.
          </note>
          <note>
            Mycket forskning om mobiltelefoner bedrivs nu över hela världen
            och visar på olika effekter. Människor som använder telefonen
            i yrket eller ringer ofta får ofta besvär med uppvärmning på och
            runt öronen, vilket visar på att det är svårt att bortse från
            effekter.
          </note>
          <note>
            Den största undersökningen som har gjorts är baserad på 11 000
            användare. Den visade på symtom som trötthet, koncentrationsproblem
            och värme på öronen. Vi vet nu att strålningen tränger så långt
            som tre centimeter in i huvudet. Med en fortsatt intensiv användning
            som finns det skäl att ställa frågor om vad detta kommer att innebära
            i förlängningen.
          </note>
          <note>
            I mitt arbete med radioaktiv strålning har jag funnit att extremt
            låga nivåer av bestrålning inte visar några följder under de första
            tio åren. I USA och
          </note>
          <note>
            Ryssland blev befolkningen utsatt för sådan strålning.
          </note>
          <note>
            Undersökningar efter 20 år visade på allvarliga skador, bl.a.
            i form av missbildade barn.
          </note>
          <note>
            Fru talman! Barn är speciellt känsliga för mikrovågor. De absorberar
            mikrovågor 3,3 gånger mer än en vuxen gör. Barns nervvävnad är
            inte färdigvuxen och påverkas därför mer. Vår svenske forskare
            Lennart Hardell har med sin forskning visat att risken för tumörer
            i huvudet ökar hos barn om de utsätts för strålning av mikrovågor.
          </note>
          <note>
            I Australien är man orolig för barns hälsa. Man vill inte ha
            sändare till mobiltelefoner nära barndaghem. I England tillsattes
            den s.k. Stewartkommissionen som vi hörde om nyss. Det är en oberoende
            expertpanel som sammanställer forskning. Regeringen anslog 100
            miljoner kronor. Den engelska regeringen gick tillsammans med
            Stewartkommissionen ut och rekommenderade allmänhet och föräldrar
            att inte låta barn använda mobiltelefoner i onödan och att mobiltelefontillverkarna
            inte skulle rikta sig till barn som målgrupp.
          </note>
          <note>
            Reklam och mobiltelefonprylar riktade till barn och ungdomar
            översvämmar nu marknaden, tyvärr. I
          </note>
          <note>
            England rekommenderas också att sändare för mobiltelefoner inte
            ska sättas upp nära skolor och daghem. Det är ett ämne som är
            väldigt aktuellt också i
          </note>
          <note>
            Sverige. Englands rekommendationer gäller barn under 16 år. Varför
            kan inte Sverige tillåta sig att med försiktighetsprincipen i
            åtanke göra likadant, Ingemar
          </note>
          <note>
            Josefsson?
          </note>
          <note>
            Fru talman! När jag första gången kom att tänka på detta med
            en eventuell strålning från mobiltelefoner jämförde jag det med
            faran från cigarettrökning.
          </note>
          <note>
            Jag kom att tänka på de varningstexter som finns på cigarettpaketen.
            Därför föreslog jag att varningstexter som varnar för alltför
            flitigt användande skulle sättas på mobiltelefoner. Det möttes
            med munterhet första gången jag nämnde det.
          </note>
          <note>
            Flera andra partier har nu också tagit upp detta i sina motioner.
            Inte minst kan det gälla för barn, eftersom de drabbas lättare
            än vuxna.
          </note>
          <note>
            Gränsvärdena - de kallas för SAR, Specific Absorption Rate -
            är satta för en användning under två minuter. Knappast någon pratar
            så kort tid i dag, och det medför att SAR-värdena ökar i samhället.
          </note>
          <note>
            Som vi hörde har TCO gjort ett väldigt bra arbete med att märka
            mobiltelefoner med avseende på ekologi, ergonomi och strålning.
            TCO rekommenderar att
          </note>
          <note>
            SAR-värdet bör sänkas till 0,8 watt per kilo som gränsvärde,
            i stället för det gränsvärde Sverige har i dag på 2 watt per kilo.
            I USA har man antagit detta gränsvärde på 0,8 watt per kilo. Antar
            man det gränsvärdet finns det många telefoner som inte klarar
            sig, exempelvis har Siemens en modell som ligger på 2,64
          </note>
          <note>
            i SAR-värde.
          </note>
          <note>
            Jag har kämpat länge för att få de här SAR-
          </note>
          <note>
            värdena officiella, och nu har det gått igenom på frivillig väg.
            Då har jag nått mitt syfte, tycker jag.
          </note>
          <note>
            Även forskare får ta del av bolagens siffror. Men kunde det lagstiftas
            på området vore det bättre, så att dessa siffror alltid kommer
            att redovisas.
          </note>
          <note>
            USA har lagstiftat om detta, och EU ska rekommendera att SAR-värdena
            offentliggörs. SAR är ju ett tidsmedelvärde, som man säger. Det
            är grundat på försök med kaniner som fick grumlade linser, men
            det säger ingenting om nervpåverkan, påverkan på blodkärl osv.
          </note>
          <note>
            Fru talman! De tre lundaforskarna Salford, Brun och Persson visade
            att dessa strålningsnivåer kan öppna den s.k. blod-järn-barriären,
            som vi hörde om tidigare. Det är också allvarligt. Det innebär
            att stora proteiner kan släppas in i vävnaden, och det kan medföra
            att vi får Alzheimer eller MS så småningom.
          </note>
          <note>
            I Göteborg har professor Hamnerius uppmätt
          </note>
          <note>
            0,8 milliwatt per kvadratmeter vid basstationer. I
          </note>
          <note>
            centrum är strålningen mycket högre, liksom här i
          </note>
          <note>
            Stockholm och i alla tätorter. Den är mycket större där än vad
            den är på landsbygden. Man har sett att bakgrundsstrålningen i
            centrum utgörs till 36 % av strålning från TV- och radiomaster,
            medan strålning från basstationer och mobiltelefoner utgör 62
            % av bakgrundsstrålningen.
          </note>
          <note>
            När det gäller masterna har Sverige ett väldigt högt gränsvärde,
            4 500 milliwatt per kvadratmeter medan Schweiz har 40. Det är
            alltså en faktor på 100
          </note>
          <note>
            däremellan, ja, ännu mer faktiskt. Belgien har gränsvärdet 24
            milliwatt per kvadratmeter. I en del av
          </note>
          <note>
            Österrike har man 1 milliwatt per kvadratmeter.
          </note>
          <note>
            Det höga gränsvärdet gör att kommunen inte kan gå emot den som
            vill sätta upp en sådan här mast.
          </note>
          <note>
            Men försiktighetsprincipen, människors oro och vissa cancerfall
            som man har sett i närheten av master i
          </note>
          <note>
            Europa gör att Sverige bör överväga att sänka gränsvärdena.
          </note>
          <note>
            Jag har också tagit upp den höga strålningen från mobiltelefoner
            i bilar. Jag vill hänvisa till den höga elektromagnetiska strålning
            från utrustningen som nyligen har konstaterats i Volvo S80-bilar.
            Om man i tillägg till den strålningen också talar i mobiltelefon
            i framsätet i en personbil kan man uppmäta så höga värden som
            100 millivolt per meter i fältstyrka, fem centimeter från antennen.
            Det finns ett företag som har gjort sådana mätningar under flera
            år. Man har mätt i alla möjliga bilmodeller, och det var innan
            S80
          </note>
          <note>
            med sina höga strålningsvärden fanns med i bilden.
          </note>
          <note>
            Man sitter liksom i en Faradays bur och samlar in den här strålningen,
            det elektromagnetiska fältet.
          </note>
          <note>
            Man säger även i betänkandet att man inte går över gränsvärdet,
            men det gör man, för vi har ett gränsvärde på 41 millivolt per
            meter i fältstyrka. Här uppvisades värden på 100 millivolt per
            meter. Om man tänker sig för kanske man sätter upp en antenn utanpå
            bilen, och då för man ut en hel del av strålningen och får ner
            styrkan väldigt betydligt. Det har jag föreslagit bl.a. i min
            motion.
          </note>
          <note>
            Jag vill säga att jag ofta har tyckt att vi här befinner oss
            i ett gigantiskt experiment, precis som i en mikrovågsugn. Vi
            får ju väldigt mycket strålning från radio- och TV-satelliter,
            de digitala sändningarna osv.
          </note>
          <note>
            Vi kan titta på vad detta innebär så småningom. Någonting påverkas
            vi människor av.
          </note>
          <note>
            Med detta, fru talman, vill jag yrka bifall till reservationerna
            1, 2 och 6 i betänkandet.
          </note>
          <note type="speaker">
            Anf. 181 INGEMAR JOSEFSSON (s):
          </note>
          <note>
            Fru talman! Det är i stort sett bara ett år sedan vi hade ungefär
            samma motioner att behandla här i kammaren. Vi behandlade ett
            betänkande om just de här frågorna i mars förra året. Det gör
            att jag inte vill uppta tiden mer än nödvändigt, för då diskuterade
            vi igenom det väldigt ordentligt.
          </note>
          <note>
            I utskottets beredning av ärendet har vi också haft
          </note>
          <note>
            Statens strålskyddsinspektion hos oss för en redovisning, och
            vi har ställt de frågor som motionärerna har haft. Vi i majoriteten
            tycker att vi har fått fullgoda svar och att vi i varje fall i
            dagsläget kan yrka avslag på motionerna.
          </note>
          <note>
            När man läser motionerna skulle man ibland kunna få uppfattningen
            att detta är en ny fråga och att den därför är så osäker. Men
            det är det är faktiskt ingen ny fråga. Strålning har man forskat
            om rätt så länge.
          </note>
          <note>
            Den internationella strålskyddskommissionen, vars rekommendationer
            ligger till grund för lagar och föreskrifter om strålning världen
            över, bildades i
          </note>
          <note>
            Stockholm redan 1928, och Sverige fick sin första strålskyddslag
            1941. Sedan dess har all användning av strålkällor i landet varit
            föremål för tillsyn av en särskild strålskyddsmyndighet som 1965
            fick namnet
          </note>
          <note>
            Statens strålskyddsinstitut. Det är inget nytt utan vi har jobbat
            med det här under väldigt lång tid.
          </note>
          <note>
            Jag vill också säga att vi har redovisat - det redogjorde jag
            för i förra debatten - de miljömål som vi har lagt fast i riksdagen.
            Där har också strålningen tagits upp. Bland både miljömål och
            delmål redovisar vi vad vi vill från riksdagens sida.
          </note>
          <note>
            Budgeten har regeringen förstärkt med 0,6 miljoner för myndighetens
            miljöansvar och 6 miljoner kronor för arbete med åtgärder som
            syftar till att uppnå miljökvalitetsmålet Säker strålmiljö. Med
            detta vill jag alltså ha sagt att vi tror att detta är någonting
            som man ska satsa på, och vi satsar på det för att kunna följa
            frågan ordentligt.
          </note>
          <note>
            Till sist vill jag också säga att forskningspolitiken numera
            behandlas i intervall om tre år. När vi år 2000
          </note>
          <note>
            antog förslaget till forskning och redovisade förnyelsen tog
            vi bland de åtta prioriterade forskningsområdena med miljö och
            hållbar utveckling. Där återfinns forskning om strålning såväl
            inom avsnittet folkhälsa som inom miljöforskningen. Så det är
            inte ett bortglömt område på något sätt.
          </note>
          <note>
            Sedan vill jag fullfölja en tankegång som Barbro
          </note>
          <note>
            Feltzing hade om varningar på cigarettpaket. Jag håller med om
            att man kan göra så. Men den diskussion vi har fått om t.ex. snus
            visar också risken med detta. Man ställer väldiga krav på att
            det ska kunna bevisas att det är på det här sättet. Om man ställer
            samma krav som man har för cigaretter på just mobiltelefoner och
            liknande skulle de med all sannolikhet icke få några varningstexter,
            med den kunskap som vi har för närvarande. Därför kanske det exemplet
            haltar. Det leder säkert inte till det som Barbro
          </note>
          <note>
            Feltzing har tänkt sig.
          </note>
          <note>
            När det gäller trådlösa telefoner har man för yrkesarbetare en
            faktor 10, alltså tio gånger högre än riskgränsen, och för allmänheten
            har man satt den delen till faktor 50, alltså risk i förhållande
            till det gränsvärde man har satt. För basstationerna har man satt
            en faktor 100 för att klara den här biten. När man sätter de här
            faktorerna utgår man enligt den rapport vi fick i utskottet från
            särskilt utsatta grupper som barn och andra som kan vara speciellt
            känsliga.
          </note>
          <note>
            Med de utgångspunkterna och med de redovisningar som utskottet
            har fått vill jag yrka bifall till utskottets förslag.
          </note>
          <note type="speaker">
            Anf. 182 BARBRO FELTZING (mp) replik:
          </note>
          <note>
            Fru talman! När Ingemar Josefsson började med att säga att den
            här forskningen har funnits väldigt länge, från 1928, vill jag
            påpeka att det faktiskt rör sig enbart om radioaktiv strålning.
            Jag var nästan anställd under SSI när jag jobbade. Men jag vet
            att forskningen på elektromagnetiska fält började för ca
          </note>
          <note>
            20-25 år sedan. Visst är det gammalt, men mobiltelefoner är så
            att säga ett nytt påfund. Att forskningen har funnits länge hos
            SSI är riktigt, men bara när det gäller radioaktiv strålning.
            Det är viktigt att vi skiljer mellan radioaktiv strålning och
            elektromagnetisk strålning. Det är stor skillnad mellan dem.
          </note>
          <note>
            När det gäller miljömålen vet jag att det har skrivits in att
            det ska finnas forskning om elektromagnetisk strålning också.
            Men det är tyvärr en bortglömd fråga, för forskarna får inga anslag.
            Bl.a. vid Chalmers har man länge bedrivit forskning just på elektromagnetiska
            fält i stadsmiljö. Man har också bedrivit väldigt viktig forskning
            på radiotekniker. Vissa små forskningsprojekt har man velat slutföra
            men det har man inte fått. Det har inte rört sig om mycket pengar,
            men man får inga anslag för detta. Det är ansträngt.
          </note>
          <note>
            Det var 17 anställda forskare som skrev en ansökan om att få
            forskning till detta område. Lite bortglömt är det tyvärr, Ingemar
            Josefsson.
          </note>
          <note>
            När det gäller sänkning av gränsvärden tog jag upp att andra
            länder har så mycket lägre gränsvärden.
          </note>
          <note>
            Jag var i Holland och pratade bl.a. med Ericsson.
          </note>
          <note>
            Man sade just att det var väldigt stor skillnad. I Sverige tillåter
            man 4 500 milliwatt per kvadratmeter medan man i Belgien och Holland
            bara tillåter 24.
          </note>
          <note>
            Det var ett problem för dem, så att säga.
          </note>
          <note>
            Jag vill fråga vad man kan göra för att sänka värdena och vad
            man kan göra för forskningen.
          </note>
          <note type="speaker">
            Anf. 183 INGEMAR JOSEFSSON (s) replik:
          </note>
          <note>
            Fru talman! Jag vill ta upp forskningen först.
          </note>
          <note>
            Riksdagen har lagt fast att vi till myndigheten ger en förstärkning
            med 0,6 miljoner för miljöansvaret och 6
          </note>
          <note>
            miljoner kronor för arbete med åtgärder som syftar till att uppnå
            miljökvalitetsmålet Säker strålmiljö.
          </note>
          <note>
            Riksdagen har ju tillfört pengar för att man ska kunna jobba
            med de frågorna. Där har riksdagen och Barbro
          </note>
          <note>
            Feltzing samma uppfattning. Det behövs resurser på det här området.
          </note>
          <note>
            När man tar exempel från andra länder finns alltid risken att
            man väljer ut de länder som har lägre värden. Men det finns också
            länder på motsatt sida av skalan. Sverige ligger väl, om jag har
            förstått det rätt, i mitten. Det vi har tittat närmare på i utskottet
            är faktorbeskrivningarna och om det har funnits en risk.
          </note>
          <note>
            Det var ingen snäll utfrågning i utskottet. Det var tuffa frågor
            där vi tyckte att vi kunde få beskrivningar som ledde till att
            vi gjorde det här ställningstagandet.
          </note>
          <note>
            I och med det vill jag inte ha sagt att det inte kan dyka upp
            någonting som ändå gör att vi kommer att kunna ändra oss på sikt.
            Därför har vi också gett pengar för att kunna få veta det.
          </note>
          <note type="speaker">
            Anf. 184 BARBRO FELTZING (mp) replik:
          </note>
          <note>
            Fru talman! Jag högaktar Ingemar Josefsson för detta. Jag vet
            att Ingemar Josefsson tänker mycket på de här frågorna. Det tror
            jag säkert. Ändå vill jag försöka få fram det som jag tycker är
            viktigt. Att man tillfört pengar var ju bra.
          </note>
          <note>
            Men i betänkandet står det om de internationella riktlinjer som
            ICNIRP har tagit fram och som vi går efter. Man har säkerhetsmarginaler
            mellan faktor 10
          </note>
          <note>
            för yrkesverksamma och faktor 50 för allmänheten.
          </note>
          <note>
            Det står att det innebär ett skydd mot alla identifierade faror
            med radiofrekventa fält och energier. Jag tycker att det är lite
            farligt att man säger att det innebär ett skydd. Det kan aldrig
            ett gränsvärde vara. Man vet inte vad som kan hända. Man har ett
            gränsvärde att följa och försöka komma under. Jag tycker att det
            här är lite farligt, och jag vill höra vad Ingemar Josefsson säger
            om det.
          </note>
          <note>
            Jag vill också fråga en annan sak. Det var det jag tog upp i
            mitt anförande, varför man i Sverige inte kan tillåta sig att
            med försiktighetsprincipen i åtanke göra så som England har gjort
            och i alla fall försöka med en rekommendation. Människor är oroliga
            nu.
          </note>
          <note>
            Jag var bl.a. i Trollhättan där man ska sätta upp en mobiltelefonmast
            på en skola. Folk är oroliga. Det är självklart. Visserligen är
            strålningen från basstationerna inte alls lika hög som från mobiltelefonerna,
            men från basstationerna kan man aldrig fly. De finns där hela
            tiden. Med en mobiltelefon väljer man själv att sätta strålningskällan
            till örat. Med utgångspunkt i försiktighetsprincipen kanske man
            kunde gå ut och göra någon liten rekommendation från regeringens
            sida.
          </note>
          <note type="speaker">
            Anf. 185 INGEMAR JOSEFSSON (s) replik:
          </note>
          <note>
            Fru talman! Barbro Feltzing tar upp just ordet skydd. Med det
            ska man väl alltid vara försiktig. Man kan aldrig vara hundraprocentigt
            säker på vad det är.
          </note>
          <note>
            Det är klart att man kan ha ett annat språkbruk i den delen.
          </note>
          <note>
            När det sedan gäller att människor är oroliga tycker jag att
            det är ett svårt problem för oss politiker.
          </note>
          <note>
            Var ska vi bidra till att folk blir oroliga och var ska vi stilla
            deras oro? Alldeles säker kan man aldrig vara.
          </note>
          <note>
            Vi är ju lekmän. Vi drar slutsatser av de uppgifter vi får av
            experterna. Det är det som är vårt uppdrag. Det är svårt att ibland
            förklara för medborgarna att det är just den rollen vi har. De
            försöker ibland nästan ge sken av att det är vi som är experterna
            och ska kunna tala om för dem hur det är. Jag tror att det är
            en svår balansgång man som förtroendevald har att inte skapa mer
            oro än vad som är nödvändigt i olika delar. Människor blir också
            dåliga av att gå och vara oroliga.
          </note>
          <note>
            Det där är en svår balansgång.
          </note>
          <note>
            Sedan tog Barbro Feltzing upp en annan del som jag tror att man
            behöver forska mycket om. Det gäller de multieffekter som uppstår,
            dvs. att det hela kommer från olika håll. Detta gäller inte bara
            i det här sammanhanget utan på en rad områden på just miljösidan,
            där man behöver ha större kunskaper om just multieffekterna.
          </note>
          <note type="speaker">
            Anf. 186 LARS LINDBLAD (m):
          </note>
          <note>
            Fru talman! Människan har alltid utsatts för strålning - från
            rymden, solen, marken och naturligt radioaktiva ämnen i sin egen
            kropp.
          </note>
          <note>
            Samtidigt har vi själva skapat vissa nya strålningskällor. Ibland
            är de till nytta, som vid energiproduktion och inom medicinsk
            användning. Ibland är strålningen en oönskad biprodukt som man
            vill minimera.
          </note>
          <note>
            Strålning är något som skrämmer en del människor. Strålning är
            ibland osynlig och ljudlös. Den kan skapa effekter som man ibland
            inte kan se, såsom cancer. När man är rädd spelar inga fakta någon
            roll.
          </note>
          <note>
            Tyvärr hänger sig vissa åt att spela på människors rädsla - antingen
            man vill sälja lösnummer av sin kvällstidning eller vinna politiska
            poäng.
          </note>
          <note>
            I debatten kring mobiltelefoner och de basstationer och antenner
            som krävs för att mobilnäten ska fungerar låter det ibland som
            om nästan ingen forskning pågår eller att forskningen i historien
            har varit alltför knapp. Det är inte sant. Det har bedrivits forskning
            om detta i flera decennier.
          </note>
          <note>
            Det pågår ett omfattande internationellt och nationellt arbete
            för att kartlägga de eventuella hälsorisker som finns i samband
            med användning av t.ex. mobiltelefoner. Den oro som finns bland
            allmänheten tas på det allvar som krävs, enligt min mening.
          </note>
          <note>
            Omfattande forskningsprogram ligger till grund för de beslut
            som fattas kring de här frågorna här i
          </note>
          <note>
            Sveriges riksdag och på internationella arenor som
          </note>
          <note>
            EU. Det internationella expertorganet ICNIRP och världshälsoorganisationen
            WHO sammanställer forskningsstudier och ger ut riktlinjer och
            rekommendationer. Riktlinjerna har sedan antagits av EU och svenska
            Statens strålskyddsinstitut, SSI, som därefter har utarbetat nationella
            rekommendationer.
          </note>
          <note>
            Som jag har sagt så vilar de beslut som vi fattar här i riksdagen
            på en solid grund av forskning. Exempelvis kan jag nämna en mycket
            stor dansk undersökning från 2001 av cancerrisker vid användande
            av mobiltelefoner. Mellan 1982 och 1995 undersöktes
          </note>
          <note>
            425 000 användare och 3 391 cancerfall i Danmark.
          </note>
          <note>
            Den studien visade ingen ökad risk i förhållande till användningstid,
            ålder eller typ av telefon. Tillsammans med denna studie finns
            mängder av andra studier som visar på att mobiltelefoner och korrekt
            placerade bassstationer inte utgör någon hälsorisk.
          </note>
          <note>
            Fru talman! Samtidigt vill jag medge att det finns en del studier
            som visar på andra resultat. Men de är fortfarande så pass få
            att de ännu inte kan anses ändra uppfattningen. Man kan som Miljöpartiet
            och Vänsterpartiet i en ohelig allians med Folkpartiet välja att
            lyfta fram enstaka forskningsrapporter. Men vilket samhälle skulle
            vi få om den lagstiftande församlingen skulle byta hållning varje
            gång någon forskare lade fram en rapport som stred mot den gängse
            uppfattningen? Tänk om vi skulle slå in med försiktighetsprincipen
            så fort vi misstänker något! Vi i Sveriges riksdag måste trots
            allt balansera mellan risk och nytta i viktiga samhällsfrågor.
          </note>
          <note>
            Senast vi behandlade frågor om denna s.k. icke joniserande strålning
            var i samband med behandlingen av betänkandet om svenska miljömål
            och delmålet säker strålmiljö. Där uttryckte riksdagen enligt
            min mening en väl balanserad hållning. Man skriver så här: "Riskerna
            med elektromagnetiska fält skall kontinuerligt kartläggas och
            nödvändiga åtgärder skall vidtas i takt med att sådana eventuella
            risker identifieras." Den meningen samt de skrivningar som finns
            i detta betänkande som visar på en väl avvägd hållning mellan
            de risker som kan finnas och de hårda krav på forskningsunderlag,
            gränsvärden och provtagningar som vi ställer räcker för mig här
            i dag. Jag kan stå bakom detta betänkande och sova rätt gott om
            natten.
          </note>
          <note>
            Jag yrkar bifall till majoritetens förslag och avslag på motionerna.
          </note>
          <note type="speaker">
            Anf. 187 BARBRO FELTZING (mp) replik:
          </note>
          <note>
            Fru talman! Lars Lindblad måste skilja på äpplen och päron. Betänkandet
            heter Icke joniserande strålning, m.m. Men Lars Lindblad inledde
            med att prata om joniserande strålning, eller hur? Han pratade
            om nyttig strålning från radioaktiv strålning. Det är inte detsamma
            som det vi pratar om här i dag, utan vi pratar om elektromagnetisk
            strålning. Det är en helt annan typ, som också har andra verkningar.
          </note>
          <note>
            När det gäller ICNIRP så har jag pratat en del med WHO. WHO har
            gått ut och klassat magnetfält som möjligen cancerframkallande.
            Det var det sista som gjordes förra året. Det föranledde forskarna
            att be att få öka sin forskning. Jag tror inte att forskningen
            är tillräcklig på det här området. Det betyder mycket att man
            har enats om att detta är möjligen cancerframkallande i de internationella
            klassningarna.
          </note>
          <note>
            Det är samma klassningar där DDT, bly och flera giftiga färgämnen
            finns. Man vill alltså försöka öka forskningen om detta för att
            se vad som händer.
          </note>
          <note>
            Visst kan man sova gott om natten. Jag tror inte att vi skrämmer
            människor med att gå ut och prata om detta, men man får ju naturligtvis
            göra det på olika sätt. Jag har berättat att också jag självfallet
            har mobiltelefon. Jag vill bara fråga vad Lars Lindblad menar
            med att vi skräms.
          </note>
          <note>
            Jag undrar också vad han säger om detta med forskningen när WHO
            har sagt att magnetfälten är möjligen cancerframkallande.
          </note>
          <note type="speaker">
            Anf. 188 LARS LINDBLAD (m) replik:
          </note>
          <note>
            Fru talman! Trots att Barbro Feltzing missuppfattade mitt inlägg
            i debatten så tror jag att den oro som finns för den s.k. icke
            joniserande strålningen är ungefär samma typ av oro som finns
            för all typ av strålning. Ofta ser eller hör man inte strålningen,
            men den finns där och man tror att den kan leda till saker som
            får vissa konsekvenser. Och visst - viss strålning leder till
            negativa effekter för människor, t.ex. cancer.
          </note>
          <note>
            Jag talade snarare om målandet av bilden av den rädsla som kan
            finnas och som ibland är befogad i strålningsfrågor. Jag tycker
            att den rädslan är ganska lika oavsett om den gäller icke joniserande
            strålning och annan strålning.
          </note>
          <note>
            När det gäller WHO:s synpunkter kring elektromagnetiska fält
            så har vi också här i riksdagen hanterat de frågorna. Det gjordes
            långt innan jag kom in i riksdagen; jag kom in 1998. Men visst
            har man applicerat försiktighetsprincipen när det gäller vissa
            elektromagnetiska fält, t.ex. från elledningar. Det är inget nytt
            för riksdagen.
          </note>
          <note>
            Mitt anförande handlade om den riskbedömning som finns i samband
            med mobiltelefoner och den tillfredsställelse som jag ändå känner
            med det svenska systemet när det gäller uppföljningen av detta.
          </note>
          <note type="speaker">
            Anf. 189 BARBRO FELTZING (mp) replik:
          </note>
          <note>
            Fru talman! Jag vill också att Lars Lindblad förklarar det som
            gjordes i Danmark. Man tog uppgifter från 425 000 mobiltelefonanvändare,
            men man hade bara tittat på listor som fanns över vilka som ägde
            mobiltelefonerna. Man visste inte ett dugg om hur länge de hade
            pratat eller hur mycket telefonerna var använda - man visste ingenting
            om detta. Man hade inte heller sett till det som jag tog upp i
            mitt anförande. En sådan här strålning påverkar ju under mycket
            lång tid. Det kunde man inte se här. Några av användarna på de
            här listorna hade kanske bara använt sin telefon i någon månad
            eller så. Jag undrar om Lars
          </note>
          <note>
            Lindbland verkligen tycker att detta är relevant forskning.
          </note>
          <note type="speaker">
            Anf. 190 LARS LINDBLAD (m) replik:
          </note>
          <note>
            Fru talman! Jag tror att det är väldigt farligt när vi i Sveriges
            riksdag står här och värderar forskning. Jag tror att det är andra
            som ska bedöma forskning och göra utvärderingar av den.
          </note>
          <note>
            Jag nämner här en rapport som Statens strålskyddsinstitut hänvisar
            till. Jag är nog redo att säga att SSI bättre än Barbro Feltzing
            kan bedöma vad som är väldokumenterad forskning.
          </note>
          <note type="speaker">
            Anf. 191 INGEMAR JOSEFSSON (s) replik:
          </note>
          <note>
            Fru talman! Jag blev väldigt betänksam när jag hörde Lars Lindblad
            redovisa sin syn på forskning. Så som han beskrev den är den rätt
            lika det jag själv har sagt om forskning. Men sedan tänkte jag
            mig tillbaka en och halv timme när vi diskuterade klimatpropositionen.
            Då gällde inte alls de här reglerna för forskning. Nu säger Lars
            Lindblad: Tänk om man skulle byta åsikt varje gång man fick avvikande
            mening från en forskare.
          </note>
          <note>
            I den föregående debatten gällde det att försöka fram varje forskare
            som var avvikande. Måste man inte ha ett likadant förhållningssätt
            till forskning oavsett vilket ämne man är inne på? Eller är det
            så att man följer aktieägarna? Om det är bra för aktieägarna har
            man rätt att anpassa sin syn på forskningen. Men om man tittar
            på människorna måste man väl ändå ha samma utgångspunkt när man
            diskuterar olika frågor,
          </note>
          <note>
            Lars Lindblad?
          </note>
          <note type="speaker">
            Anf. 192 LARS LINDBLAD (m) replik:
          </note>
          <note>
            Fru talman! Ibland är det lite grann så att Ingemar
          </note>
          <note>
            Josefsson lyssnar till mina anföranden som fan läser
          </note>
          <note>
            Bibeln. I detta anförande försökte jag också hålla en balanserad
            syn. Jag sade att huvudfåran i forskningen säger att det inte
            finns någon hälsorisk i samband med användande av mobiltelefoner
            enligt de regler som vi har satt upp. Samtidigt sade jag att det
            finns enskilda rapporter som säger något annat.
          </note>
          <note>
            När vi tidigare i dag diskuterade klimatpropositionen började
            jag med att hänvisa till IPCC:s rapporter som är underlag för
            regeringens arbete. Jag sade också att det finns ett antal forskare
            som hävdar andra saker.
          </note>
          <note>
            Jag tycker att det är viktigt att vi förmedlar en balanserad
            bild till medborgarna. Vi ska vara öppna och ärliga och säga att
            när det gäller mobiltelefoner och klimatutvecklingen är vi inte
            tvärsäkra. Det finns en viss tveksamhet. Vi lyssnar på andra som
            inte säger det som vi vill höra. Det tror jag är en extremt viktig
            hållning i de här frågorna.
          </note>
          <note type="speaker">
            Anf. 193 INGEMAR JOSEFSSON (s) replik:
          </note>
          <note>
            Fru talman! Om man jämför dessa inlägg skulle man kunna säga
            att Lars Lindblad talar med kluven tunga. Jag uppmanar alla som
            lyssnar att läsa de två inläggen i protokollet. Då kommer man
            att få se att det jag säger är rätt.
          </note>
          <note type="speaker">
            Anf. 194 LARS LINDBLAD (m) replik:
          </note>
          <note>
            Fru talman! Jag kan bara dra den slutsats att
          </note>
          <note>
            Ingemar Josefsson och Maria Wetterstrand har lyssnat väldigt
            olika på mitt anförande. Maria Wetterstrand sade i debatten att
            hon kanske inte håller med mig men tyckte att jag hade en någorlunda
            nyanserad hållning till de olika linjerna. Ingemar Josefsson väljer
            att säga att jag inte har det, men det kanske ligger politik i
            det från Socialdemokraternas sida.
          </note>
          <note type="speaker">
            Anf. 195 ESTER LINDSTEDT-STAAF (kd):
          </note>
          <note>
            Fru talman! Då handlar det om icke joniserande strålning igen.
            Som sades debatterade vi det senast för ett år sedan med liknande
            innehåll. Som vanligt har Barbro Feltzing rett ut begreppen åt
            oss. Det är också viktigt att hålla reda på att det är icke joniserande
            strålning så att vi inte blandar ihop det med joniserande strålning.
          </note>
          <note>
            Det vi vet är att vi vet för lite. Vi vill veta mer, men vi vet
            inte så mycket som vi vill.
          </note>
          <note>
            Men något som vi säkert vet är att en mobiltelefon ökar sin effekt
            vid dålig kontakt. Vid ökad effekt ökar mikrovågsstrålningen från
            telefonen. För att få en bra kontakt behöver man ett bra nät med
            master, och det är ju det som skapar problem. En del människor
            upplever besvär av strålmiljön och behöver undvika strålningskällor
            och magnetfält. Det svåra är att ge alla tillgång till vårt samhälle.
            Det är klart att man kan kapsla in ledningar och skärma av fält.
            Det borde vi kanske sätta i system i samhället. Men en del kan
            inte leva i den miljön ändå. Då blir frågan hur vi ordnar det.
            Ska vi ha någon nytta av mobiltelefonin måste vi ha våra master.
          </note>
          <note>
            Vi hörde om nyttan med mobiltelefonin. Jag tror att det är många
            som har trygghet av den. Väl använd är den till nytta.
          </note>
          <note>
            Den största försiktighetsåtgärden beträffande mobiltelefonin
            som jag kan se är att vi talar så lite som möjligt i telefonen.
            Det ligger mycket i reservationerna till det här betänkandet som
            man kan skriva under på. Men vi tycker också att betänkandet är
            väl avvägt.
          </note>
          <note>
            Det framhåller att vi vet lite. Vi måste forska mer, och vi kommer
            noggrant att följa forskningen.
          </note>
          <note>
            Vi har också kontakt med människor som får problem av olika slag,
            särskilt med dem som känner av detta med elektricitet och elektromagnetiska
            fält.
          </note>
          <note>
            Det som inte alls är klarlagt är vad som händer när mikrovågor
            korsar varandra och andra elektromagnetiska fält och om det interfererar
            med vävnadernas svaga små strömmar. Det finns alltså mycket forskning
            på grundnivå kvar att göra. Vi kommer att följa frågan väl. Det
            finns många frågor, men vårt samhälle har elektricitet. Vi vill
            inte vara utan elektriciteten.
          </note>
          <note>
            Det går inte. Vi har mobiltelefoner. Vi kan fortfarande välja
            om vi vill använda dem, men ska de fungera måste vi ha ett nät
            med master. Där har vi problemet.
          </note>
          <note>
            Vi får alltså följa forskningen, se de svar som forskningen ger
            och vidta de åtgärder som kan behövas allteftersom. Vi yrkar alltså
            bifall till förslaget i betänkandet.
          </note>
          <note type="speaker">
            Anf. 196 MARIANNE ANDERSSON (c):
          </note>
          <note>
            Fru talman! Det här betänkandet behandlar icke joniserande strålning,
            som många har sagt. Jag har arbetat ganska mycket med människor
            som lider av elöverkänslighet. Det finns nog ungefär 200 000
          </note>
          <note>
            människor som man tror gör det. Mörkertalet kan vara ganska stort
            i Sverige. De har problem med mycket som har med elektricitet
            och sådant att göra.
          </note>
          <note>
            Men de har också problem med mobiltelefoner. De känner av sändarna.
          </note>
          <note>
            Jag tycker att man borde använda försiktighetsprincipen här.
            Vi har haft många miljöproblem under de senaste decennierna där
            vetenskapen och det förhärskande etablissemanget har sagt att
            det inte var några problem. De som har försökt att bevisa det
            har slagits från underläge och till slut fått etablissemanget
            att ändra sig. Vi kan ta sådana saker som DDT, asbest och PCB
            som exempel. Vi skulle kunna räkna upp många fler ämnen. Till
            slut har man fått ändra sig.
          </note>
          <note>
            Jag tycker att vi borde ta lärdom av det och använda oss av försiktighetsprincipen.
            Det handlar om det som står i reservationerna, t.ex. gränsvärden
            och märkning. Sedan tycker jag egentligen att det borde finnas
            kriterier för var man ska placera de här masterna så att de inte
            kommer för nära människor, t.ex.
          </note>
          <note>
            där barn vistas. Det behandlas inte i reservationerna, men jag
            har haft interpellationsdebatter om det tidigare. Jag tycker egentligen
            att det borde vara så.
          </note>
          <note>
            Vi har ingen motion som handlar om de här frågorna den här gången.
            Därför har vi inte varit med på reservationerna, vilket jag kan
            beklaga. Jag står bakom reservation nr 1, reservation nr 3 och
            reservation nr 5. Jag kommer inte att yrka bifall eller begära
            votering där av tidsskäl, men jag tycker att det är väldigt viktigt
            att vi går oerhört försiktigt fram. Vi ska veta att det finns
            ett oerhört starkt ekonomiskt intresse i detta. Det är självklart.
            Vi tycker alla att det är bra med mobiltelefoner. De är väldigt
            praktiska och till stor nytta för människor. Jag är inte emot
            mobiltelefoni. Jag tycker bara att vi ska försöka att utveckla
            tekniken så att den innebär så små risker för människor som möjligt,
            annars kan vi hamna i en situation som vi inte klarar av över
            huvud taget.
          </note>
          <note>
            Fru talman! Med det vill jag yrka bifall till de här motionerna.
          </note>
          <note>
            Överläggningen var härmed avslutad.
          </note>
          <note>
            (Beslut fattade under 10 §.)
          </note>
          <note>
            9 § Trädgårdsnäring, m.m.
          </note>
          <note>
            Föredrogs miljö- och jordbruksutskottets betänkande
          </note>
          <note>
            2001/02:MJU17
          </note>
          <note>
            Trädgårdsnäring, m.m.
          </note>
          <note type="speaker">
            Anf. 197 INGVAR ERIKSSON (m):
          </note>
          <note>
            Fru talman! I miljö- och jordbruksutskottets betänkande nr 17
            behandlas ett antal motionsyrkanden från den allmänna motionstiden
            åren 1999, 2000 och
          </note>
          <note>
            2001 om trädgårdsnäringen och dess förutsättningar.
          </note>
          <note>
            Eftersom vår motion 2001/02:Sk417 om yrkesmässig trädgårdsodling
            av formella skäl har, vilket vi beklagar, remitterats till skatteutskottet
            och socialförsäkringsutskottet, har våra förslag om förbättrade
            villkor för trädgårdsnäringen inte behandlats i detta betänkande.
            Mot den bakgrunden har vi valt att i reservation 1 ansluta oss
            till Kristdemokraternas motion i de delar där den överensstämmer
            med våra förslag.
          </note>
          <note>
            Vi hade givetvis föredragit att våra förslag hade fått en övergripande
            behandling i miljö- och jordbruksutskottet, men så har denna gång
            icke varit möjligt. Vi kommer dock nära att följa frågan om trädgårdsodlingens
            konkurrensförhållanden och kommer att i andra sammanhang ta upp
            frågor om bl.a. sänkt skatt på diesel och avskaffande av skatten
            på handelsgödsel och i övrigt kostnadsnackdelar som drabbar svensk
            trädgårdsnäring i förhållande till andra EU-länder.
          </note>
          <note>
            I reservation nr 1 framhålls att regeringen skyndsamt bör återkomma
            till riksdagen med förslag som innebär ett rättvisare beskattningssystem
            och en med andra EU-länder mer jämlik beskattningsnivå. Regeringen
            bör även, menar vi, återkomma med förslag som syftar till lägre
            arbetsgivar- och socialavgifter för säsongsanställd personal samt
            möjlighet för företag med säsongssysselsättning att utnyttja den
            tidigare beslutade nedsättningen av arbetsgivaravgifterna.
          </note>
          <note>
            Vi anser också att man när man ska utarbeta det nya landsbygdsprogrammet
            bör uppmärksamma trädgårdsnäringens konkurrensförutsättningar.
          </note>
          <note>
            Jag yrkar bifall till reservation nr 1.
          </note>
          <note>
            Man kan konstatera att konkurrenssituationen efter den svenska
            anslutningen till EU har skärpts betydligt. Jämförande studier
            som gjordes redan 1997 i den mycket diskuterade utredningen Livsmedelsstrategi
            för Sverige visade att produktionsskatter utgör en betydande negativ
            konkurrensfaktor, som belastar de svenska trädgårdsföretagen i
            långt högre grad än produktionen i konkurrentländerna.
          </note>
          <note>
            Den svenska trädgårdsproduktionen är omfattande. Den berör 3
            200 företag med ett produktionsvärde om 2 ½ miljard. Utländsk
            konkurrens ställer givetvis höga krav på den svenska produktionens
            effektivitet och rationalitet och förutsätter att vi har kvalitetsmässigt
            bra produkter. Det gör också att man är väldigt beroende av att
            få rättvisa konkurrensvillkor.
          </note>
          <note>
            Det är ett besvärande faktum att regeringen ännu inte har verkställt
            den uppgörelse med jordbruket som träffades i samband med budgetpropositionen
            för år
          </note>
          <note>
            2001 och som riksdagen stadfäst genom en återföring av skatterna
            på handelsgödsel och bekämpningsmedel. Det är beklagligt att regeringen
            i den nu gällande budgeten inte har kunnat komma till skott. Det
            finns inga förslag om en sänkning av dieselskatten på jordbrukets
            och trädgårdsnäringens arbetsmaskiner. Detsamma gäller inom skogsområdet.
          </note>
          <note>
            Vi menar att detta är allvarligt och att man borde kunna begära
            en snabbare handläggning av de här ur konkurrenssynpunkt mycket
            viktiga frågorna. Det är inte acceptabelt att under en följd av
            år ständigt hänvisa till utredningar som pågår om den snedvridna
            konkurrensen.
          </note>
          <note>
            Vi vet ju att i och med att man i praktiken inte kan göra något
            åt detta urholkas möjligheterna för denna näringsgren. Detta är
            allvarligt i dag. Långsiktigt kan det också vara mycket allvarligt.
          </note>
          <note>
            Regeringen aviserade också i samband med avlämnandet av budgetpropositionen
            redan hösten 2000
          </note>
          <note>
            och vid sidan om denna, i en uppgörelse med jordbruket, beslutet
            att anpassa en del av jordbrukets särskatter. Men där har inte
            mycket hänt.
          </note>
          <note>
            En viktig faktor i samband med EU-
          </note>
          <note>
            medlemskapet var ju strävan att uppnå konkurrensneutralitet mellan
            de olika länderna i gemenskapen.
          </note>
          <note>
            Inom trädgårdsnäringen finns det fortfarande en konkurrenssnedvridning
            på olika sätt. T.ex. ser vi det som självklart att trädgårdsnäringens
            särskatter och växthusodlingens skatter på bränsle för uppvärmning
            blir rättvist behandlade så att man kan jämföra med andra EU-länder.
          </note>
          <note>
            Regeringen måste, menar vi, utifrån en helhetssyn verka för konkurrensneutralitet.
            Frågan är: När får vi se dessa nödvändiga åtgärder förverkligade?
          </note>
          <note>
            Vi föreslår redan nu en sänkning av dieselskatten till 53 öre
            per liter dieselolja. Vi föreslår också ett avskaffande av kväveskatten
            på handelsgödsel.
          </note>
          <note>
            Fru talman! Jag yrkar alltså bifall till reservation nr 1.
          </note>
          <note type="speaker">
            Anf. 198 KJELL-ERIK KARLSSON (v):
          </note>
          <note>
            Fru talman! De flesta som har tillgång till någon mark odlar
            något, antingen för att äta eller för att skåda eller enbart för
            nöjet att känna närheten med jorden, växtkraften och livskraften
            samt för att känna en annan dimension i livet.
          </note>
          <note>
            För många människor är kolonilotter, odlingslotter, något som
            skapar ett socialt kontaktnät samt en växande gemenskap i dubbel
            bemärkelse. Därför känns det bra att vi i utskottet i detta betänkande
            är eniga om koloniträdgårdarnas stora betydelse för människors
            hälsa och rekreation samt om vikten av att människor i våra tätorter
            ges möjlighet att på sin fritid bedriva odling.
          </note>
          <note>
            Detta var vi även överens om i den tidigare beslutade propositionen
            om förslag till delmål och åtgärdsstrategier för de 15 nationella
            miljökvalitetsmålen. Där poängterades att man skulle värna behovet
            av lokal odling.
          </note>
          <note>
            Nu är det inte alla kommuner som är så bra på detta. Man ordnar
            kanske odlingslotter i ett område som man just då inte har någon
            plan för eller där man inte har behov av marken just då. Men några
            år senare, när kolonilottsägarna, brukarna, odlat upp sin lott
            och kanske byggt sin lilla koja eller sitt krypin, kommer kommunen
            och säger: Nu får ni flytta över, för vi behöver denna mark till
            annan verksamhet.
          </note>
          <note>
            Därför är det av vikt att kommunerna verkligen planerar in odlingsområdena,
            kolonilottsområdena, just för detta ändamål. De ska inte riskera
            att så att säga hänga i luften. De har en väsentlig betydelse.
          </note>
          <note>
            Det gäller både för människan och för växt- och djurlivet i områdena,
            som förhoppningsvis planeras in nära bostadsområdena. Vi vill
            alltså poängtera de sociala, ekologiska och kulturella funktionerna
            vad gäller dessa områden.
          </note>
          <note>
            I detta betänkande har vi ett särskilt yttrande där vi tar upp
            vikten av att Sverige gentemot EU verkar för att beakta fritidsodlarnas
            behov av konsumentskydd och konsumentinformation med hänsyn till
            de klimatiska förhållandena. Det gör vi därför att efter
          </note>
          <note>
            EU-inträdet har tillgången till och kvaliteten på köksväxtsfröer
            förändrats. Tidigare var det tillåtet att sälja småförpackningar
            av fröer som inte fanns med på den officiella frölistan. Det mesta
            är nu förbjudet, med vissa undantag.
          </note>
          <note>
            Man kan alltså inte få köpa fröer från länder som
          </note>
          <note>
            Japan och Kanada - fröer som är anpassade till vårt klimat och
            alltså härdiga. Men vi får gärna i stället köpa fröer som godkänts
            av EU och som finns med på EU:s sortlista för något annat EU-land
            - ett land med ett klimat som är helt annorlunda jämfört med vårt.
          </note>
          <note>
            Detta tycker vi är orimligt. Det borde finnas krav på att våra
            extrema klimatförhållanden beaktas vid utformningen av varuinformation
            och marknadsföringsregler. Vi vill ha tillbaka det tidigare goda
            konsumentskyddet.
          </note>
          <note>
            Fru talman! Vi anser att användningen av genetiskt modifierade
            växter i jordbruket måste omgärdas med hårda regler. Det får inte
            vara så att en växt som på konstlad väg har getts en viss resistens
            odlas på ett sådant sätt att den riskerar att sprida sina konstlade
            egenskaper till vilt levande växter i närheten. Därför är särhållningsprincipen
            mycket viktig. Det innebär att det är viktigt att det finns ett
            övervakningssystem för de växter som godkänts för odling i jordbruket.
          </note>
          <note>
            Därför yrkar jag bifall till reservation nr 4.
          </note>
          <note>
            (forts. 11 §)
          </note>
          <note>
            Ajournering
          </note>
          <note>
            Kammaren beslutade kl. 16.51 på förslag av talmannen att ajournera
            förhandlingarna till kl. 17.00 då dagens votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            10 § Beslut om utskottsärenden som slutdebatterats vid dagens
            sammanträde
          </note>
          <note>
            BoU4 Allmännyttiga bostadsföretag, m.m.
          </note>
          <note>
            Punkt 1 (Frågan om avslag på förslaget till lag om allmännyttiga
            bostadsföretag)
          </note>
          <note>
            1. utskottet
          </note>
          <note>
            2. res. 1 (kd, m, c, fp, -)
          </note>
          <note>
            Votering:
          </note>
          <note>
            171 för utskottet
          </note>
          <note>
            139 för res. 1
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 36 v, 14 mp
          </note>
          <note>
            För res. 1: 72 m, 38 kd, 16 c, 11 fp, 2 -
          </note>
          <note>
            Frånvarande: 10 s, 9 m, 7 v, 4 kd, 2 c, 5 fp, 2 mp
          </note>
          <note>
            Punkt 8 (Särskilda beslutsregler)
          </note>
          <note>
            1. utskottet
          </note>
          <note>
            2. res. 4 (mp)
          </note>
          <note>
            Votering:
          </note>
          <note>
            158 för utskottet
          </note>
          <note>
            21 för res. 4
          </note>
          <note>
            131 avstod
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 120 s, 36 v, 1 kd, 1 c
          </note>
          <note>
            För res. 4: 3 m, 1 kd, 1 c, 1 fp, 14 mp, 1 -
          </note>
          <note>
            Avstod: 70 m, 36 kd, 14 c, 10 fp, 1 -
          </note>
          <note>
            Frånvarande: 11 s, 8 m, 7 v, 4 kd, 2 c, 5 fp, 2 mp
          </note>
          <note>
            Gunnar Axén och Lennart Hedquist (båda m) anmälde att de avsett
            att avstå från att rösta men markerats ha röstat nej.
          </note>
          <note>
            Punkt 17 (Fortsatta insatser för att stödja omstruktureringen
            av kommunala bostadsföretag)
          </note>
          <note>
            1. utskottet
          </note>
          <note>
            2. res. 9 (kd, m, c, fp, -)
          </note>
          <note>
            Votering:
          </note>
          <note>
            171 för utskottet
          </note>
          <note>
            140 för res. 9
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 36 v, 14 mp
          </note>
          <note>
            För res. 9: 73 m, 38 kd, 16 c, 11 fp, 2 -
          </note>
          <note>
            Frånvarande: 10 s, 8 m, 7 v, 4 kd, 2 c, 5 fp, 2 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            BoU5 Kooperativ hyresrätt
          </note>
          <note>
            Punkt 2 (Uppräkning av insatser vid återbetalning)
          </note>
          <note>
            1. utskottet
          </note>
          <note>
            2. res. 2 (kd, m, -)
          </note>
          <note>
            Votering:
          </note>
          <note>
            198 för utskottet
          </note>
          <note>
            113 för res. 2
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 36 v, 16 c, 11 fp, 14 mp
          </note>
          <note>
            För res. 2: 73 m, 38 kd, 2 -
          </note>
          <note>
            Frånvarande: 10 s, 8 m, 7 v, 4 kd, 2 c, 5 fp, 2 mp
          </note>
          <note>
            Punkt 4 (Tiden för återbetalning av insatser snabbare återbetalning)
          </note>
          <note>
            1. utskottet
          </note>
          <note>
            2. res. 3 (kd)
          </note>
          <note>
            Votering:
          </note>
          <note>
            273 för utskottet
          </note>
          <note>
            38 för res. 3
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 73 m, 36 v, 16 c, 11 fp, 14 mp,
          </note>
          <note>
            2 -
          </note>
          <note>
            För res. 3: 38 kd
          </note>
          <note>
            Frånvarande: 10 s, 8 m, 7 v, 4 kd, 2 c, 5 fp, 2 mp
          </note>
          <note>
            Punkt 6 (Majoritetskravet vid ombildning från kooperativ hyresrätt
            m.m.)
          </note>
          <note>
            1. utskottet
          </note>
          <note>
            2. res. 5 (kd, m, c, fp, -)
          </note>
          <note>
            Votering:
          </note>
          <note>
            171 för utskottet
          </note>
          <note>
            140 för res. 5
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 36 v, 14 mp
          </note>
          <note>
            För res. 5: 73 m, 38 kd, 16 c, 11 fp, 2 -
          </note>
          <note>
            Frånvarande: 10 s, 8 m, 7 v, 4 kd, 2 c, 5 fp, 2 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MJU8 Ändrad ordning för utdömande av vite enligt miljöbalken
            m.m.
          </note>
          <note>
            Punkt 1 (Små företags situation m.m.)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            181 för utskottet
          </note>
          <note>
            77 för res. 1
          </note>
          <note>
            52 avstod
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 36 v, 10 fp, 14 mp
          </note>
          <note>
            För res. 1: 73 m, 1 c, 1 fp, 2 -
          </note>
          <note>
            Avstod: 37 kd, 15 c
          </note>
          <note>
            Frånvarande: 10 s, 8 m, 7 v, 5 kd, 2 c, 5 fp, 2 mp
          </note>
          <note>
            Punkt 8 (Miljösanktionsavgift)
          </note>
          <note>
            1. utskottet
          </note>
          <note>
            2. res. 9 (c, fp)
          </note>
          <note>
            Votering:
          </note>
          <note>
            171 för utskottet
          </note>
          <note>
            28 för res. 9
          </note>
          <note>
            112 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 36 v, 14 mp
          </note>
          <note>
            För res. 9: 1 kd, 16 c, 11 fp
          </note>
          <note>
            Avstod: 73 m, 37 kd, 2 -
          </note>
          <note>
            Frånvarande: 10 s, 8 m, 7 v, 4 kd, 2 c, 5 fp, 2 mp
          </note>
          <note>
            Punkt 9 (Bindande åtgärdsprogram för miljökvalitetsnormer)
          </note>
          <note>
            1. utskottet
          </note>
          <note>
            2. res. 10 (fp)
          </note>
          <note>
            Votering:
          </note>
          <note>
            298 för utskottet
          </note>
          <note>
            10 för res. 10
          </note>
          <note>
            1 avstod
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 120 s, 73 m, 35 v, 38 kd, 16 c, 14 mp,
          </note>
          <note>
            2 -
          </note>
          <note>
            För res. 10: 10 fp
          </note>
          <note>
            Avstod: 1 s
          </note>
          <note>
            Frånvarande: 10 s, 8 m, 8 v, 4 kd, 2 c, 6 fp, 2 mp
          </note>
          <note>
            Punkt 16 (Miljödomstolarnas sammansättning)
          </note>
          <note>
            1. utskottet
          </note>
          <note>
            2. res. 15 (mp)
          </note>
          <note>
            Votering:
          </note>
          <note>
            297 för utskottet
          </note>
          <note>
            14 för res. 15
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 73 m, 36 v, 38 kd, 16 c, 11 fp,
          </note>
          <note>
            2 -
          </note>
          <note>
            För res. 15: 14 mp
          </note>
          <note>
            Frånvarande: 10 s, 8 m, 7 v, 4 kd, 2 c, 5 fp, 2 mp
          </note>
          <note>
            Punkt 17 (Ersättning av allmänna medel för rättegångskostnader)
          </note>
          <note>
            1. utskottet
          </note>
          <note>
            2. res. 17 (kd)
          </note>
          <note>
            Votering:
          </note>
          <note>
            198 för utskottet
          </note>
          <note>
            39 för res. 17
          </note>
          <note>
            74 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 36 v, 16 c, 11 fp, 14 mp
          </note>
          <note>
            För res. 17: 38 kd, 1 -
          </note>
          <note>
            Avstod: 73 m, 1 -
          </note>
          <note>
            Frånvarande: 10 s, 8 m, 7 v, 4 kd, 2 c, 5 fp, 2 mp
          </note>
          <note>
            Punkt 20 (Miljöbrott m.m.)
          </note>
          <note>
            1. utskottet
          </note>
          <note>
            2. res. 18 (v, mp)
          </note>
          <note>
            Votering:
          </note>
          <note>
            246 för utskottet
          </note>
          <note>
            50 för res. 18
          </note>
          <note>
            15 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 73 m, 38 kd, 1 c, 11 fp, 2 -
          </note>
          <note>
            För res. 18: 36 v, 14 mp
          </note>
          <note>
            Avstod: 15 c
          </note>
          <note>
            Frånvarande: 10 s, 8 m, 7 v, 4 kd, 2 c, 5 fp, 2 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MJU10 Sveriges klimatstrategi
          </note>
          <note>
            Punkt 1 (Mål för den svenska klimatpolitiken m.m.)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (kd)
          </note>
          <note>
            4. res. 3 (mp)
          </note>
          <note>
            Förberedande votering 1:
          </note>
          <note>
            38 för res. 2
          </note>
          <note>
            14 för res. 3
          </note>
          <note>
            259 avstod
          </note>
          <note>
            38 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            76 för res. 1
          </note>
          <note>
            36 för res. 2
          </note>
          <note>
            197 avstod
          </note>
          <note>
            40 frånvarande
          </note>
          <note>
            Kammaren biträddes res. 1.
          </note>
          <note>
            Huvudvotering:
          </note>
          <note>
            185 för utskottet
          </note>
          <note>
            74 för res. 1
          </note>
          <note>
            52 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 36 v, 16 c, 11 fp, 1 -
          </note>
          <note>
            För res. 1: 73 m, 1 -
          </note>
          <note>
            Avstod: 38 kd, 14 mp
          </note>
          <note>
            Frånvarande: 10 s, 8 m, 7 v, 4 kd, 2 c, 5 fp, 2 mp
          </note>
          <note>
            Punkt 5 (Trafikfrågor m.m. inom EU)
          </note>
          <note>
            1. utskottet
          </note>
          <note>
            2. res. 8 (c)
          </note>
          <note>
            Votering:
          </note>
          <note>
            294 för utskottet
          </note>
          <note>
            16 för res. 8
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 73 m, 36 v, 37 kd, 11 fp, 14 mp,
          </note>
          <note>
            2 -
          </note>
          <note>
            För res. 8: 16 c
          </note>
          <note>
            Frånvarande: 10 s, 8 m, 7 v, 5 kd, 2 c, 5 fp, 2 mp
          </note>
          <note>
            Punkt 13 (Skatt på avfall m.m.)
          </note>
          <note>
            1. utskottet
          </note>
          <note>
            2. res. 15 (fp)
          </note>
          <note>
            Votering:
          </note>
          <note>
            299 för utskottet
          </note>
          <note>
            10 för res. 15
          </note>
          <note>
            2 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 73 m, 35 v, 38 kd, 16 c, 14 mp,
          </note>
          <note>
            2 -
          </note>
          <note>
            För res. 15: 10 fp
          </note>
          <note>
            Avstod: 1 v, 1 fp
          </note>
          <note>
            Frånvarande: 10 s, 8 m, 7 v, 4 kd, 2 c, 5 fp, 2 mp
          </note>
          <note>
            Punkt 32 (Beredskap för klimatrelaterade kriser m.m.)
          </note>
          <note>
            1. utskottet
          </note>
          <note>
            2. res. 34 (mp)
          </note>
          <note>
            Votering:
          </note>
          <note>
            297 för utskottet
          </note>
          <note>
            14 för res. 34
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 73 m, 36 v, 38 kd, 16 c, 11 fp,
          </note>
          <note>
            2 -
          </note>
          <note>
            För res. 34: 14 mp
          </note>
          <note>
            Frånvarande: 10 s, 8 m, 7 v, 4 kd, 2 c, 5 fp, 2 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MJU11 Icke joniserande strålning, m.m.
          </note>
          <note>
            Punkt 1 (Märkning av mobiltelefoner m.m.)
          </note>
          <note>
            1. utskottet
          </note>
          <note>
            2. res. 1 (v, fp, mp)
          </note>
          <note>
            Votering:
          </note>
          <note>
            242 för utskottet
          </note>
          <note>
            66 för res. 1
          </note>
          <note>
            3 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 120 s, 73 m, 36 kd, 12 c, 1 -
          </note>
          <note>
            För res. 1: 36 v, 4 c, 11 fp, 14 mp, 1 -
          </note>
          <note>
            Avstod: 1 s, 2 kd
          </note>
          <note>
            Frånvarande: 10 s, 8 m, 7 v, 4 kd, 2 c, 5 fp, 2 mp
          </note>
          <note>
            Punkt 3 (Rekommendationer för barn och ungdom)
          </note>
          <note>
            1. utskottet
          </note>
          <note>
            2. res. 2 (v, mp)
          </note>
          <note>
            Votering:
          </note>
          <note>
            258 för utskottet
          </note>
          <note>
            52 för res. 2
          </note>
          <note>
            1 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 73 m, 37 kd, 16 c, 10 fp, 1 -
          </note>
          <note>
            För res. 2: 36 v, 1 fp, 14 mp, 1 -
          </note>
          <note>
            Avstod: 1 kd
          </note>
          <note>
            Frånvarande: 10 s, 8 m, 7 v, 4 kd, 2 c, 5 fp, 2 mp
          </note>
          <note>
            Punkt 5 (Sänkning av gränsvärden m.m.)
          </note>
          <note>
            1. utskottet
          </note>
          <note>
            2. res. 5 (fp)
          </note>
          <note>
            3. res. 6 (mp)
          </note>
          <note>
            Förberedande votering:
          </note>
          <note>
            18 för res. 5
          </note>
          <note>
            17 för res. 6
          </note>
          <note>
            276 avstod
          </note>
          <note>
            38 frånvarande
          </note>
          <note>
            Kammaren biträdde res. 5.
          </note>
          <note>
            Huvudvotering:
          </note>
          <note>
            280 för utskottet
          </note>
          <note>
            13 för res. 5
          </note>
          <note>
            18 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 73 m, 35 v, 36 kd, 14 c, 1 -
          </note>
          <note>
            För res. 5: 2 c, 11 fp
          </note>
          <note>
            Avstod: 1 v, 2 kd, 14 mp, 1 -
          </note>
          <note>
            Frånvarande: 10 s, 8 m, 7 v, 4 kd, 2 c, 5 fp, 2 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            11 § (forts. från 9 §) Trädgårdsnäring, m.m.
          </note>
          <note>
            (forts. MJU17)
          </note>
          <note type="speaker">
            Anf. 199 CAROLINE HAGSTRÖM (kd):
          </note>
          <note>
            Fru talman! I dagens betänkande finns det två reservationer som
            bl.a. vi kristdemokrater står bakom.
          </note>
          <note>
            Den första reservationen tar upp trädgårdsnäringens konkurrensförutsättningar
            och frågan om näringens energibeskattning, vilket i sig kan låta
            ganska tråkigt och tekniskt. Det är förvisso tekniskt, men i praktiken
            handlar det om ifall vi även fortsättningsvis ska kunna äta inhemskt
            producerade tomater och andra grönsaker.
          </note>
          <note>
            Och något missvisande kan det synas som att växthusodlingen medges
            en betydande skattenedsättning på bränsle för uppvärmning. Man
            ska då vara klar över att de svenska skattenivåerna både på energiskatt
            och på koldioxidskatt tillhör de högsta i Europa.
          </note>
          <note>
            Svenska växthusodlare erlägger i dag individuellt beräknade koldioxidskatter
            beroende på omsättning och energiförbrukning enligt den s.k. 0,8-
          </note>
          <note>
            procentsregeln. Detta innebär att skatten på t.ex. eldningsolja
            1 kan variera mellan 210 och 535 kr per kubikmeter.
          </note>
          <note>
            En jämförelse med den danska växthusodlingen, som är en av de
            främsta konkurrenterna på den svenska marknaden, visar att man
            där erlägger en generell skatt på endast 10 kr per kubikmeter.
            Det är självklart att detta innebär betydande skillnader i konkurrensförutsättningar,
            särskilt som energi är en av de större kostnadsposterna i växthusodlingen.
          </note>
          <note>
            Det svenska skattenedsättningssystemet för växthusodlingen innebär
            också att interna konkurrenseffekter skapas mellan svenska företag.
            Riksdagen har tidigare beslutat att Sverige ska tillämpa gemenskapens
            mineraloljedirektiv med en minimiskatt för koldioxidutsläpp som
            där fastställts till 16 kr per kubikmeter. Det är uppenbart av
            vad jag tidigare anfört att detta direktiv inte tillämpas i Danmark
            och inte heller i de flesta andra EU-länder.
          </note>
          <note>
            Systemet innebär också för den svenska växthusodlingen att företag
            med oljeuppvärmning beskattas väsentligt högre än företag som
            råkar ligga i naturgasnätets sträckning. Företag som eldar med
            naturgas kan därmed utnyttja den fulla skattenedsättningseffekten
            av 0,8-procentsregeln, vilket oljeanvändande företag alltså inte
            kan. Konkret innebär detta att ett växthusföretag med oljeuppvärmning
            erlägger ungefär dubbelt så mycket koldioxidskatt som ett företag
            med naturgasuppvärmning. Då de senare dessutom har förutsättningar
            att utnyttja koldioxiden i avgaserna för gödsling i växthus har
            dessa ytterligare kostnadsfördelar.
          </note>
          <note>
            Det måste också vara fel att basera en beskattning på företagens
            omsättning, vilket sker i dag. Ett företag med höga ingångsvärden
            i produktion, t.ex. för plantmaterial, beskattas efter detta värde
            som inte på något sätt behöver vara relaterat till företagets
            lönsamhet.
          </note>
          <note>
            Detta är missförhållanden i beskattningen för växthusodlingen
            som påpekats för regeringen och riksdagen i flera år. Jag skulle
            vilja fråga Kaj Larsson hur han ser på just det problem som trädgårdsnäringen
            faktiskt har när det t.ex. gäller 0,8-procentsregeln.
          </note>
          <note>
            Jag vet om att en utredning tittar på detta, men jag skulle ändå
            vilja höra hur Kaj Larsson principiellt ser på detta och att han
            inte bara refererar till att utredningen, vilken jag hoppas på,
            när den slutredovisas vid årsskiftet, kommer att landa i förslag
            som rättar till den här snedvridningen.
          </note>
          <note>
            Fru talman! Vi har i vår motion även tagit upp frågan om ett
            nationellt stöd för ekologisk odling i växthus. I det nationella
            programmet för landsbygdsutveckling för perioden 2000-2006 har
            stödet till resurshållande konventionell odling tagits bort. I
          </note>
          <note>
            programmet finns inte heller möjlighet till stöd vid övergång
            till ekologisk växthusproduktion. Vi beklagar denna brist i programmet
            eftersom vi i stödet till ekoodling sett en möjlighet till stora
            miljövinster för samhället och i ett ekologiskt växthusodlingsstöd
            sett ett starkt incitament för branschen att ta ett viktigt steg
            i en ekologisk riktning.
          </note>
          <note>
            Utskottsmajoriteten skriver i utskottsbetänkandet att ökad ekologisk
            uthållighet ska främjas. Varför är ni då inte beredda att bifalla
            vårt krav på ett nationellt stöd för ekologisk odling i växthus?
            Det skulle jag vilja ha svar på från samtliga majoritetsföreträdare
            här i dag.
          </note>
          <note>
            Vi kristdemokrater anser således att miljöstöden i landsbygdsprogrammet
            ska byggas ut med ett nationellt stöd för ekologisk odling i växthus.
          </note>
          <note>
            Fru talman! Därmed vill också jag yrka bifall till reservation
            nr 1.
          </note>
          <note type="speaker">
            Anf. 200 ESKIL ERLANDSSON (c):
          </note>
          <note>
            Fru talman! I betänkandet Trädgårdsnäring m.m.
          </note>
          <note>
            behandlas ett antal motionsyrkanden från de allmänna motionstiderna
            åren 1999, 2000 och 2001 om trädgårdsnäring och därtill om växtskydd.
            Jag tänker, fru talman, uppehålla mig vid den sistnämnda frågan
            och då närmare bestämt vid gentekniken.
          </note>
          <note>
            Gentekniken är en mycket stor och viktig fråga på livsmedelsområdet
            i dag bland konsumenterna. Både bland våra svenska konsumenter
            och bland konsumenter i andra länder finns ibland en stor skepsis
            och kanske t.o.m. en rädsla för vad den nya tekniken kan innebära
            och innehålla. Denna skepsis och rädsla måste vi, tycker jag,
            ta på allvar. En utveckling med skeptiska konsumenter gynnar varken
            lantbruket, trädgårdsnäringen eller livsmedelssektorn totalt sett.
          </note>
          <note>
            I Centerpartiet anser vi emellertid att gen- och biotekniken
            har en stor potential. Den moderna tekniken kan tillsammans med
            och i symbios med t.ex.
          </note>
          <note>
            informationstekniken forma nya resurseffektiva och hållbara lösningar.
          </note>
          <note>
            Vi kan lära oss av naturens egna metoder och kanske ersätta miljöskadliga
            ämnen eller resurskrävande mekaniska processer. Växtförädling,
            nya kretsloppsanpassade material och hållbara energiprocesser
            är exempel på områden där gentekniken redan är och kan bli ett
            viktigt instrument.
          </note>
          <note>
            Men, fru talman, användningen av genmodifierade växter i jordbruket
            och trädgårdsnäringen måste omgärdas av strikta regler. En växt
            som har fått egenskaper som ger bättre möjligheter till överlevnad,
            t.ex. insektsresistens, måste odlas på sådant sätt att den inte
            får möjlighet att sprida dessa egenskaper till vilt levande material
            och växter.
          </note>
          <note>
            Principen om särhållning tycker jag är mycket viktig och måste
            värnas. Det är därför mycket angeläget att forma och bygga upp
            övervakningssystem för att det nya materialet ska kunna användas
            och godkännas för odling inom trädgårdsnäringen och jordbruket.
          </note>
          <note>
            Jag vill med anledning, fru talman, av det anförda yrka bifall
            till reservation nr 4.
          </note>
          <note type="speaker">
            Anf. 201 MARIA WETTER-STRAND (mp):
          </note>
          <note>
            Fru talman! Vi i Miljöpartiet vill värna trädgårdsodlingen av
            flera olika skäl. En orsak är hälsa och rekreation, och Vänsterpartiet
            pratade här tidigare föredömligt om kolonilotter. Det finns en
            stor tillfredsställelse över att ha en egen produktion av de råvaror
            som man behöver för sin överlevnad, i alla fall en del av dessa,
            och naturligtvis också för att det är en viktig produktion av
            råvaror som sker inom trädgårdsodlingen även för kommersiellt
            syfte.
          </note>
          <note>
            Vi anser att det är viktigt att man gynnar en övergång till en
            ekologisk trädgårdsodling, precis som vi anser när det gäller
            jordbruket i stort.
          </note>
          <note>
            Miljöpartiets förslag som behandlas i det här betänkandet handlar
            om ekologisk grönsaksodling och kompetensutveckling.
          </note>
          <note>
            Det finns ju ett mål som riksdagen har satt upp om att den ekologiska
            produktionen av jordbruksprodukter ska öka rejält framöver. Det
            är även Miljöpartiets mål. Vi vill även sätta upp mer långsiktiga
            mål för detta.
          </note>
          <note>
            I dag håller den svenska frilandsodlingen av grönsaker och även
            växthusproduktion av ekologiska grönsaker på att konkurreras ut
            av ekologiska producenter i andra länder. En av orsakerna är bristen
            på kvalificerad rådgivning till dessa odlare. Vi har därför föreslagit
            att regelverket för KULM-verksamheten ska ändras. KULM står alltså
            för kompetensutveckling av lantbrukare inom miljöområdet.
          </note>
          <note>
            Därmed vill jag yrka bifall till vår reservation nr
          </note>
          <note>
            2.
          </note>
          <note>
            Vi stöder också en reservation från Centerpartiet som handlar
            om GMO och strikta regler vid utsättning av genetiskt modifierade
            organismer i odlingslandskapet. Här vill jag bara påpeka att utgångspunkten
            för Miljöpartiets bestämda uppfattning när det gäller genetiskt
            modifierade organismer är att man ska ha ett moratorium mot all
            utplantering av dessa, därför att det är det enda sättet i dag
            att garantera att dessa gener inte sprids till vilda arter som
            kan vara besläktade med de arter som odlas på jordbruksmark. Det
            är därför oerhört viktigt att man gör vad man kan för att sträva
            efter att minska riskerna.
          </note>
          <note>
            Även om vi vill ha ett moratorium, anser vi att det är viktigt
            att även stödja andra åtgärder som kan gå lite grann i riktning
            mot ett moratorium.
          </note>
          <note>
            Reglerna för utsättning av GMO är i dag långt ifrån tillräckliga
            för att garantera att dessa gener inte sprids. Garantera kan man
            aldrig göra, men riskerna är i dag alldeles för höga som vi ser
            det. Därför har vi valt att stödja den här reservationen från
            Centerpartiet.
          </note>
          <note>
            När det gäller Caroline Hagströms fråga här tidigare om ett nationellt
            stöd för ekologisk odling i växthus pågår det en översyn av användningen
            av medlen i miljö- och landsbygdsprogrammet just nu.
          </note>
          <note>
            Därför kan jag inte svara exakt på frågan, utan vi får arbeta
            vidare med detta. Vår utgångspunkt är naturligtvis att man så
            mycket som möjligt ska stödja all form av ekologisk odling på
            ett rättvist sätt.
          </note>
          <note type="speaker">
            Anf. 202 KAJ LARSSON (s):
          </note>
          <note>
            Fru talman! Trädgårdsnäringen är viktig ur flera synpunkter.
            Den har stor betydelse som producent av viktiga och nyttiga livsmedel.
            Den har också stor betydelse som sysselsättning på många orter
            i vårt land och är dessutom en utpräglad småföretagsbransch. Jag
            tror att alla politiska partier som är verksamma här i riksdagen
            delar denna uppfattning. Jag tror också att alla partiers vilja
            är att trädgårdsnäringen ska finnas kvar i vårt land och inte
            konkurreras ut av produkter från andra länder.
          </note>
          <note>
            Om vi nu har denna gemensamma syn, vad var det då som politiskt
            skilde oss åt när vi i utskottet behandlade motioner om trädgårdsnäringen
            från allmänna motionstiden? Meningsskillnaderna har ju resulterat
            i fyra reservationer från oppositionen. När jag läser innehållet
            i reservationerna och lyssnar till debatten här i dag säger man
            från Moderaterna, kd och c att trädgårdsnäringens konkurrensförutsättningar
            måste förbättras. Som alla känner till regleras trädgårdsnäringens
            ekonomiska villkor genom en rad bestämmelser inom landet och inom
            EU. Precis som inom jordbruk och andra näringar kan vi inte ge
            bidrag och ekonomiska förstärkningar hur som helst utan måste
            acceptera EU:s regelverk.
          </note>
          <note>
            I det nuvarande miljö- och landsbygdsprogrammet, som är godkänt
            av EU och som gäller för åren
          </note>
          <note>
            2000-2006, ingår miljöstöd, kompensationsbidrag, kompetensutveckling,
            vidareförädlingsstöd och projektstöd för utveckling av landsbygden.
            Dessa stödmöjligheter kan också utnyttjas av trädgårdsnäringen.
          </note>
          <note>
            Därutöver har regeringen också avsatt fem miljoner kronor i budgeten
            för år 2001 för en trädgårdsfond. I
          </note>
          <note>
            årets budget sker en avsättning på två miljoner kronor. Därutöver
            kommer mer medel till fonden vid återföringen av handelsgödselmedel.
            Enligt gjord överenskommelse ska 10 % av avgifterna kollektivt
            tillfalla LRF/TRF. Det blir ca 35 miljoner kronor.
          </note>
          <note>
            Av dessa medel kommer ca 6 miljoner TRF till godo, som också
            ska täcka potatisodlarnas önskemål om medel. Hur uppdelningen
            kommer att ske mellan fonden och potatisodlarnas önskemål överlåts
            till näringen att bestämma. Det innebär med andra ord att fondens
            sju miljoner kommer att öka ytterligare samt att medel ställs
            till förfogande för potatisodlingen.
          </note>
          <note>
            Inom Regeringskansliet arbetar man med att utveckla formerna
            för fonden och hur stödet ska användas. Huvudsyftet är att medlen
            ska användas för forskning och utvecklingsverksamhet inom trädgårdsnäringen.
          </note>
          <note>
            Trädgårdsnäringen ges genom kollektiva insatser, möjlighet till
            bättre kunskapsunderlag och individuell kompetenshöjning, stimulans
            till att rationellt och strukturellt stärka sin position på marknaden.
            Detta gäller naturligtvis under förutsättning att trädgårdsnäringsfonden
            godkänns som statligt stöd av kommissionen, men detta beräknas
            ju ske nu under våren.
          </note>
          <note>
            Vårt kyliga klimat i Norden jämfört med Sydeuropa gör att växthusodlingen
            i Sverige har sämre konkurrensmöjligheter eftersom produktionen
            kräver mer energi. Av den anledningen ansåg regeringen att det
            var viktigt att växthusnäringen ingår i översynen av reglerna
            för energiskatter. Detta uppdrag pågår och ska redovisas den 1
            december i år. Till Caroline
          </note>
          <note>
            Hagström vill jag därför säga att jag inte kommer att ge något
            annat besked här i eftermiddag när det gäller den frågan. Men
            jag kan bolla en fråga tillbaka till
          </note>
          <note>
            Caroline Hagström: Fråga ert eget parti hur ni ställer er! Har
            man lyssnat på debatten i eftermiddag så har det stått företrädare
            från ert parti och sagt att man ska höja skatten medan Caroline
            Hagström vill sänka den.
          </note>
          <note>
            Det ställs också krav i reservation 1 på att det ska vara lägre
            arbetsgivar- och socialavgifter för säsongsanställd personal.
            Detta har ju avstyrkts av socialförsäkringsutskottet. En nedsättning
            av socialavgifterna med 5 % har skett tidigare, och det innebär
            en viss lättnad för företag med säsongsanställd personal. En annan
            förändring som också får räknas som positiv för näringen gäller
            tiden för arbetstillstånd för säsongsanställd personal. Den har
            ökat från tre månader till sju månader och gäller nu från den
            1 april till den
          </note>
          <note>
            1 november.
          </note>
          <note>
            Som svar till Vänsterpartiet angående dess krav på ett övervakningssystem
            för genetiskt modifierade växter som godkänts för odling i jordbruket
            vill jag säga följande: Det finns ingen teknik i vårt land som
            är omgärdad av så många lagar och bestämmelser som gentekniken.
            Vi har i dag ingen konventionell odling i Sverige utan endast
            försöksodlingar, och dessa är både övervakade och skyddade på
            ett absolut bra sätt.
          </note>
          <note>
            Fru talman! Jag inledde med att säga att trädgårdsnäringen är
            en viktig näring för vårt land. Därför följer vi socialdemokrater
            näringens utveckling med stor uppmärksamhet. Självklart är vi
            också beredda att göra förändringar om vi bedömer detta som nödvändigt
            för utvecklingen. De åtgärder som vidtagits, och som jag har beskrivit
            här, är bevis på att vi noggrant följer näringens utveckling och
            konkurrenssituation.
          </note>
          <note>
            Jag yrkar bifall till miljö- och jordbruksutskottets förslag
            i betänkandet MJU17 och avslag på reservationerna.
          </note>
          <note type="speaker">
            Anf. 203 CAROLINE HAGSTRÖM (kd) replik:
          </note>
          <note>
            Fru talman! Jag kan försäkra Kaj Larsson om att några skattehöjningar
            har vi inte motionerat om. Jag vet inte var Kaj Larsson har fått
            det ifrån. Jag har suttit här i kammaren och lyssnat på det mesta
            i dag, och jag har inte hört någon från mitt parti säga att vi
            ska höja några skatter. Vi har dessutom i vårt budgetalternativ
            avsatt 20 miljoner kronor som näringen själv anser att den behöver
            just för kompensation, som Kaj Larsson själv sade, för de högre
            kostnader vi har i Sverige.
          </note>
          <note>
            Kaj Larsson säger vidare att han inte vill ge något besked mer
            än att det finns en utredning. Jag förstår att det kan vara problematiskt.
            Däremot frågade jag om Kaj Larssons principiella inställning när
            det gäller t.ex. regeln om 0,8 % och de problem som den kan innebära
            för den här näringen. Jag skulle vilja ha ett svar på det.
          </note>
          <note>
            Sedan säger också Kaj Larsson att man inte kan ge nationella
            stöd hur som helst utan erkännande från
          </note>
          <note>
            EU. Det vet jag också, det är helt riktigt. Det ska först notifieras,
            och därefter kan det godkännas av EU.
          </note>
          <note>
            Men samtidigt är det också så, Kaj Larsson, att om vi inte notifierar
            kan vi heller aldrig få ett godkännande.
          </note>
          <note>
            Vi måste ju försöka. Det var därför min fråga till bl.a.
          </note>
          <note>
            Kaj Larsson var: Är Kaj Larsson beredd att stödja ett sådant
            förslag som det vi har när det gäller ett nationellt stöd till
            ekologisk växthusodling eftersom det faktiskt står i betänkandet
            från majoritetens sida att vi ska gynna ekologisk produktion?
          </note>
          <note type="speaker">
            Anf. 204 KAJ LARSSON (s) replik:
          </note>
          <note>
            Fru talman! Först och främst, Caroline Hagström:
          </note>
          <note>
            Läs protokollet från debatten i eftermiddag och vad ordföranden
            har sagt i debatten. Detta om energiskatterna.
          </note>
          <note>
            När det gäller den ekologiska odlingen i växthus vet jag att
            det pågår ett arbete. Man tittar på det. Jag vet också att trädgårdsnäringen
            har begärt uppvaktning om de här bitarna. Det problem som kvarstår
            gäller ju hur man ska räkna ut bidraget om man ska ha det. Inom
            ekologisk odling kan man t.ex. inte räkna hektar. Man får börja
            räkna kvadratmeter i stället. Det är inte så enkelt att införa
            sådana här system. Men, som sagt var: Det arbetas med det.
          </note>
          <note>
            Energiskatterna och min principiella inställning om dem uttalar
            jag mig inte om i dag. Jag avvaktar den utredning som kommer.
          </note>
          <note type="speaker">
            Anf. 205 CAROLINE HAGSTRÖM (kd) replik:
          </note>
          <note>
            Fru talman! De gläder mig i alla fall att Kaj Larsson har en
            positiv inställning. Sedan får vi väl hoppas att den håller hela
            vägen.
          </note>
          <note>
            När det gäller de nationella stöden är vi ju ett av de få länder
            i EU som faktiskt inte ger ett nationellt stöd till just ekologisk
            odling i växthus. Där kan man faktiskt kika på hur de andra länderna
            har löst just denna problematik. Så svårt kan det kanske inte
            vara.
          </note>
          <note>
            Men, fru talman, jag nöjer mig med detta för dagen och hoppas
            att det här innebär att Kaj Larsson ändå kommer att försöka verka
            för att vi ska få till stånd ett nationellt stöd för ekologisk
            växthusodling.
          </note>
          <note type="speaker">
            Anf. 206 KAJ LARSSON (s) replik:
          </note>
          <note>
            Fru talman! Jag har absolut ingenting emot det om det går att
            införa, men jag ser problemen framför mig.
          </note>
          <note>
            Det är som sagt inte så enkelt att införa sådana system. Det
            är inte bara fråga om att införa det. Man ska kontrollera det
            också. Jag tror inte att detta är någon större fråga för trädgårdsnäringen
            i Sverige.
          </note>
          <note type="speaker">
            Anf. 207 INGVAR ERIKSSON (m) replik:
          </note>
          <note>
            Fru talman! Kaj Larsson säger att trädgårdsnäringen Han tror
            också att vi är överens om detta, och det är vi självfallet.
          </note>
          <note>
            Men hur är det då med förutsättningarna för att denna näring
            ska kunna motsvara förväntningarna i framtiden? Vi upplever ju
            att det fortfarande är stora skillnader när det gäller konkurrenssnedvridningar.
          </note>
          <note>
            Kaj Larsson tog också upp detta med arbetsgivaravgifterna och
            att man i socialförsäkringsutskottet yrkat avslag på den motionen.
            Det skulle vara intressant att höra vad Kaj Larsson själv anser
            om detta.
          </note>
          <note>
            Det måste väl ändå vara rimligt att man har sådana möjligheter
            att man kan skörda den produktion som blir. Ibland har vi ju problem
            med det. Det vet Kaj
          </note>
          <note>
            Larsson mycket väl. Även om tiden för utländsk arbetskraft nu
            har utsträckts är det inte tillfyllest.
          </note>
          <note>
            Sedan har vi frågan om dieselskatten. Jag skulle gärna vilja
            höra Kaj Larssons uppfattning om den.
          </note>
          <note>
            Den bidrar ju nämligen i mycket hög grad till att snedvrida konkurrensförutsättningarna,
            inte minst när det gäller den fältmässiga trädgårdsodlingen.
          </note>
          <note type="speaker">
            Anf. 208 KAJ LARSSON (s) replik:
          </note>
          <note>
            Fru talman! Ingvar Eriksson talade om stora skillnader mellan
            länderna. Här ska man naturligtvis, liksom i andra sammanhang,
            räkna in det totala.
          </note>
          <note>
            Jag vet sedan tidigare debatter med Ingvar Eriksson att han vill
            göra gällande att vi alltid är missgynnade i Sverige. Han glömmer
            att titta på de fördelar som finns här också.
          </note>
          <note>
            Jag tror att man också här ska vara försiktig med att gå in och
            kompensera på något speciellt sätt. Jag tror att det kan vålla
            problem. Jag är inte beredd att i dag säga att detta ska och bör
            ske.
          </note>
          <note type="speaker">
            Anf. 209 INGVAR ERIKSSON (m) replik:
          </note>
          <note>
            Fru talman! Jag förstår att Kaj Larsson som vanligt inte är beredd
            att vidta några ytterligare åtgärder.
          </note>
          <note>
            Det allvarliga är att han inte riktigt inser att det fortfarande
            råder betydande skillnader när det gäller konkurrensförutsättningar.
            Det är mycket allvarligt ur näringens synpunkt.
          </note>
          <note>
            Vi vet att detta har dokumenterats i utredningen
          </note>
          <note>
            En livsmedelsstrategi för Sverige, som lades fram
          </note>
          <note>
            1997. Det har gått många år sedan dess. De förändringar som har
            skett är väldigt små i förhållande till vad den utredningen föreslog.
          </note>
          <note>
            Det skulle vara intressant att höra om Kaj Larsson delar denna
            uppfattning och ambitionen att åstadkomma jämställdhet när det
            gäller konkurrensförutsättningarna. Vi måste ju ha en gemensam
            vettig inställning i Sveriges riksdag. Jag hoppas vi kan vara
            överens om detta.
          </note>
          <note type="speaker">
            Anf. 210 KAJ LARSSON (s) replik:
          </note>
          <note>
            Fru talman! Än en gång, Ingvar Eriksson: Det finns många andra
            aspekter man ska väga in. Man ska inte bara titta på en enda sak
            och säga att det är felaktigt och att det snedvrider konkurrenssituationen.
          </note>
          <note>
            Jag har här i kväll belyst vad vi har gjort och vad som håller
            på att göras för trädgårdsnäringen. Jag tycker att det som sker
            är positivt. När det gäller energiskatt osv. har ju regeringen
            också tagit hänsyn till trädgårdsnäringen.
          </note>
          <note>
            Jag anser att vi från socialdemokratisk sida verkligen har uppmärksammat
            trädgårdsnäringen, och vi följer noggrant utvecklingen. Ingvar
            Eriksson behöver inte vara så bekymrad.
          </note>
          <note>
            Anf. 211 MARIA WETTERSTRAND (mp)
          </note>
          <note>
            replik:
          </note>
          <note>
            Fru talman! Jag blev lite bekymrad av Kaj Larssons tvärsäkra
            uttalanden om säkerheten i de svenska försöksodlingarna med genetiskt
            modifierade organismer. Det stämmer att det är just försöksodlingar,
            även om de i och för sig har ett tydligt kommersiellt syfte.
          </note>
          <note>
            Socialdemokraterna brukar ju ofta fästa stort allvar vid vad
            man säger från EU. Efter vad jag har förstått kommer EU ganska
            snart att kräva att man ganska radikalt ändrar de säkerhetsregler
            som gäller just dessa försöksodlingar och t.ex. ökar säkerhetsavståndet
            till näraliggande odlingar med en tiopotens eller något liknande.
          </note>
          <note>
            Jag tror inte att man ska vara så tvärsäker på att den säkerhet
            som i dag råder kring dessa odlingar är tillräcklig ens ur en
            socialdemokratisk synvinkel. Den är definitivt inte tillräcklig
            ur en miljöpartistisk synvinkel.
          </note>
          <note type="speaker">
            Anf. 212 KAJ LARSSON (s) replik:
          </note>
          <note>
            Fru talman! Det är möjligt att EU ändrar reglerna, och eftersom
            vi tillhör gemenskapen får vi naturligtvis följa det.
          </note>
          <note>
            Eftersom jag också sitter i Gentekniknämnden har jag noggrant
            följt vad som sker på försöksodlingarna ute i landet. De avstånd
            som finns i dag är såvitt jag har fått veta enligt forskarna ganska
            säkra avstånd.
          </note>
          <note>
            Men visst kan det förflyttas partiklar med vind osv., så jag
            vill inte uppfattas som tvärsäker. Om forskare och EU kommer med
            bestämmelser om att avstånden ska ökas ska vi självklart göra
            det.
          </note>
          <note type="speaker">
            Anf. 213 RONNY OLANDER (s):
          </note>
          <note>
            Fru talman! Det är nu fjärde gången vi motionerar om koloniträdgårdar
            och lokal odling, med förhoppning om att droppen så småningom
            ska urholka stenen. Vi vill att den här viktiga folkrörelsen får
            den uppmärksamhet och det stöd den förtjänar. Representanter från
            Byggnads och S-kvinnor har även på detta område samarbetat och
            inte endast inom det sociala och bostadspolitiska området.
          </note>
          <note>
            Vid riksdagsbehandlingen av våra tidigare motioner på samma tema
            tyckte vi att riksdagen rörde sig ett steg i rätt riktning då
            man instämde i våra synpunkter om koloniträdgårdarnas betydelse
            för människors hälsa och rekreation och vikten av att människorna
            i våra tätorter ges möjlighet att bedriva odling på sin fritid.
          </note>
          <note>
            Tyvärr avvisades då vårt andra yrkande om att det bör skrivas
            in i miljökvalitetsmålet God bebyggd miljö att koloniträdgårdar
            behövs för att tillgodose behovet av lokal odling. Argumentet
            för att avvisa vårt yrkande var att vi skulle avvakta propositionen
            om miljökvalitetsmålen - en proposition som vi tycker i det avseendet
            blev en besvikelse.
          </note>
          <note>
            Men jag ska försöka vara lite positiv. Nu nämns i alla fall lokal
            odling under delmålen för en god lokal miljö i propositionen.
          </note>
          <note>
            Som skåning behöver jag bara fara över sundet till
          </note>
          <note>
            Danmark för att hitta en annan inställning till koloniträdgårdar.
            Där lagstiftade man för snart ett år sedan om regler som säkrar
            markanvändningen i befintliga koloniträdgårdsområden och främjar
            att nya koloniträdgårdsområden anläggs. Även om jag inte är säker
            på att lagstiftning är den bästa vägen att gå, har det danska
            Folketinget ändå valt en väg som vi borde också överväga här i
            Sverige.
          </note>
          <note>
            Jag tycker att en av våra viktigaste uppgifter som politiker
            är att påverka attityder. Förutom opinionsbildning och lagstiftning
            knyter vi starka förhoppningar till att det går att få berörda
            myndigheter och kommuner att samarbeta bättre med den organiserade
            koloniträdgårdsrörelsen, så att vi gemensamt kan hjälpas åt att
            tillgodose behovet koloniträdgårdar och odlingslotter i våra tätorter.
          </note>
          <note>
            Fru talman! Frågan är hur målet ska uppnås. Miljömålskommittén
            berörde inte frågan, och det gjorde inte heller regeringen i sin
            proposition om hur miljömålen ska uppnås.
          </note>
          <note>
            Jag har försökt att finna uppdaterat material från olika håll,
            men jag har ej lyckats.
          </note>
          <note>
            En 25 år gammal publikation från dåvarande Statens planverk,
            nuvarande Boverket, finns inom området. Movium-sekretariatet,
            som utskottet upprepade gånger har hänvisat till när det gäller
            koloniträdgårdar, borde har mera att komma med.
          </note>
          <note>
            1988 gav dåvarande Lantbruksstyrelsen, en statlig myndighet,
            ut en liten publikation med syfte och engagemang för att få fram
            fler koloniträdgårdar och odlingslotter. På den tiden var det
            ett uttalat rekreationspolitiskt mål och i första hand en kommunal
            uppgift att skapa förutsättningar för odlingslotter, koloniträdgårdar
            och stadsnära fritidsbebyggelse. Då anlades också ett stort antal
            nya koloniområden. Nu verkar kommunerna i stället börja se befintliga
            koloniområden som lämplig mark för bostadsbyggande.
          </note>
          <note>
            Det finns exempel på det.
          </note>
          <note>
            Fru talman! I dag har vi ett trädgårdsintresse i vårt land utan
            motstycke i modern tid. Fritidsodlingens samhällsnytta är bättre
            dokumenterad än någonsin tidigare. Nu är det viktigt att statsmakterna
            tydligare markerar behovet av lokal odling och koloniträdgårdar
            för alla dem som inte har råd eller lust att köpa ett hus för
            flera miljoner kronor.
          </note>
          <note>
            Det är alltså dags att markera och att redovisa vilket ansvar
            kommunerna bör ta och hur de statliga myndigheterna kan medverka
            med råd och anvisningar, i samråd med den organiserade koloniträdgårdsrörelsen.
          </note>
          <note>
            Även om vi motionärer tycker att det går på tok för sakta hoppas
            jag att vi nu steg för steg rör oss i rätt riktning. Och vi kommer
            definitivt att fortsätta slåss för koloniträdgårdarna och den
            lokala odlingen, och det är glädjande att det är många som under
            åren genom motionsyrkanden har engagerat sig i dessa viktiga frågor.
          </note>
          <note>
            Jag yrkar bifall till förslaget i utskottets betänkande.
          </note>
          <note type="speaker">
            Anf. 214 KAJ LARSSON (s) replik:
          </note>
          <note>
            Fru talman! Jag delar till fullo Ronny Olanders åsikter om koloniträdgårdarnas
            betydelse i vårt samhälle. De är viktiga för människors hälsa,
            rekreation och avkoppling och de ger också många människor möjligheter
            att träffas och umgås. Detta ger en social tillfredsställelse.
          </note>
          <note>
            Ronny Olander säger att propositionen om miljökvalitetsmålen
            blev en besvikelse. Då vill jag peka på vår skrivning i betänkandet
            på s. 8. Jag citerar några rader:
          </note>
          <note>
            "Som ett av delmålen under miljökvalitetsmålet
          </note>
          <note>
            God bebyggd miljö fastställdes hösten 2001 att naturoch grönområden
            med närhet till bebyggelsen och med god lokal tillgänglighet skall
            värnas så att behovet av lek, rekreation, lokal odling samt ett
            hälsosamt lokalklimat kan tillgodoses."
          </note>
          <note>
            Det är Boverket som har det övergripande ansvaret för programmet
            och strategierna, och även kommuner och länsstyrelse. Trots att
            vi nu har samma uppfattning om koloniträdgårdarnas stora betydelse
            så är jag av uppfattningen att miljö- och jordbruksutskottet för
            närvarande inte kan åstadkomma mer.
          </note>
          <note>
            Instrumentet finns, och nu gäller det att använda det.
          </note>
          <note>
            Kommer Ronny Olander på något mer konkret som utskottet och riksdagen
            kan göra så är vi naturligtvis intresserade av att få veta det.
            En sak är ju ändå gemensam: Koloniträdgårdarna är viktiga för
            vårt samhälles byggande.
          </note>
          <note type="speaker">
            Anf. 215 RONNY OLANDER (s) replik:
          </note>
          <note>
            Fru talman! Jag tackar för den positiva tolkning som Kaj Larsson,
            som är föredragande från utskottets sida, gör. Som jag sade i
            mitt anförande var vi besvikna just i den här delen. Vi trodde
            att vi skulle komma en bit längre. Det är väl så när man vill
            göra mycket - då kan man också känna en besvikelse. Men det har
            också under åren känts som om vi rör oss i rätt riktning, men
            att vi kanske skulle försöka vara något skarpare när det gäller
            att säkerställa koloniträdgårdarnas utveckling och den lokala
            odlingen.
          </note>
          <note>
            Samtidigt är det rätt att vi inte kan styra Boverket härifrån.
            Men jag tror precis som många andra att
          </note>
          <note>
            Boverket följer vårt riksdagsarbete mycket noga och därigenom
            också kanske gör nya ansatser inom området.
          </note>
          <note>
            Som sagt var yrkar jag bifall till utskottets förslag i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 7 mars.)
          </note>
          <note>
            12 § Övergrepp i rättssak, m.m.
          </note>
          <note>
            Föredrogs justitieutskottets betänkande 2001/02:JuU12
          </note>
          <note>
            Övergrepp i rättssak, m.m. (prop. 2001/02:59).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut skulle fattas den 7 mars.)
          </note>
          <note>
            Ajournering
          </note>
          <note>
            Kammaren beslutade kl. 18.02 på förslag av talmannen att ajournera
            förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            13 § Våldsbrott och brottsoffer
          </note>
          <note>
            Föredrogs justitieutskottets betänkande 2001/02:JuU11
          </note>
          <note>
            Våldsbrott och brottsoffer.
          </note>
          <note type="speaker">
            Anf. 216 JEPPE JOHNSSON (m):
          </note>
          <note>
            Fru talman! Vi står bakom samtliga våra reservationer men följer
            vår princip att endast yrka bifall till reservation nr 1.
          </note>
          <note>
            Under många år av socialdemokratiskt styre var den största delen
            av samhällets intresse inriktat på brottslingen. Brottsoffret
            sattes inte i centrum. I viss mån lever den attityden kvar.
          </note>
          <note>
            Fru talman! Inledningsvis vill jag framhålla att när vi lägger
            fram våra förslag för att minska brottsligheten och därmed minska
            antalet brottsoffer eller göra tillvaron något lättare för dem
            som redan drabbats av brott gör vi det i ödmjuk vetskap om att
            man inte enbart genom kriminalpolitiska åtgärder kan åstadkomma
            underverk. Detta sagt för att slippa höra påhoppen att vi bara
            sysslar med straff.
          </note>
          <note>
            Det är genom ihärdigt brottsförebyggande arbete som de stora
            vinsterna kan göras, att barn redan i familj och skola lär sig
            att skilja på mitt och ditt. Och det överlägset bästa sättet att
            motverka våld mot kvinnor är att små pojkar redan i hem och skola
            lär sig att respektera kvinnor och flickor och ta avstånd från
            våld.
          </note>
          <note>
            Fru talman! Att ett brott klaras upp och att en gärningsman döms
            har mycket stor betydelse även för brottsoffret. Samma sak gäller
            om polisen har möjlighet att rycka ut även vid s.k. bagatellbrott.
            Även då man utsatts för ett bilinbrott eller fått sin cykel stulen
            är det av stor betydelse att brottsoffret faktiskt får träffa
            en polis.
          </note>
          <note>
            Tyvärr är det så att allt färre brott klaras upp. Fler brottslingar
            är på fri fot samtidigt som samhällets reaktioner i många fall
            är alldeles för veka och kraftlösa i de fall någon åker fast för
            brottet. Det blir mindre och mindre vanligt. Rättsstaten befinner
            sig längre och längre ifrån den vanliga människan. Poliserna är
            för få. Åklagarna hinner inte med, och domstolarna har en tung
            arbetsbörda. I dagens Sverige är det faktiskt t.o.m. kö till en
            anstaltsplats och den vård och rehabilitering som är en förutsättning
            för en bra kriminalvård. Men bra kriminalvård har mer och mer
            blivit vackra önskemål och fina formuleringar i regeringens budget
            snarare än rejäla satsningar.
          </note>
          <note>
            Fru talman! Detta betänkande inleds i vanlig ordning med att
            slå fast att alla motionsyrkanden avstyrks. Så är det alltid i
            de fall som Socialdemokraterna lyckas få med sig både Vänstern
            och Miljöpartiet. Det är för övrigt mycket sällan som något av
            de båda stödpartierna vågar ha en åsikt som riskerar ett majoritetsbyte.
            Som vanligt avstyrks alla våra förslag med att det pågår utredning,
            att det planeras insatser eller att ärendet bereds i departementet.
          </note>
          <note>
            Jag ska nu ta upp några förslag som vi moderater driver då det
            gäller att komma till rätta med hot och våld mot kvinnor, frågor
            som vi drivit år efter år och där majoriteten bara gömmer sig
            bakom utredningar och beredningar. Det är på sin plats att ni
            i dag ger besked till kammaren och speciellt till svenska folket
            om vad ni egentligen tycker. Jag kommer att avsluta anförandet
            med någon fråga.
          </note>
          <note>
            Under de senaste tio åren har vi haft en kraftig ökning av antalet
            anmälda våldsbrott mot kvinnor.
          </note>
          <note>
            Våld mot kvinnor är ett allvarligt och utbrett problem, och skyddet
            för utsatta kvinnor måste faktiskt förbättras.
          </note>
          <note>
            Vi anser att straffen för brott mot kvinnor måste ses över. Vi
            hade faktiskt stora förhoppningar på förbättringar då den s.k.
            kvinnofridsreformen infördes. I dag är jag inte lika övertygad
            om att den fungerar som det var tänkt. Den borde fungera så att
            när en kvinna utsätts för mindre hot och mindre allvarliga brott
            skulle det sammantaget ge en sträng bedömning, och gärningsmannen
            skulle dömas för ett grovt brott och därmed ett högre straff.
            Jag är faktiskt inte övertygad om att det i praktiken fungerar
            på detta sätt.
          </note>
          <note>
            Vi anser att minimistraffet för grov kvinnofridskränkning måste
            höjas. Nu har lagen inte varit giltig så länge, men den lilla
            utvärdering som har gjorts visar att genomsnittstiden som man
            döms till är 14
          </note>
          <note>
            månader. Med tvåtredjedelsfrigivning innebär det att man i snitt
            sitter 9 månader för grov kvinnofridskränkning. Det tycker jag
            är alldeles för lite.
          </note>
          <note>
            En rättsstat som tydligt reagerar mot allt våld ger även kvinnor
            som blir slagna av närstående män ett bättre skydd. Vi kan därför
            inte acceptera att män som slår kvinnor inte regelmässigt döms
            till fängelse.
          </note>
          <note>
            Reglerna om samhällstjänst har i domstolarna kommit att tillämpas
            så att kvinnomisshandlare kan klara sig undan frihetsberövande
            straff.
          </note>
          <note>
            Enligt vår uppfattning måste därför lagen ändras så att det inte
            längre råder någon tvekan om att kvinnomisshandel ska leda till
            fängelsestraff. Lagen måste ändras därför att den är prövad i
            Högsta domstolen där det har fastslagits att man faktiskt kan
            dömas till skyddstillsyn. Då är det vi här i kammaren som måste
            se till att lagen ändras, om vi tycker så. Tillsammans med stödåtgärder
            för de misshandlade kvinnorna är det ett effektivt sätt att öka
            tryggheten för kvinnorna i
          </note>
          <note>
            Sverige. Det ska kosta att ge sig på en kvinna. Det ska kosta
            att ge sig på sin medmänniska. Misshandel av fru, sambo eller
            flickvän ska leda till fängelse.
          </note>
          <note>
            Vi har samma inställning då det gäller brott mot besöksförbudslagen.
            Brott mot besöksförbud bör i de allra flesta fall ge fängelsestraff.
            Straffmaximum måste höjas till två år. Dessutom måste besöksförbud
            kunna kombineras med elektronisk övervakning.
          </note>
          <note>
            Denna fråga har verkligen varit uppe i denna kammare år efter
            år. Men med den takt som departementets kvarnar mal under nuvarande
            justitieminister, men speciellt under den förra, är jag inte överdrivet
            optimistisk om att det kommer att hända något positivt, i alla
            fall inte innan valet.
          </note>
          <note>
            Fru talman! Visserligen har majoriteten avslagit alla våra förslag
            och gömt sig bakom formuleringarna
          </note>
          <note>
            "utredning pågår", "i avvaktan på planerade insatser"
          </note>
          <note>
            m.m. Men jag vill ändå ställa följande fråga, främst till Helena
            Zakariasén som representant för Socialdemokraterna, men också
            naturligtvis till representanterna för regeringens båda trogna
            stödpartier: Anser Helena Zakariasén att det ska vara möjligt
            att döma män som slår kvinnor till andra påföljder än fängelse?
          </note>
          <note type="speaker">
            Anf. 217 YVONNE OSCARSSON (v):
          </note>
          <note>
            Fru talman! Jag tänker ägna hela mitt anförande åt att prata
            om våld mot kvinnor. Det tycker vi i Vänsterpartiet är lämpligt
            två dagar före Internationella kvinnodagen.
          </note>
          <note>
            Jag ska börja med att yrka bifall till reservation nr 5. Vi står
            naturligtvis bakom alla våra andra reservationer men yrkar bara
            bifall till den.
          </note>
          <note>
            Man äger bara det man kan försvara, och kan man inte försvara
            det äger man det inte. Bella kan inte försvara sig, alltså äger
            hon inte sig själv. Bella ägs av alla och av ingen. Hon är var
            mans egendom. Hon är det ursprungliga kollektivet, till var och
            en efter hans behov. Låtom alla dricka ur hennes källa!
          </note>
          <note>
            Detta avsnitt är ur Dirty Weekend av Helen Zahavi.
          </note>
          <note>
            Sedan vill jag ta ett citat till. Det är ur kvinnofridspropositionen:
            "Det våld som män riktar mot kvinnor har ofta sitt ursprung i
            och finner näring ur fördomar och föreställningar om mäns överordning
            och kvinnors underordning."
          </note>
          <note>
            Vi lever i dag i ett samhälle där kön är den mest genomgripande
            kategorisering som existerar. Vilket kön du har påverkar hur mycket
            makt du har och vilket utrymme du kan få inom i stort sett samtliga
            sfärer i livet. Denna könsmaktsordning innebär att kvinnor systematiskt
            underordnas män. Detta tar sig uttryck bl.a. i att kvinnors arbete
            betalas lägre än mäns, att män är överrepresenterade i samtliga
            maktbärande organisationer och att kvinnor utsätts för våld och
            övergrepp.
          </note>
          <note>
            Vänsterpartiets feministiska politik tar som sin uppgift att
            bekämpa denna maktordning och försöker skapa ett samhälle där
            kön saknar betydelse för hur man bemöts och vilka möjligheter
            man har i livet. En central del av denna politik handlar om att
            eliminera all form av könsrelaterat eller sexualiserat våld -
            ett våld som är det yttersta uttrycket för den ojämna maktfördelningen
            mellan kvinnor och män.
          </note>
          <note>
            För att förstå omfattningen av detta våld krävs en helhetssyn
            och en förståelse av den rådande könsmaktsordningen. För att förhindra
            våldet krävs att samhällets olika aktörer utgår från en feministisk
            analys i sina åtgärder. Arbetet för att stoppa det sexualiserade
            våldet måste ske utifrån insikten om att det handlar om makt och
            samhällsstrukturer. Att tala om samhällsstrukturer är inte detsamma
            som att tolka dessa som orsaksförklaring i enskilda fall. Det
            är inte strukturer som slår, misshandlar eller våldtar. Det är
            enskilda män som på detta sätt utövar makt. Det är därför mäns
            självklara ansvar att aldrig ta sig den makten och alla mäns ansvar
            att aktivt manifestera sitt motstånd mot sexualiserat våld.
          </note>
          <note>
            Kvinnors liv begränsas av den rådande könsmaktsordningen på en
            mängd olika plan. Tjejer i skolan får lära sig att pojkar som
            utsätter dem för kränkningar egentligen tycker om dem. Sexuella
            trakasserier på arbetsplatser negligeras eller ses som något som
            ingår i jobbet. Ingen kvinna kan veta om den man som går bakom
            henne på vägen är en god man eller inte. Ingen kvinna kan veta
            om mannen som hon blivit förälskad i kommer att utsätta henne
            för våld eller övergrepp. Hotet om våld finns överallt i kvinnors
            liv.
          </note>
          <note>
            En undersökning visar att för hälften av landets kvinnor är denna
            rädsla så stor att man undviker att gå ut ensam på kvällar och
            nätter. Störst rädsla upplevs av yngre kvinnor. 70 % av dem som
            är mellan 16
          </note>
          <note>
            och 29 år är rädda för att bli utsatta för sexuella övergrepp.
          </note>
          <note>
            Den oro som kvinnorna känner handlar också om tvivel på polisens
            och sjukvårdens förmåga att skydda och hjälpa. Mer än var tionde
            kvinna bär med sig något som de tror kan skydda dem vid överfall.
            Oron och rädslan har också ökat över tid. Kvinnor lär sig olika
            strategier för att på olika sätt hantera rädsla och fruktan för
            övergrepp. Resultatet blir ett samhällsklimat där rädslan i sig
            själv begränsar livsutrymmet även utanför de situationer där övergreppen
            sker. Det blir begränsande för hur livet kan levas.
          </note>
          <note>
            Våldet är dock också en upplevd verklighet. Under år 2000 anmäldes
            över 8 700 fall av sexualbrott varav drygt 2 000 var våldtäkt.
            Samma år anmäldes
          </note>
          <note>
            20 500 fall av kvinnomisshandel. I 80 % av fallen avser anmälan
            övergrepp av en man som är bekant för kvinnan. Detta år anmäldes
            även ca 1 080 brott mot kvinnofridslagen. Det var en ökning med
            22 %
          </note>
          <note>
            jämfört med 1999.
          </note>
          <note>
            En generell bedömning när det gäller relationer mellan antal
            brott och anmälda brott brukar vara att ca 25 % av alla brott
            anmäls. Faktorer som påverkar benägenheten att anmäla är brottets
            allvarlighetsgrad, relationer till gärningsmannen och platsen
            där brottet begicks. Vid grovt fall av våld av tidigare okänd
            person är anmälningsbenägenheten mycket hög. Detta resulterar
            i sannolikheten att mörkertalet när det gäller mäns våld mot kvinnor
            är ännu större eftersom det ofta begås av en partner till kvinna
            i deras gemensamma bostad.
          </note>
          <note>
            Våld mot kvinnor finns i alla samhällsskikt och kategorier. Trots
            detta finns det även en klassdimension i våldet. Kommittén Välfärdsbokslut
            rapporterar hur våldsbrotten ökar mot redan svaga grupper. Ensamstående
            mammor och unga kvinnor lever i dag under en ökad utsatthet för
            våld eller hot. Bland de ensamstående kvinnor som var mottagare
            av socialbidrag hade 25 % varit utsatt för våld eller hot medan
            motsvarande siffra för övriga ensamstående mammor var ca 7 %.
          </note>
          <note>
            För att få en heltäckande bild av mäns våld mot kvinnor och dess
            konsekvenser bör man se på vad mäns våld mot kvinnor kostar samhället.
            Att mäns våld mot kvinnor tar stora ekonomiska resurser i anspråk
            är helt klart, men i dag finns ingen analys av vilka faktorer
            som påverkas av mäns våld eller någon beräkning av vad det kostar
            samhället totalt.
          </note>
          <note>
            Det sexualiserade våldet har både direkta och indirekta kostnader.
            Det handlar om direkta vårdkostnader för utsatt kvinnor och barn,
            kostnader för rättsprocesser, fängelse, jourverksamhet och andra
            kostnader för att ge kvinnor och barn skydd. Det handlar också
            om bortfall i arbetstid och begränsande av kvinnors deltagande
            i samhället. När man i Kanada räknat på direkta kostnader av mäns
            våld mot kvinnor som exempelvis rättsliga kostnader, medicinsk
            vård och frånvaro från arbetet uppgick dessa till
          </note>
          <note>
            900 miljoner amerikanska dollar per år. Från Norden visar en
            ny utredning att våld mot kvinnor kostar det finska samhället
            1,5 miljarder per år. Liknande kostnadsberäkningar har gjorts
            även i Storbritannien,
          </note>
          <note>
            Nederländerna och Tyskland.
          </note>
          <note>
            Vänsterpartiet har i en tidigare motion understrukit vikten av
            att Sverige som föregångsland i arbetet med att bekämpa mäns våld
            mot kvinnor bör tillsätta en utredning för att utveckla en vetenskaplig
            metod samt genomföra en nationell kostnadsberäkning för mäns våld
            mot kvinnor och barn.
          </note>
          <note>
            Med det vill jag ytterligare en gång yrka bifall till reservation
            nr 5.
          </note>
          <note type="speaker">
            Anf. 218 RAGNWI MARCELIND (kd):
          </note>
          <note>
            Fru talman! Det betänkande vi ska behandla i kväll berör ett
            område som jag tror att vi alla anser vara viktigt. Det är obestridligt
            så att brottsoffrens situation är svår och måste uppmärksammas
            och förändras. Vi kristdemokrater står bakom alla våra reservationer
            och yttranden, men för tids vinning yrkar vi endast bifall till
            reservation 18 under punkt
          </note>
          <note>
            12.
          </note>
          <note>
            Majoriteten beskriver i betänkandet att lagstiftaren under senare
            år i flera avseenden uppmärksammat våldsutsattas situation. Betänkandet
            radar upp ett antal åtgärder som gjorts, som är på gång eller
            som är under utredning, och därmed avstyrker man alla motioner.
            Vi kristdemokrater är inte riktigt nöjda med det sätt på vilket
            man alltför lättvindigt avstyrker de förslag som läggs fram. Som
            beslutsfattare har vi till uppgift att ta ställning till viktiga
            frågor som kan få stora konsekvenser i den enskildes vardag. Det
            handlar inte bara om vilka beslut som fattas eller vilka fina
            skrivningar som vi får till i våra betänkanden, utan det handlar
            framför allt om att följa upp hur de här besluten efterlevs i
            vardagen. Det handlar om att våga och vilja se hur vardagen ser
            ut nära människan och i det här avseendet hur det ser ut nära
            brottsoffret.
          </note>
          <note>
            De rapporter som ramlar in nästan dagligen är definitivt inte
            i överensstämmelse med den bild som framhålls i detta betänkande.
            Verkligheten för hotade och utsatta kvinnor är en annan verklighet
            än den betänkandetexten återger.
          </note>
          <note>
            Jag ska belysa några av de reservationer som vi kristdemokrater
            har just därför att vi ser en annan bild av samhällets åtgärder
            och deras konsekvenser än vad majoriteten uppenbarligen gör. När
            det gäller vårt yrkande om att se över kvinnofridslagen, reservation
          </note>
          <note>
            6 under punkt 2, skriver majoriteten att några nya lagstiftningsåtgärder
            inte anses vara påkallade. Man kan inte instämma i att det finns
            några behov av ytterligare insatser på det sätt som krävs i motionerna.
          </note>
          <note>
            Vi anser att kvinnofridslagstiftningen bör utvärderas.
          </note>
          <note>
            Endast var tionde av alla anmälningar, och det var nästan 1 500
            förra året, ledde till åtal. Detta är tydliga tecken på att lagstiftningen
            inte fungerat som det var tänkt. I 10 % av fallen väcktes åtal
            för annat brott, misshandel, men övriga anmälningar avskrevs med
            motiveringen att brott inte kunde styrkas. Samtidigt vet vi att
            125 kvinnor misshandlas eller hotas varje dag och att uppåt 30
            kvinnor mördas årligen. Hälften av dem mördas av någon som de
            har levt tillsammans med.
          </note>
          <note>
            Vi vet också att när brott begåtts har det för domstolen varit
            enklare att döma för misshandel i ett av brotten i stället för
            för den återkommande kränkningen. Detta har vi fått en redogörelse
            för i utskottet. Vi menar att lagen har varit alltför otydlig.
            Det sade vi redan från början. När vi skulle göra förstärkningen
            framhöll vi att den inte var tillräcklig för att nå de syften
            som vi hade med lagstiftningen.
          </note>
          <note>
            Gång på gång läser vi i tidningarna - senast i fredagens Dagens
            Nyheter - om den kvinna som mördades i augusti av sin f.d. sambo.
            Hon hade anmält honom upprepade gånger. Hon var dessutom inte
            mannens första hustru utan var hittagen till Sverige som den tredje
            i raden. Alla dessa tre hade misshandlats. Trots att polis, socialtjänst
            m.fl. var inkopplade och visste om hur kvinnan kränktes blev hon
            till slut mördad - ensam och utan skydd.
          </note>
          <note>
            Detta är den verklighet som vi har att ta ställning till då vi
            fattar beslut. Vi kristdemokrater menar att lagstiftningen eller
            dess tillämpning är för tandlös då det gäller personer som upprepar
            misshandel av kvinnor. Detta får inte fortsätta. Allt som går
            att göra måste också göras för att skydda hotade och misshandlade
            kvinnor. Därför vill vi kristdemokrater bl.a.
          </note>
          <note>
            ha en utvärdering av lagen om kvinnofridskränkning.
          </note>
          <note>
            Här tillkommer problemet med undermålig dokumentation direkt
            på brottsplatsen. Det behövs mer utbildning för att polisens arbete
            ska bli bättre. Av
          </note>
          <note>
            Rikspolisstyrelsens egen inventering framgår bl.a. att för stort
            ansvar läggs på den enskilde polismannen och att videodokumentation
            förekommer enbart i vissa distrikt. Jag pratade för någon vecka
            sedan med en polis från Västra Götaland, och han bekräftade detta
            med att konstatera att man där hade ungefär åtta videokameror
            till sitt förfogande.
          </note>
          <note>
            Vi menar att alla polisbilar borde vara utrustade med videokamera.
            Vi har därför avgivit reservation nr 13 under punkt 7. Vi står
            fast vid den och tycker att den är viktig. Dessutom behöver polisen
            mer resurser för att klara alla de anmälningar som kommer in.
          </note>
          <note>
            Alla sätt att öka brottsoffrens känsla av trygghet är nödvändiga.
            Låt mig belysa detta med lite statistik.
          </note>
          <note>
            I dag saknar vart tredje brottsoffer efter det att polisutredningen
            är färdig och rättegången avslutad förtroende för rättsväsendet.
            60 % av de tillfrågade fick ingen information om brottsofferjourernas
            verksamhet. 42 % fick aldrig information av polisen att de hade
            rätt att få veta vad som hade hänt i ärendet. Det är mycket vanligt
            att åklagare varken träffar eller talar med målsägaren innan huvudförhandlingarna
            äger rum. Detta kan vi väl inte tycka är godtagbart.
          </note>
          <note>
            Ändå är det så här det ser ut för många brottsoffer, trots vad
            som står i konventionen om brottsoffer. Det heter där: "Brottsoffer
            ska behandlas med medkänsla och respekt samt skyddas av rättsordningen."
            Vi har i dag ett moraliskt underskott i relationen mellan rättsstaten
            och de medborgare som rättsstaten har åtagit sig att skydda mot
            kriminella angrepp. Vi kristdemokrater menar att varje brist i
            bemötandet av brottsoffret är en kränkning av de grundprinciper
            som tar sig uttryck i Förenta nationernas deklaration om brottsoffers
            rättigheter.
          </note>
          <note>
            I reservation 7 under punkt 3 tar vi upp frågan om trygghetspaket
            för hotade kvinnor. Det är allvarligt att kvinnor ska behöva stå
            i kö för att få skyddsutrustning. Det ska också vara en skyddsutrustning
            som fungerar. Jag tror att ni alla har läst i DN i dag om polisens
            skyddstelefoner som har dömts ut. Så ska det naturligtvis inte
            vara.
          </note>
          <note>
            Utskottet beskriver även på detta område de åtgärder som har
            vidtagits - allt som är på gång och som var på gång också förra
            gången vi diskuterade denna fråga. Man avslutar med att säga att
            Brottsofferutredningen ansåg att de åtgärder som polisen kan använda
            sig av för att skydda målsäganden och vittnen är tillräckliga
            i de flesta fall. Enligt utskottets mening får motionsyrkandena
            anses tillgodosedda.
          </note>
          <note>
            Min fråga till majoriteten är: Är ni nöjda med den situation
            som råder i dag, där t.ex. rädda kvinnor ska behöva stå i kö för
            att få trygghetspaket?
          </note>
          <note>
            Till sist, fru talman, vill jag beröra den reservation som gäller
            ersättning till brottsoffer. Frågor om brottsskadeersättning prövas
            av Brottsoffermyndigheten. Om brottsskadeersättning tilldöms betalas
            den ut av staten, heter det i betänkandetexten. Det låter ju hur
            enkelt som helst.
          </note>
          <note>
            Låt mig igen få belysa detta med ett fall från verkligheten.
            Roger blev rånad i sin affär. Han kunde ge bra signalement på
            rånarna trots att han hade hållits under pistolhot i tolv minuter.
            Två män kunde bindas till rånet, och rånarna dömdes till fängelse.
          </note>
          <note>
            Roger blev tilldömd skadestånd, men pengarna fick han vänta på.
            Först skulle domen träda i laga kraft, och i detta fall överklagade
            gärningsmannen. Proceduren drog ut på tiden. Därefter gick handlingarna
            till kronofogden, och där blev de liggande. Roger fick inga pengar.
          </note>
          <note>
            Förra året kom det in 7 308 ansökningar till
          </note>
          <note>
            Brottsoffermyndigheten, en ökning med 12 % från
          </note>
          <note>
            2000. I år har det varit en explosionsartad ökning, där de två
            första månaderna visar en ökning med 40 % i jämförelse med föregående
            år. Ungefär två tredjedelar av de sökande får bidrag beviljat.
            Över alla de människor som målsäganden ska betala pengar till
            finns det ingen statistik. Men det är klart - vem vill föra statistik
            över något som är så oerhört svårt att nästan ingen får ut sina
            pengar?
          </note>
          <note>
            De kriminella gärningsmännen har oftast en massa skulder som
            de skulle behöva betala av på innan den som de har skadat eller
            drabbat kommer på tur.
          </note>
          <note>
            Det här är allvarligt, och jag tycker därför att det känns svårt
            att majoriteten så lättvindigt bara säger nej till alla de förslag
            som läggs fram. Vi borde i mycket större utsträckning ha kunnat
            förena oss om att se till att det i verkligheten blir så som det
            skrivs i betänkandet, dvs. att hotade och misshandlade kvinnor
            har vårt fulla stöd.
          </note>
          <note type="speaker">
            Anf. 219 GUNNEL WALLIN (c):
          </note>
          <note>
            Fru talman! I denna debatt med anledning av motioner om våldsbrott
            och våldsoffer står jag naturligtvis bakom alla Centerpartiets
            reservationer men yrkar endast bifall till reservation nr 7.
          </note>
          <note>
            Stödet till brottsoffer är inte tillräckligt. Det krävs mer omfattande
            åtgärder och en strategi mellan olika myndigheter. Egentligen
            är det självklart att myndigheter ska samverka, allt för den enskildes
            bästa, men detta måste ständigt återupprepas.
          </note>
          <note>
            Centerpartiet kräver att det införs en nollvision för våld mot
            kvinnor och barn. Jag följde för några veckor sedan verkligheten
            tillsammans med polisen här i
          </note>
          <note>
            Stockholm. Det är förnedrande att se hur kvinnor och barn blir
            utsatta för dessa fruktansvärda situationer.
          </note>
          <note>
            Kvinnor som utsätts för våld känner sig hotade och förföljda.
            De måste absolut tas på allra största allvar. Det är självklart
            att de måste få tillgång till trygghetspaket och larm som här
            tidigare sagts. Inte heller jag tycker att det är rimligt att
            kvinnorna måste stå i kö för att få tillgång till de tekniska
            hjälpmedel som finns. Det gäller också beträffande hundar, som
            kan vara ett bra hjälpmedel.
          </note>
          <note>
            Svar som "tyvärr är det slut på hjälpmedel" eller
          </note>
          <note>
            "resurserna är slut" tycker jag inte att man kan acceptera, men
            sådan är verkligheten i dag. Jag undrar om majoriteten verkligen
            kan acceptera detta. Med tanke på de fina ord som Yvonne Oscarsson
            uttalade tidigare från denna talarstol kan jag inte förstå att
            hon kan acceptera sådana besked när behoven är som störst.
          </note>
          <note>
            Oftast är det kvinnans rörlighet som inskränks i stället för
            mannens när kvinnor och även barn utsätts för våld. Det naturliga
            vore att åtgärderna siktar på att begränsa gärningsmannens rörelse
            och handlingsfrihet.
          </note>
          <note>
            Den kränkande situation en misshandlad kvinna tvingas leva i
            förstärks i viss mån av samhället. Det är viktigt att vårt svenska
            samhälle kan ge en misshandlad kvinna det stöd som hon så väl
            behöver. Att bryta sig ur ett våldsamt förhållande är en långsam
            och svår process. Och för att underlätta denna tid för kvinnan
            är det viktigt att praktiska ting inte lägger hinder för detta.
            När dessa kvinnor väl tar steget från mannen tvingas de ofta att
            lämna både hem och ägodelar och att fly hals över huvud. Lagen
            inskränker i dag kvinnans rättigheter och ökar mannens makt över
            kvinnan. Tiden mellan uppbrott och skilsmässa samt rättsprocessen
            däremellan är ofta lång. Och med dagens lagstiftning är det i
            stort omöjligt för kvinnan att återvända till hemmet. Detta i
            sin tur medför ofta att den utsatta kvinnan står utan hem och
            ägodelar. Vart ska hon ta vägen? Här fyller kvinnojourerna en
            stor uppgift. Men det är ju som bekant på många ställen inte så
            lätt att hitta en ny bostad.
          </note>
          <note>
            Lagen bör utformas så att den ökar den personliga friheten för
            den som utsätts och minskar för den åtalade. Lagstiftningen måste
            medge att den åtalade mannen kan förbjudas tillträde till hemmet
            i väntan på domslut i de fall det framgår att våld har förekommit.
            Varje överträdelse av besöksförbud borde automatiskt betraktas
            som ett brott och utgöra grund för häktning. Fara för att den
            misstänkte återfaller i brottslighet som är häktningsgrund är
            ju då dokumenterad. Detta är ett återkommande krav från Centerpartiet.
            Varför ställer inte majoriteten upp på detta?
          </note>
          <note>
            Jag vill också nämna omhändertagande av barn som tvingas bevittna
            hur den ena föräldern misshandlar den andra. Dessa barn har ett
            stort behov av stöd och hjälp av olika slag, och även dessa barn
            bör betraktas som brottsoffer och ha samma rättigheter.
          </note>
          <note>
            Brottsskadeersättningen betyder mycket för brottsoffret. Det
            ger en viss upprättelse. Om gärningsmannen bedöms ha betalningsförmåga
            åligger det den skadelidande att själv driva in skadeståndet.
          </note>
          <note>
            Centerpartiet anser att detta borde vara en uppgift för
          </note>
          <note>
            Brottsoffermyndigheten att ta sig an så fort lagakraftvunnen
            dom föreligger. Detta skulle skydda brottsoffret och bättre uttrycka
            grundläggande rättsprinciper i svensk lagstiftning. Och där önskar
            jag att det vore fler som ville stötta detta viktiga förslag.
            Brottsoffret förtjänar nämligen allt samhällsstöd.
          </note>
          <note type="speaker">
            Anf. 220 HELENA BARGHOLTZ (fp):
          </note>
          <note>
            Fru talman! Brottsoffer som utsatts för våld och hot i hemmet
            och i nära personliga relationer har ofta en särskilt svår situation.
            Men från samhällets sida kan de bli handfallet och ibland rentav
            illa bemötta.
          </note>
          <note>
            Vad detta i praktiken ofta handlar om är kvinnofrid, eller rättare
            sagt om hur slagna, kränkta och ibland dödade kvinnor inte har
            eller haft någon kvinnofrid.
          </note>
          <note>
            Varje år polisanmäler ca 20 000 kvinnor i Sverige att de misshandlats
            och drygt 2 000 att de utsatts för våldtäkt eller försök till
            våldtäkt. Varje år mördas i genomsnitt 20-30 kvinnor av en man
            som hon har eller har haft ett förhållande med. När misshandel
            och övergrepp sker inom familjen finns det ett tydligt mönster.
            Kvinnor blir slagna, sällan män. Mammor blir hotade, sällan pappor.
            Döttrar, men sällan söner, hindras att leva i frihet och hotas
            eller misshandlas om de inte lyder. Unga flickor, men sällan pojkar,
            gifts ibland bort under tvång och påtryckning med stora risker
            för framtida olycka och ökad risk för familjevåld. Men det är
            en myt att våld mot kvinnor är ett problem avgränsat till vissa
            invandrargrupper.
          </note>
          <note>
            Övergrepp mot kvinnor förekommer i alla samhällsgrupper och säkert
            i familjer närmare oss än vi vill tro. Detta framgår inte minst
            av den viktiga forskning som bedrivs av Rikskvinnocentrum i Uppsala.
            Regeringarna som suttit vid makten under de senaste åren har skjutit
            upp eller missat flera viktiga förslag när det gällt att förbättra
            skyddet för hotade kvinnor. Det som gjorts kunde i flera fall
            ha gjorts tidigare. Detta har berörts av tidigare talare i dag
            och framgår också av olika reservationer.
          </note>
          <note>
            Nu har dessutom en försämring skett när reglerna för målsägandebiträde
            vid rättegång skärpts från den
          </note>
          <note>
            1 mars. Det drabbar särskilt just de kvinnor som blivit brottsoffer
            vid grova våldsbrott i hemmet.
          </note>
          <note>
            Ett målsägandebiträde har till uppgift att bistå en målsägande
            under förundersökning och rättegång rörande vissa brott. En förutsättning
            för att ett bra stöd ska kunna ges är att målsägandebiträdet får
            ersättning för den tid det tar att bistå brottsoffret vid sexualbrott,
            brott mot liv och hälsa samt brott mot frihet och frid, alltså
            just sådana brott som är de största hoten mot kvinnofriden. Justitieminister
            Thomas Bodström har sagt att han hoppas att biträdet till en målsägande
            ska göra det jobb som krävs även om denne inte skulle få fullt
            betalt. Många advokater och jurister arbetar redan i dag ideellt
            med frågor som rör kvinnofrid. Men det är ju rätt anmärkningsvärt
            att landets justitieminister vill att de ska sätta i system att
            arbeta gratis på statens uppdrag när staten samtidigt rullar tillbaka
            sina ekonomiska åtaganden. Vad anser hans partikamrat Helena Zakariasén
            om detta? Vad anser Yvonne Oscarsson och Kia Andreasson från regeringens
            stödpartier om detta?
          </note>
          <note>
            Domstolsverket använde verkligen klartext när myndigheten förklarade
            varför den ville ha en försämring av taxereglerna för målsägandebiträdena.
          </note>
          <note>
            Man säger:
          </note>
          <note>
            "Det finns ingen anledning att använda en advokat till att sitta
            och hålla handen. I misshandelsfall räcker det att biträdet träffar
            brottsoffret under en till två timmar före rättegången. Med det
            nya systemet kan advokaterna räkna ut hur mycket tid som är rimligt
            att lägga ner på brottsoffren."
          </note>
          <note>
            När sådana yttranden fälls från höga instanser tyder det på att
            verk och regering inte har någon större förståelse för hur situationen
            kan vara när kvinnor drabbas av våld och svåra kränkningar i hemmet.
            Och än en gång: Vad anser justitieministerns partikamrat om detta?
            Vad anser Yvonne Oscarsson och Kia
          </note>
          <note>
            Andreasson om detta?
          </note>
          <note>
            Fru talman! Kvinnomisshandel slutar många gånger i skilsmässa.
            Inför äktenskapsskillnaden görs då en bodelning där makarnas tillgångar
            och skulder läggs samman och delas lika. Ett skadestånd efter
            en hustru- eller barnmisshandel kan då påverka bodelningen precis
            som alla andra skulder och alla andra gjorda betalningar. Men
            det är ju stötande att ett skadestånd av den typen ska räknas
            med i bodelningen och på så vis komma mannen till godo i de fall
            där mannen begått våldsbrott mot andra i familjen. Resultatet
            kan ju faktiskt bli att den som blivit misshandlad i praktiken
            får stå för halva gärningsmannens skadestånd för just den misshandel
            som ligger bakom skilsmässan och bodelningen. Det är väl absurt?
          </note>
          <note>
            Jag har tagit upp denna fråga i en skriftlig fråga till justitieministern
            och fått ett mycket intetsägande svar där han förklarar att han
            följer frågan. Men det räcker inte med att följa frågan. Det här
            måste man kunna göra någonting åt.
          </note>
          <note>
            Fru talman! Med detta vill jag yrka bifall till reservation 8.
          </note>
          <note type="speaker">
            Anf. 221 HELENA ZAKARIASÉN (s):
          </note>
          <note>
            Fru talman! I det här betänkandet behandlas olika frågor som
            rör våldsbrott och brottsoffer - oerhört viktiga frågor som måste
            tas på allvar. Alla som utsätts för brott måste bemötas med värdighet
            och respekt.
          </note>
          <note>
            Man måste kunna få sin anmälan behandlad på ett bra och rättssäkert
            sätt och känna just att man får ett värdigt bemötande. Det är
            lika självklart under hela rättsprocessen vad gäller kontakter
            med såväl polis som åklagare och domstolspersonal. Har man blivit
            utsatt för brott ska man kunna känna sig trygg i sina kontakter
            med rättsväsendet. Man måste veta vilket stöd och vilken hjälp
            man kan få.
          </note>
          <note>
            För knappt ett år sedan presenterade regeringen sin proposition
            Stöd till brottsoffer med ett antal förslag som just syftar till
            att förbättra villkoren för dem som utsatts för brott. Det betänkande
            som vi då diskuterade innehöll förslag om lagändringar och andra
            åtgärder - t.ex. att rätten till målsägandebiträde utvidgas genom
            att begränsningen till brott i brottsbalken tas bort och att socialtjänstens
            ansvar förtydligas, för socialtjänsten har en viktig roll när
            det gäller samhällets stöd till brottsoffer. Inte minst gäller
            det stödet till utsatta barn.
          </note>
          <note>
            Jag säger nu som jag då sade: Det räcker inte med enbart förändrad
            lagstiftning. Det behövs också attitydförändringar hos dem som
            möter brottsoffer. Den lagstiftning som redan finns måste användas
            på ett riktigt sätt. Att det blir en bättre samverkan, som flera
            här har nämnt om, mellan myndigheter som möter brottsoffer tycker
            jag också är en självklarhet. Det behövs mer forskning om brottsoffer
            och också mer kunskap och forskning om äldre som utsätts för våld
            och övergrepp - kunskap som vi inte alls har haft och som är något
            som vi måste ta tag i. Framför allt behöver hela samhället engageras.
          </note>
          <note>
            I dag finns det brister i bemötande och omhändertagande av brottsoffer.
            Det har förmodligen sin grund i dåliga kunskaper om vad det innebär
            att bli utsatt för brott. Därför behöver alla som arbetar inom
            rättsväsendet och som kommer i kontakt med brottsoffer få utbildning
            kring det här - inte bara en gång, utan kontinuerligt.
          </note>
          <note>
            Som brottsoffer har man ibland svårt att se de olika roller som
            myndigheterna har. För det mesta finns det ingen anledning att
            fundera över vilken av de olika instanserna som ser till att ens
            ärende förs framåt, att ersättning betalas ut m.m. Det ligger
            alltså ett stort ansvar på de anställda att vara tillmötesgående
            när det gäller information om hur hela processen fungerar.
          </note>
          <note>
            Återigen vill jag framhålla vikten av myndighetssamverkan, som
            är bra. Det händer ändå ett antal saker inom rättsväsendet. Myndigheterna
            inom rättsväsendet arbetar nu på allvar och med kraft tillsammans
            för att komma framåt i just frågorna om myndighetssamverkan. Detta
            är oerhört viktigt; man måste utgå från en helhetssyn på verksamheten
            och ha medborgarperspektivet i fokus.
          </note>
          <note>
            Under förra året anmäldes mer än 15 000 brott som avser misshandel
            av kvinnor utförd av en närstående person. Vi vet att långt ifrån
            allt våld mot kvinnor anmäls. Detta är något som vi naturligtvis
            inte kan acceptera.
          </note>
          <note>
            Det behövs åtgärder inom många områden. Tanken med kvinnofridsreformen
            är att våld mot kvinnor ska bekämpas genom ett brett och långsiktigt
            arbete inom alla samhällets sektorer och på alla nivåer.
          </note>
          <note>
            Vad gäller lagstiftningen är syftet att just fånga upp den verklighet
            som många kvinnor berättar om, nämligen att det allvarliga för
            dem ofta inte är de enskilda brotten utan den systematiska kränkning
            och den totala press som de utsätts för genom upprepade brottsliga
            gärningar. Men även här är lagstiftningen endast ett av flera
            medel för att uppnå en förändring.
          </note>
          <note>
            Även på detta område behövs det mer kunskap om våldets omfattning
            och om de mekanismer som styr våldet mot kvinnor. Detta är avgörande
            för möjligheten att förhindra våld mot kvinnor och att hjälpa
            utsatta kvinnor.
          </note>
          <note>
            Kunskapen och attityden hos dem som möter utsatta kvinnor är
            en central fråga. Därför har regeringen tagit initiativ till olika
            utbildningssatsningar för berörda grupper inom bl.a. hälso- och
            sjukvården, socialtjänsten och rättsväsendet.
          </note>
          <note>
            Myndigheter på alla nivåer måste effektivisera och konkretisera
            arbetet med dessa frågor. Också där har regeringen gett flera
            myndigheter uppdrag som går ut på att förebygga våld mot kvinnor
            och på att förbättra myndigheternas bemötande av brottsoffer.
          </note>
          <note>
            En rad olika projekt pågår inom rättsväsendet för att förhindra
            våld mot kvinnor och för att hjälpa kvinnor som utsätts för våld.
          </note>
          <note>
            Det är oerhört viktigt att vi åstadkommer ett bättre skydd för
            kvinnor som är hotade och som utsätts för våld. I dag finns, som
            tidigare sagts här från talarstolen, exempelvis de s.k. trygghetspaketen.
            Jag måste säga att inte heller jag accepterar att kvinnor får
            stå i kö som är i behov av ett trygghetspaket. Ett sådant bör
            naturligtvis finnas till hands om så behövs. Detta är för mig
            en självklarhet.
          </note>
          <note>
            Vad gäller frågan om elektronisk övervakning, den s.k. fotbojan,
            i samband med besöksförbud pågår nu - Jeppe Johnsson nämnde här
            att det undersöks, utreds osv. - ett grundligt analysarbete på
            Justitiedepartementet. Det har nämligen varit svårt att hitta
            en lämplig rättslig lösning. Just det försöker man nu lösa. Jag
            hoppas att man lyckas med det. Något mer uttömmande svar om det
            kan jag tyvärr inte ge i dag.
          </note>
          <note>
            Det är bara att hoppas att man hittar en lämplig lösning i det
            avseendet.
          </note>
          <note>
            Vidare har vi det utökade besöksförbudet. Vi vill flytta på mannen,
            inte på kvinnan. Misstänks mannen vara på väg att slå sin kvinna
            ska mannen kunna beordras bort från hemmet i några dygn.
          </note>
          <note>
            Fru talman! De här frågorna rör och berör oss alla i samhället.
            Alla kan vi råka ut för brott. Kanske är det så att flera av oss
            i denna kammare har gjort det och vet hur det är att befinna sig
            i en så utsatt situation.
          </note>
          <note>
            Som sagt: De här frågorna rör och berör oss alla i samhället
            och måste ständigt hållas levande.
          </note>
          <note>
            Med detta yrkar jag bifall till utskottets förslag i betänkandet
            och avslag på samtliga reservationer.
          </note>
          <note type="speaker">
            Anf. 222 JEPPE JOHNSSON (m) replik:
          </note>
          <note>
            Fru talman! En kort fråga: Anser Helena Zakariasén att det ska
            vara möjligt att även i fortsättningen döma män som slår kvinnor
            till annan påföljd än fängelse?
          </note>
          <note type="speaker">
            Anf. 223 HELENA ZAKARIASÉN (s) replik:
          </note>
          <note>
            Fru talman! Jag missade den frågan - jag hade faktiskt skrivit
            upp den - men jag ska försöka att nu svara på den. Härifrån lägger
            vi oss ju inte i själva dömandet. Men som svar på frågan om jag
            tycker att en man som misshandlar en kvinna ska kunna få annan
            påföljd än fängelse säger jag: Generellt sett nej. I undantagsfall
            ja, om det i det speciella fallet föreligger unika speciella omständigheter.
          </note>
          <note type="speaker">
            Anf. 224 JEPPE JOHNSSON (m) replik:
          </note>
          <note>
            Fru talman! Då förvånar det mig mycket att Helena Zakariasén
            inte har röstat för den motion där vi säger att detta inte ska
            vara möjligt. Vi lägger oss heller inte i dömandet - Högsta domstolen
            har gjort en riktig lagtolkning - men vi vill ändra lagen.
          </note>
          <note>
            Nästa fråga: Anser Helena Zakariasén att straffet för överträdelse
            av besöksförbud ska skärpas?
          </note>
          <note type="speaker">
            Anf. 225 HELENA ZAKARIASÉN (s) replik:
          </note>
          <note>
            Fru talman! Jag är inte helt säker på att den rätta lösningen
            är att skärpa straffen. Däremot måste man se till att kvinnorna
            får det stöd som de verkligen behöver i den utsatta situationen
            vad gäller besöksförbud, trygghetspaket och annan hjälp av samhället.
          </note>
          <note>
            Jag tror inte att vi löser alla problem enbart genom att skärpa
            straffen.
          </note>
          <note type="speaker">
            Anf. 226 GUNNEL WALLIN (c) replik:
          </note>
          <note>
            Fru talman! Jag skulle vilja ställa Helena Zakariasén ett par
            frågor angående medborgarperspektiv i fokus och ett värdigt bemötande.
            Vi har sett positiva bemötanden men tyvärr många negativa. Jag
            tycker inte att det är tillräckligt.
          </note>
          <note>
            Trygghetslarm skulle självklart finnas, sade Helena. Men man
            måste få möjligheter och resurser så att man kan erbjuda detta.
          </note>
          <note>
            Är det medborgarperspektiv att brottsoffren själva ska utkräva
            ersättningen?
          </note>
          <note>
            Jag tycker att de här tre frågorna är befogade ur medborgarperspektiv.
            Även om man gör de insatser som Helena har nämnt måste man följa
            upp och se vilken effekt det blev av de åtgärder som är genomförda
            och om mer behöver göras.
          </note>
          <note type="speaker">
            Anf. 227 HELENA ZAKARIASÉN (s) replik:
          </note>
          <note>
            Fru talman! När det gäller skyddet för kvinnor och trygghetspaketen
            är det min bestämda åsikt att man inte ska behöva stå i kö.
          </note>
          <note>
            Som jag sade måste man ständigt följa brottsofferfrågorna i allmänhet,
            ständigt utvärdera dem, ständigt följa upp dem för att se vilka
            förändringar som måste göras över tid, för verkligheten förändras,
            och då måste vi även ändra i lagstiftningen.
          </note>
          <note type="speaker">
            Anf. 228 GUNNEL WALLIN (c) replik:
          </note>
          <note>
            Fru talman! Brottsoffren har ju blivit kränkta genom brottet.
            De väntar på ersättning. Det tar lång tid, och sedan ska de dessutom
            själva utkräva denna ersättning. Jag tycker att här måste samhället
            ge stöd till brottsoffret.
          </note>
          <note type="speaker">
            Anf. 229 HELENA ZAKARIASÉN (s) replik:
          </note>
          <note>
            Fru talman! Stöd till brottsoffer, säger Gunnel
          </note>
          <note>
            Wallin. Ja, vi måste stödja brottsoffren, därom är vi helt överens.
            Det är också principiellt viktigt att förövaren gottgör brottsoffret
            över huvud taget.
          </note>
          <note>
            Nu finns en grönbok, och jag tror att den här frågan kommer att
            komma upp där. Man räknar med att kunna lägga fram förslag under
            senhösten. Det är EU-
          </note>
          <note>
            kommissionen som har tagit fram den här grönboken, som nu är
            ute på remiss. Jag är ganska säker på att frågan tas upp där.
          </note>
          <note type="speaker">
            Anf. 230 HELENA BARGHOLTZ (fp) replik:
          </note>
          <note>
            Fru talman! Jag vill fråga Helena Zakariasén om hon tror att
            det kommer att fungera med målsägandebiträdenas minskade möjligheter
            att hjälpa brottsoffren. Anser Helena Zakariasén att brottsoffrens
            ombud upp till den 1 mars har tjänat för mycket pengar?
          </note>
          <note type="speaker">
            Anf. 231 HELENA ZAKARIASÉN (s) replik:
          </note>
          <note>
            Fru talman! Jag kan tyvärr inte svara på det. Jag har inte summan
            riktigt klar för mig, jag vet inte om de har tjänat mycket pengar.
            Däremot tror jag att man måste titta på systemet. Om jag inte
            är felunderrättad har justitieministern sagt att han inte heller
            nöjd med det nuvarande systemet utan vill titta på andra åtgärder
            för att förbättra situationen.
          </note>
          <note type="speaker">
            Anf. 232 HELENA BARGHOLTZ (fp) replik:
          </note>
          <note>
            Fru talman! Det duger inte att titta på det, för det är för sent.
            Det nya ersättningssystemet är redan infört den 1 mars. Det innebär
            att ett antal personer som har velat ägna sig åt att hjälpa brottsoffren,
            som ofta är kvinnor, inte har möjlighet att göra detta. De ska
            också leva på inkomsten. Visst är det viktigt med ideella insatser,
            men det behövs också skickliga jurister, skickliga advokater som
            kan hjälpa och stötta dessa mycket utsatta kvinnorna i den svåra
            situationen. Är inte Helena Zakariasén, precis som jag, mycket
            oroad inför den här utvecklingen?
          </note>
          <note type="speaker">
            Anf. 233 HELENA ZAKARIASÉN (s) replik:
          </note>
          <note>
            Fru talman! Jo. Brottsoffren behöver både den hjälp som de kan
            få från de ideella organisationerna och den professionella hjälpen.
            Självklart är jag oroad över utvecklingen.
          </note>
          <note>
            Jag är inte hundraprocentigt uppdaterad, men jag har fått informationen
            att Thomas Bodström avser att införa försöksverksamhet med någon
            annan form av system för att komma åt problematiken.
          </note>
          <note type="speaker">
            Anf. 234 RAGNWI MARCELIND (kd) replik:
          </note>
          <note>
            Fru talman! Jag blir något förbryllad, Helena Zakariasén. Ena
            stunden säger Helena att hotade kvinnor och brottsoffer ska få
            allt stöd. Men hur ska vi då gå till väga? Helena Zakariasén och
            majoriteten har avstyrkt alla förslag. I nästa andetag säger Helena
          </note>
          <note>
            Zakariasén: Självklart ska hotade kvinnor inte behöva vänta på
            trygghetspaket. I reservation 7 punkt 3 tar vi upp detta. Men
            ni avstyrker det med orden att det inte anses vara en nödvändig
            åtgärd. Jag förstår inte riktigt hur det ska gå ihop med det som
            Helena Zakariasén säger med de vackra formuleringarna men som
            hon så tydligt tar avstånd ifrån i betänkandetexten.
          </note>
          <note>
            Så säger Helena att socialtjänsten har fått ett utökat ansvar.
            Det är i och för sig bra, men då kan man fråga sig: Varför tror
            Helena att misshandlade kvinnor och brottsoffer inte söker sig
            till socialtjänsten?
          </note>
          <note>
            Kan det bero på att kompetensen saknas, eller är det helt enkelt
            så att socialtjänsten inte har resurser och därför inte orkar
            ta sig an de här kvinnorna? Däremot har kvinnojourerna ett väldigt
            bra omhändertagande av kvinnor som har blivit drabbade. Har Helena
            Zakariasén någon uppfattning om socialtjänsten kanske skulle behöva
            lite mer pengar i och med att regeringen har beslutat om att de
            nu ska ha ett utökat ansvar? Är det rimligt att man lägger på
            kommunerna ytterligare ansvar utan några resurser?
          </note>
          <note type="speaker">
            Anf. 235 HELENA ZAKARIASÉN (s) replik:
          </note>
          <note>
            Fru talman! Vi må väl vara överens om att vi båda står på brottsoffrens
            sida. Inte tror väl Ragnwi Marcelind att vi, därför att vi hanterar
            frågorna på ett sätt som är normalt brukligt i utskottet - det
            skulle förmodligen se likadant ut under en borgerlig regeringsperiod
            - står på brottsoffrens sida i mindre grad? Jag kan inte tänka
            mig att det är vad hon menar. Det är egentligen inte så stora
            skiljaktigheter. Däremot gör vi olika bedömningar i betänkandet.
            Vi kan aldrig tro något annat än att vi står på brottsoffrens
            sida.
          </note>
          <note>
            Vad gäller socialtjänsten och resurserna för kommunerna får både
            kommunerna och landstingen tillskott. Min motfråga blir då: Om
            det nu blir en borgerlig regering och det blir mindre resurser
            till kommunerna, för det vill i alla fall Moderaterna se, hur
            ställer sig Kristdemokraterna till det?
          </note>
          <note type="speaker">
            Anf. 236 RAGNWI MARCELIND (kd) replik:
          </note>
          <note>
            Fru talman! Vi får hoppas att våra väljare är så förnuftiga att
            de ser till att Kristdemokraterna får en stor majoritet därför
            att vi avsätter 4 ½ miljarder utöver det regeringen gör under
            en treårsperiod. Men så säger Helena: Självklart har vi samma
            intresse av att bemöta de här frågorna så att brottsoffren känner
            sig skyddade. Men det är bara en läpparnas bekännelse från Helena
            Zakariasén och majoriteten, eftersom det inte finns något beslut.
            Ni har avstyrkt alla förslag till förbättrade möjligheter att
            ta sig an brottsoffren.
          </note>
          <note>
            När Helena Zakariasén säger att vi gör olika bedömningar måste
            man ställa sig frågan: Vilket slags bedömningar har majoriteten
            gjort som har föranlett att man yrkar avslag på alla motioner
            och förslag som skulle kunna förbättra brottsoffrens situation?
            Det är ändå ett faktum, som jag tog upp i mitt anförande tidigare,
            att vart tredje brottsoffer inte har något som helst förtroende
            för rättsväsendet efter det att en dom har fallit. 60 % har över
            huvud taget inte fått någon information om att de kan få hjälp
            på brottsofferjouren. Det kan inte vara rimligt att Helena anser
            att vi har goda förhållanden för brottsoffer i Sverige i dag.
          </note>
          <note type="speaker">
            Anf. 237 HELENA ZAKARIASÉN (s) replik:
          </note>
          <note>
            Fru talman! Jag har aldrig sagt att tillvaron för brottsoffren
            i det här landet är perfekt. Jag har sagt att vi ständigt behöver
            utvärdera, följa utvecklingen och komma med förslag till förbättringar,
            vilket vi också har gjort. Men naturligtvis finns det saker som
            vi alltid måste fortsätta att jobba med. Så är det ju.
          </note>
          <note>
            Ja, Kristdemokraterna avsätter mer pengar till kommunerna än
            vad Socialdemokraterna gör. Det är möjligt att Ragnwi Marcelind
            tror själv på att ni skulle få majoritet i riksdagen efter valet.
            Jag tror inte det, utan jag tror definitivt på en socialdemokratisk
            regering. Då kan kommuner och landsting känna sig ganska trygga.
            Det kan de nog inte göra med en borgerlig regering.
          </note>
          <note>
            Varför vi avstyrker motioner? Jo, ett antal frågor som ni tar
            upp och reserverar er för är sådant som redan sker i dag. Många
            av frågorna är väl tillgodosedda, och då finns det ingen anledning
            att tillstyrka dessa förslag. Men där kommer vi aldrig överens.
          </note>
          <note>
            Ragnwi Marcelind sade att 60 % anser sig inte ha fått någon information.
            Jag håller med om att det är dåligt, och det måste vi utan tvekan
            förbättra.
          </note>
          <note type="speaker">
            Anf. 238 KIA ANDREASSON (mp):
          </note>
          <note>
            Fru talman! Att ge brottsoffer stöd och skydd är en angelägen
            och viktig uppgift även för Miljöpartiet.
          </note>
          <note>
            Jag tycker inte att vi behöver överglänsa varandra här, utan
            det är faktiskt en basuppgift för alla. Denna uppgift måste kontinuerligt
            utvärderas och förbättras.
          </note>
          <note>
            Det finns inget idealsamhälle. Även om Kristdemokraterna och
            Moderaterna skulle regera skulle dessa problem inte upphöra att
            existera, men vi måste naturligtvis ständigt göra allt vi kan
            för att komma till rätta med dem.
          </note>
          <note>
            Brottsoffren ska naturligtvis ges lika hög prioritet som gärningsmännen.
            Utbildning för alla personalkategorier som möter brottsoffer är
            en grundläggande förutsättning för ett bra omhändertagande. Samordnade
            åtgärder mellan alla som möter brottsoffer är en grundläggande
            uppgift.
          </note>
          <note>
            Men allt är inte bara elände, utan det finns många goda exempel
            i Sverige som man också skulle kunna ta upp här i talarstolen.
            Jag har besökt polisområden där man har kommit mycket långt med
            åtgärdspaket när det gäller våld mot kvinnor och barn. Det gäller
            även bemötande av andra brottsoffer.
          </note>
          <note>
            Mycket har hänt, inte minst genom Brottsofferutredningen som
            kom 1995, vars förslag kontinuerligt har genomförts.
          </note>
          <note>
            En strategi för samarbete mellan rättsväsendets myndigheter,
            utbildning och forskning samt ett förtydligande av socialtjänstens
            uppgifter har också genomförts. Men, fru talman, det tar oerhört
            lång tid att förändra attityder.
          </note>
          <note>
            Trots att vi har lagar och regler handlar det om attityderna
            hos de människor som jobbar med dessa frågor, Jeppe Johnsson.
            Det handlar inte alltid om längre fängelsestraff som är Jeppe
            Johnssons universallösning.
          </note>
          <note>
            Det feministiska kunskapsperspektivet är också avgörande för
            att man ska förstå de här problemen.
          </note>
          <note>
            Det tror jag inte att Moderaterna har varit så väldigt receptiva
            till tidigare. Att gå in i familjer har väl inte varit någon prioriterad
            lösning, utan familjen skulle hålla sina problem inom stängda
            dörrar.
          </note>
          <note>
            Det är ju tack vare att det finns kvinnojourer ute i kommunerna
            och att det finns människor som uppmuntrar dessa brottsoffer att
            anmäla brottet och fullfölja en rättegång som mannen kan dömas.
          </note>
          <note>
            Det pågår ju hela tiden utbildning av människor som jobbar med
            detta. Rikspolisstyrelsen, Riksåklagaren och Brottsoffermyndigheten
            har utbildningsprogram. Så visst är det mycket som händer.
          </note>
          <note>
            När det gäller överträdelse av besöksförbudet anser jag och Miljöpartiet
            naturligtvis att det inte är kvinnan som ska försvara sig. Ansvaret
            ska inte läggas på henne, utan det är mannen som ska få det hårdare
            om han inte följer kvinnans önskemål.
          </note>
          <note>
            Detta är på gång i Justitiedepartementet. Men jag förstår inte
            vad som har hänt. Det var aviserat att det skulle komma sådana
            förslag nu i vår som inskränker mannens rörelsefrihet. Något har
            tydligen hänt, men det finns utarbetade förslag som är bra. Det
            är min förhoppning att dessa ska tas upp trots att det inte är
            med på propositionsförteckningen.
          </note>
          <note type="speaker">
            Anf. 239 RAGNWI MARCELIND (kd) replik:
          </note>
          <note>
            Fru talman! I vanlig ordning vill Kia Andreasson försäkra sig
            om att hon har majoritetens instämmande när hon så starkt går
            ut till försvar.
          </note>
          <note>
            Kia Andreasson säger att det inte bara är elände.
          </note>
          <note>
            Men den här kvällen diskuterar vi faktiskt brottsoffrens situation,
            och det handlar väl ändå om elände, om jag har förstått det hela
            rätt. Annars tror jag att
          </note>
          <note>
            Kia Andreasson måste utveckla det.
          </note>
          <note>
            Över 20 000 kvinnor misshandlas varje år. 30
          </note>
          <note>
            kvinnor dör på grund av misshandel. 1 500 kvinnofridsbrott anmäldes
            förra året.
          </note>
          <note>
            Sedan säger Kia Andreasson att det är bra med en kontinuerlig
            utvärdering. Men varför har då inte Kia
          </note>
          <note>
            Andreasson ställt sig bakom den utredning som vi har föreslagit
            under punkt 2, reservation 6? Vi anser att kvinnofridslagen inte
            fungerar, och vi vill att den ska utvärderas. Men Kia Andreasson
            ville inte vara med på den reservationen.
          </note>
          <note>
            Som vanligt går det inte ihop. Jag vill gärna ha ett förtydligande
            från Kia Andreasson: Är det bara för att stödja majoriteten eller
            är detta Miljöpartiets hållning, att det inte bara är elände och
            att det inte är så farligt?
          </note>
          <note type="speaker">
            Anf. 240 KIA ANDREASSON (mp) replik:
          </note>
          <note>
            Fru talman! Som Ragnwi kan man ta fram alla dåliga exempel och
            göra en eländesbeskrivning. Naturligtvis önskar vi inte att kvinnor
            och barn inte ska utsättas för våld. Vi vill inte att det ska
            finnas något våld över huvud taget.
          </note>
          <note>
            Genom lagförslag har man åstadkommit förbättringar. Det finns
            poliser som har en strategi för att bemöta kvinnor som har blivit
            utsatta för våld i hemmet på ett speciellt sätt som underlättar
            för dessa kvinnor när det gäller att tas om hand och att göra
            en anmälan. På många ställen har man också videofilmning som rutin.
            Det är en bra sak som har skett.
          </note>
          <note>
            Omhändertagandet av brottsoffren i domstolarna har också förbättrats.
            Det finns vittnesstöd och målsägandebiträden i större utsträckning.
            Jag anser att ett målsägarbiträde inte alltid behöver vara en
            jurist. Det finns också människor från andra yrkeskategorier som
            kan vara ett mycket lämpligt stöd i domstolen.
          </note>
          <note>
            Jag kan nämna många sådana exempel.
          </note>
          <note>
            Men när det gäller grov kvinnofridskränkning och utvärderingen
            kom BRÅ i maj 2000 med en utvärdering. Man sade då att det inte
            gick att dra så långtgående slutsatser därför att det hade gått
            för kort tid.
          </note>
          <note>
            Man måste se hur det hela fungerar under en längre tid. Vi vet
            ju att det inte går att snabbt överföra en lagstiftning även om
            vi skulle ha önskat det.
          </note>
          <note>
            Vid grov kvinnofridskränkning kan man döma till fängelse från
            sex månader upp till sex år. Och anledningen till att man inte
            inför en strängare straffskala kan vara att det ofta är män som
            är domare. De kanske inte ser de grundläggande strukturerna och
            har inte ett kunskapsperspektiv av feministisk art.
          </note>
          <note type="speaker">
            Anf. 241 RAGNWI MARCELIND (kd) replik:
          </note>
          <note>
            Fru talman! Jag blir litet förvånad när Kia Andreasson börjar
            att dra in männen i dessa frågor. Det var enbart tio fall som
            ledde till åtal av de ca 1 500 brott som anmäldes under föregående
            år. Vi menar att det måste vara en brist av något slag som gör
            att man i stället dömer för ett enskilt brott, t.ex. misshandel.
          </note>
          <note>
            Man kan alltså inte använda sig av det som var lagstiftningens
            syfte vid upprepad kränkning. Lagen fungerar alltså inte. Det
            har även BRÅ sett. Då menar vi att det är angeläget att se över
            den och, precis som
          </note>
          <note>
            Kia Andreasson sade i ett tidigare inlägg, att det är viktigt
            att göra en utvärdering. Men det har alltså Kia
          </note>
          <note>
            Andreasson inte ställt upp på i den här frågan.
          </note>
          <note>
            Kia Andreasson säger när det gäller detta med attityder att det
            finns så mycket som är positivt. Men jag vill än en gång understryka
            att i kväll behandlar vi ärenden som berör brottsoffer och våldsoffer.
            Här handlar det om att vi med lagstiftning och alla tänkbara åtgärder
            vill visa de här människorna att vi ställer upp och vill göra
            allt för att de inte ska behöva stå utan stöd och hjälp - med
            risk för att bli mördade -
          </note>
          <note>
            utan trygghetspaket, utan att polisen har med sig någon videokamera.
          </note>
          <note>
            Det som Kia Andreasson säger stämmer inte, för den senaste utredningen
            säger att videokameror bara används i ytterst enstaka fall. Det
            finns inte videokameror i polisbilarna - i hela Västra Götaland
            finns det åtta - så kom inte och säg att videokameror är något
            som är väldigt brukligt. Men vi har sagt att vi vill att det ska
            vara en självklarhet, om kvinnan går med på det, att använda videokameran
            för att dokumentera, för att kunna säkerställa vad som har hänt
            och för att kunna hjälpa henne att hålla fast vid vad som har
            hänt när hon kanske inte vågar göra det efter att mannen har hotat
            henne igen.
          </note>
          <note type="speaker">
            Anf. 242 KIA ANDREASSON (mp) replik:
          </note>
          <note>
            Fru talman! Jag har ingen annan åsikt än Ragnwi
          </note>
          <note>
            Marcelind, att videokamera är ett mycket effektivt medel för
            att dokumentera kvinnors skador så att brotten kan behandlas i
            domstol. Jag vet inte vilken utredning Ragnwi Marcelind talar
            om här. Den har jag inte sett, och hon har inte heller nämnt den
            vid namn. Men jag vet att den här strategin finns i alla län.
          </note>
          <note>
            Det har också från Rikspolisstyrelsen utgått rekommendationer
            och påbud att man ska ta tag i de här frågorna och jobba fram
            en strategi. Jag har sett dokument som innehåller en strategi
            för hur man beter sig vid våld mot kvinnor. Att sedan alla som
            arbetar med detta - poliser, jurister, domare osv. - inte följer
            den i enskilda fall ger också en negativ effekt. Det är klart
            att det optimala skulle vara om alla gjorde som man sade.
          </note>
          <note type="speaker">
            Anf. 243 HELENA BARGHOLTZ (fp) replik:
          </note>
          <note>
            Fru talman! Enligt en undersökning av Domstolsverket menar domarna,
            och jag citerar: "Det är högst tveksamt att jurister ska få betalt
            för ett arbete som i mycket hög grad består av kurativa inslag."
          </note>
          <note>
            Min fråga till Kia Andreasson är: Instämmer Kia
          </note>
          <note>
            Andreasson i detta uttalande? Om inte, är Kia Andreasson beredd
            att i sina kontakter med regeringen arbeta för att man återgår
            till ett bättre system för ersättning till målsägandebiträden?
          </note>
          <note type="speaker">
            Anf. 244 KIA ANDREASSON (mp) replik:
          </note>
          <note>
            Fru talman! Min åsikt när det gäller målsägandebiträden är att
            de inte alltid behöver vara jurister. Det finns också andra yrkeskategorier
            som kan vara ett stöd till den som behöver speciellt stöd i vissa
            situationer, och det är inte alltid en jurist som är bäst på det.
            Det handlar inte alltid om juridiska frågor, men när man behöver
            stöd i juridiska frågor ska målsägandebiträden självklart tillhandahållas.
            Men det finns ju också situationer då det kanske är bättre med
            en person från en annan yrkeskategori.
          </note>
          <note>
            Jag tror att det står bestämt i lagen att också andra kan vara
            målsägandebiträden, att det inte behöver vara enbart jurister,
            och det tycker jag är bra.
          </note>
          <note type="speaker">
            Anf. 245 HELENA BARGHOLTZ (fp) replik:
          </note>
          <note>
            Fru talman! Jag vet inte om Kia Andreasson avsiktligt missförstod
            min fråga, för egentligen handlade den om ifall det är rimligt
            att försämra ersättningen till målsägandebiträdena oavsett om
            de är jurister eller inte. Om Kia Andreasson anser att det inte
            är rimligt, är hon då beredd att tillsammans med oss andra arbeta
            för att ge målsägandebiträdena, oavsett vilken bakgrund de har,
            rimlig ersättning för det mycket viktiga jobb som de gör?
          </note>
          <note type="speaker">
            Anf. 246 KIA ANDREASSON (mp) replik:
          </note>
          <note>
            Fru talman! Jag tycker att det är oerhört viktigt att vi har
            målsägandebiträden vid våra domstolar. Självklart ska betalningen
            vara sådan att det finns målsägandebiträden att tillgå.
          </note>
          <note type="speaker">
            Anf. 247 JEPPE JOHNSSON (m) replik:
          </note>
          <note>
            Fru talman! Jag har under snart två perioder i riksdagen noterat
            att Socialdemokraterna och dess stödpartier mycket sällan lyssnar
            på oss från oppositionen. Jag har trott att Kia Andreasson har
            varit ett undantag fram till nu. Så är inte fallet, tyvärr.
          </note>
          <note>
            Kia Andreasson, i mitt anförande var jag mycket noga med att
            poängtera följande, och jag kan citera:
          </note>
          <note>
            "När vi lägger fram våra förslag så gör vi det i ödmjuk vetskap
            om att man inte enbart genom kriminalpolitiska åtgärder kan åstadkomma
            underverk."
          </note>
          <note>
            Sedan fortsatte jag, och detta vill jag gärna ha till protokollet.
            Jag hoppas att Kia lyssnar nu. Det gjorde hon inte under mitt
            anförande. Jag sade: "Det är genom ihärdigt brottsförebyggande
            arbete som de stora vinsterna kan göras."
          </note>
          <note type="speaker">
            Anf. 248 KIA ANDREASSON (mp) replik:
          </note>
          <note>
            Fru talman! Då är Jeppe Johnsson och jag helt överens när det
            gäller brottsförebyggande åtgärder.
          </note>
          <note>
            Men Jeppe Johnsson stod också här och sade att när det gäller
            kvinnofridskränkning är det bara högre straff som gäller, för
            annars är det inte effektivt. Även när det gällde brott mot besöksförbud
            var det höjda straff som skulle gälla. Även detta finns väl i
            protokollet.
          </note>
          <note>
            Jag vänder mig mot detta, för jag tycker att det är viktigare
            med brottsförebyggande åtgärder. Just detta med attityder, utbildning,
            samordning och inskränkningar i mannens rörelsefrihet är det som
            måste till för att förändra situationen. Det kan vi inte åstadkomma
            bara med straffrätten.
          </note>
          <note type="speaker">
            Anf. 249 JEPPE JOHNSSON (m) replik:
          </note>
          <note>
            Fru talman! Nej, det håller jag med om. Men det är ingen mening
            med att höja straffet när brottet redan är begått. Då finns det
            redan ett brottsoffer. Då har de förebyggande insatserna misslyckats.
          </note>
          <note>
            Jag tycker att vi ibland har löjligt låga straffsatser.
          </note>
          <note>
            I genomsnitt sitter man inne i nio månader för grov kvinnofridskränkning.
            Det tycker jag inte är acceptabelt.
          </note>
          <note>
            Det är två olika saker, Kia Andreasson. Det förebyggande är en
            sak, men när det har gått så långt att det kommer till ett straff
            har brottet redan begåtts. Det är en helt annan sak, och det är
            egentligen den sidan vi behandlar i dag.
          </note>
          <note type="speaker">
            Anf. 250 KIA ANDREASSON (mp) replik:
          </note>
          <note>
            Fru talman! Jag kan ge Jeppe Jonsson rätt i att domstolarna inte
            har hanterat detta med kvinnofridskränkning på rätt sätt. Det
            var därför BRÅ fick uppdraget att göra en granskning, men man
            kunde inte säga något med säkerhet. Det tar tid innan domstolarna
            kan tolka den nya lagen på rätt sätt.
          </note>
          <note>
            Vi måste komma ihåg att det var en helt ny lag.
          </note>
          <note>
            Det handlade inte om att bedöma en enskild händelse som misshandel,
            utan det var ett upprepande av många brott som skulle sambedömas.
            Detta har juristerna haft svårt att göra, och det är beklagligt.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 7 mars.)
          </note>
          <note>
            14 § Riksdagens revisorers förslag angående
          </note>
          <note>
            Statens ändamålsfastigheter - hyressättning och förvaltning
          </note>
          <note>
            Föredrogs finansutskottets betänkande 2001/02:FiU14
          </note>
          <note>
            Riksdagens revisorers förslag angående Statens ändamålsfastigheter
            - hyressättning och förvaltning
          </note>
          <note>
            (förs. 2001/02:RR12).
          </note>
          <note type="speaker">
            Anf. 251 ANNA ÅKERHIELM (m):
          </note>
          <note>
            Fru talman! I början av 90-talet, 1992, beslutade riksdagen om
            en genomgripande fastighetsreform.
          </note>
          <note>
            Syftet med reformen var att göra lokalförsörjningen effektivare
            och att skapa en smidig fastighets- och välskött förmögenhetsförvaltning.
            Myndigheterna skulle själva ta ett större ansvar och bli mer kostnadsmedvetna.
          </note>
          <note>
            Fastighetsförvaltningen fick också en ny organisation genom att
            Byggnadsstyrelsen avvecklades. I
          </note>
          <note>
            stället uppstod fem bolag och verk: Vasakronan,
          </note>
          <note>
            Akademiska hus, Specialfastigheter, Statens fastighetsverk och
            Fortifikationsverket.
          </note>
          <note>
            En utvärdering genomfördes 1996 som resulterade i ett delbetänkande
            om statens ändamålsfastigheter och en därpå följande proposition
            om fastighetsförvaltning och lokalförsörjning.
          </note>
          <note>
            Huvudfrågan genom åren har enkelt uttryckt handlat om kostnadsbaserade
            eller marknadsliknande hyror och om vilka fastigheter som ska
            klassas som ändamålsfastigheter. Det är därför naturligt att det
            är diskussionen runt dessa frågor som skapat motsättningar mellan
            staten som ägare och brukarna.
          </note>
          <note>
            I vår moderata reservationstext med anledning av
          </note>
          <note>
            FiU 25 1997/98 skrev vi moderater bl.a.: "Enligt utskottets uppfattning
            innebär propositionen inget klargörande för hyresvärdar och hyresgäster
            i ändamålsfastigheter. De konflikter som förekommer när det gäller
            ändamålsfastigheter härrör från vissa brister i utformningen av
            spelreglerna i samband med fastighetsreformen. Utan att göra nödvändiga
            klargöranden kommer dessa konflikter att fortleva."
          </note>
          <note>
            Så är det också. Nu senast är det konflikten mellan universiteten
            och Akademiska Hus. Det är hyresstrejk på Chalmers, anklagelser
            om miljardrån och ständigt uppblossande hyreskonflikter. Akademiska
          </note>
          <note>
            Hus egen vd ger nu upp och efterlyser ett nytt hyressystem för
            statliga fastigheter.
          </note>
          <note>
            Dagens betänkande utgår från riksdagsrevisorernas förslag avseende
            statens ändamålsfastigheter. I
          </note>
          <note>
            skrivelsen framkommer den redan kända problembeskrivningen; att
            man hittills inte tillfredsställande kunnat knäcka frågan om en
            rimlig hyressättning.
          </note>
          <note>
            Revisorerna har även synpunkter på hur riksdagens beslut kanaliseras
            till verk och hyresgäster.
          </note>
          <note>
            Revisorernas förslag kan sammanfattas i fem punkter: självkostnad
            vid begränsade alternativ, god insyn i förvaltningen, dvs. tydlighet,
            gemensamt upprättade förvaltningsplaner, dvs. dialog, effektivisering
            i myndigheternas lokalutnyttjande, det kan t.ex. ytmässig storlek
            på lokaler, och ett expertorgan för samråd om hyressättningen.
          </note>
          <note>
            Vi moderater finner att förslagen är rimliga utifrån den problembeskrivning
            som framkommit och instämmer i den kritik som framförs i revisorernas
            skrivelse. Men vi noterar också av stämningen i finansutskottet
            att det nu inte borde finnas några större hinder för att frågan
            kan föras ett steg, eller helst flera steg, framåt. Utredningen
            som ska ta sig an uppgiften om hyressättning för ändamålsfastigheter
            inom kultur samt universitets- och högskoleområdet blir förhoppningsvis
            den utredning som löser alla problem och gordiska knutar.
          </note>
          <note>
            Utskottet föreslår, vilket också framgår av handlingarna, ett
            tillkännagivande som utgår från att revisorernas samtliga fem
            förslag ska belysas på ett allsidigt sätt. Det tycker vi är väldigt
            positivt.
          </note>
          <note>
            Trots detta, fru talman, trots allt detta positiva, har vi två
            reservationer. Där tog utskottets välvilja slut.
          </note>
          <note>
            Vi vill dessutom att de synpunkter som förs fram i motionen av
            Henrik Landerholm m.fl. och som handlar om fastigheter som används
            av Försvarsmakten och förvaltas av Fortifikationsverket bör inkluderas
            i den kommande utredningen. Den andra reservationen handlar om
            försäljning av statlig mark.
          </note>
          <note>
            Vi menar att mark som den förvaltande myndigheten inte längre
            behöver för sin verksamhet i princip ska försäljas på ett marknadsmässigt
            sätt. Det är enligt vår uppfattning inte lämpligt att kommuner
            eller landsting sätts att förvalta statlig egendom bara för att
            denna eventuellt ska kunna användas för friluftsliv eller turism.
          </note>
          <note>
            Till slut, fru talman, vill jag säga att vi givetvis står bakom
            båda våra reservationer, men för tids vinnande yrkar jag endast
            bifall till reservation 3.
          </note>
          <note type="speaker">
            Anf. 252 PER LANDGREN (kd):
          </note>
          <note>
            Fru talman! Kolleger! Självklart är det så att statliga hyresgäster
            som Dramaten, Kungliga Operan,
          </note>
          <note>
            Naturhistoriska riksmuseet, Chalmers och KTH bara för att nämna
            några ska vara medvetna om vad lokalerna kostar - att de kostar
            naturligtvis, och mer specifikt vad de kostar. Det är det som
            är själva bakgrunden till att Byggnadsstyrelsen avskaffades och
            att vi har fått den här konstruktionen med fyra verk och bolag,
            i de här fallet två, Statens fastighetsverk och
          </note>
          <note>
            Akademiska Hus, som hanterar detta.
          </note>
          <note>
            I det system som vi har nu, där Statens fastighetsverk och Akademiska
            Hus försöker sätta marknadshyror eller, som man nu säger, marknadsliknande
            hyror, där ingen marknad finns, där regeringen har avkastningskrav
            på fastighetsförvaltarna och dessutom står för driftsbidragen
            till hyrestagarna, där blir det något av Ebberöds bank. Då är
            det inte konstigt att det blir den typ av konflikter som Anna
            Åkerhielm tog upp här tidigare.
          </note>
          <note>
            Finns det någon som på allvar tror eller vill att
          </note>
          <note>
            Dramaten, Operan, Chalmers eller KTH eller övriga kultur- och
            lärdomsinstitutioner ska - eller kan -
          </note>
          <note>
            upphandla alternativa lokaler på den öppna marknaden? Det är
            klart att de kan ha sidolokaler någonstans, men hur är det med
            de huvudsakliga lokalerna, alltså inte bara symbolbyggnaderna?
            Jag tror att vi är överens där. Det är ingen marknad.
          </note>
          <note>
            Ändå pressas de, och har pressats under många år, sedan 1992
            var det väl, på att betala marknadsanpassade hyror. Det har gått
            för långt, och det har pågått för länge, det som har gått för
            långt. Då tycker vi och en majoritet här att det naturligtvis
            är bra att riksdagen tillkännager för regeringen att det är dags
            att lystra och komma med de förslag som riksdagen tidigare har
            beslutat om. Det går inte att ha missnöjda hyresgäster som hävdar
            att de inte har någon insyn alls i förvaltningen och att de inte
            informeras tillräckligt om faktiska kostnader. Sedan har vi andra
            statliga aktörer på fastighetsägarsidan som kanske hävdar motsatsen
            och är en hård motpol.
          </note>
          <note>
            Dessutom finns det ett annat problem med framgångsrika högskolor.
            Jag borde väl inte räkna upp några, men som göteborgare kan jag
            nämna Chalmers, och naturligtvis får man också nämna KTH. De drar
            ju till sig - och det är själva idén - andra hyresgäster i närområdet.
            Då pressar det upp marknadshyrorna. Då bestraffas skolorna, universiteten
            och de tekniska högskolorna, genom att deras egna hyror ska beräknas
            efter den marknad som de själva trissar upp genom en bra verksamhet
            för landets bästa. Så kan det inte vara.
          </note>
          <note>
            Det här ska nu in i en utredning, och då vill jag bara passa
            på, fru talman, att skicka vidare till Kjell
          </note>
          <note>
            Nordström att den här utredningen inte får bli någon långbänk.
            Det måste hanteras resolut. Naturligtvis måste man tydligare och
            klarare definiera vad som är ändamålsenliga fastigheter.
          </note>
          <note>
            Som tidigare talare sagt är det så med alla oss i oppositionspartierna
            att vi står bakom alla reservationer som vi har skrivit under
            och varit med om att driva fram. Jag ska bara yrka bifall till
            vår sista reservation, nr 6. Jag ska säga något om den som jag
            hoppas att Kjell Nordström kan kommentera.
          </note>
          <note>
            Där tar vi upp att när förhållandena har ändrats, hyresförhållandena,
            har inte de statliga institutionerna, brukarna, kompenserats i
            tillräcklig utsträckning.
          </note>
          <note>
            Det kan naturligtvis vara förödande för verksamheten. Detta håller
            utskottsmajoriteten i det här fallet med om. Den pekar på att
            Statskontoret har fått i uppdrag att ta reda på detta.
          </note>
          <note>
            Men någonting som inte besvaras av utskottsmajoriteten, som alltså
            inte finns med i texten som Kjell
          </note>
          <note>
            Nordström nu ska försvara, är att regeringen vid flera tillfällen
            har passat på att sänka driftsbidragen när företrädare för brukarna,
            t.ex. Naturhistoriska riksmuseet, det är väl det tydligaste exemplet,
            har lyckats förhandla ned sina hyror. Man kan naturligtvis säga
            att det ligger i deras uppdrag under de här givna omständigheterna
            att försöka få så bra och optimala hyror som möjligt. Då har de
            alltså bestraffats genom att bidraget året efter har skurits bort.
          </note>
          <note>
            Vad är det för incitament? Det är en fråga som jag vill skicka
            vidare till Kjell Nordström. Är det ett rimligt sätt att låta
            två parter förhandla och komma överens om en hyra till staten
            och sedan går i det här fallet regeringen in och skär ned driftbidragen?
            Är det en lämplig form av belöning?
          </note>
          <note type="speaker">
            Anf. 253 KJELL NORDSTRÖM (s):
          </note>
          <note>
            Fru talman! För tids vinnande ska jag inte gå igenom bakgrunden
            till bildandet av de olika verk där vi har våra fastigheter. Det
            har både Anna Åkerhielm och Per Landgren på ett föredömligt sätt
            redan redogjort för. Jag ska mer kommentera vad ärendet handlar
            om.
          </note>
          <note>
            Ärendet har sin bakgrund i att kulturutskottet bad revisorerna
            granska hyressättningen för kulturinstitutionerna. Då genomförde
            revisorerna en något större förstudie och en bredare granskning
            som kom att omfatta Statens fastighetsverk, Fortifikationsverket,
          </note>
          <note>
            Akademiska Hus och Specialfastigheter Sverige.
          </note>
          <note>
            Revisorerna kom fram till fem förslag som man överlämnade till
            finansutskottet. Anna Åkerhielm har tidigare redovisat dem.
          </note>
          <note>
            När detta blev klart visste utskottet om att regeringen avsåg
            att tillsätta en parlamentarisk utredning.
          </note>
          <note>
            Man kan säga att det utskottet gör nu är att avge ett tillkännagivande
            till regeringen om att denna utredning bör titta närmare på de
            här förslagen. Utskottet säger:
          </note>
          <note>
            "Utskottet anser att det är angeläget att regeringen tillsätter
            den nämnda utredningen och att frågorna om hyressättningsprinciper
            för statens ändamålsfastigheter skyndsamt får en hållbar och för
            alla intressenter acceptabel lösning. Direktiven till utredningen
            bör enligt utskottets mening utformas så att samtliga fem förslag
            som väckts av revisorerna blir allsidigt belysta och behandlade.
            Utskottet understryker också betydelsen av att utredningen blir
            parlamentariskt sammansatt. Vad utskottet anfört med anledning
            av revisorernas förslag bör riksdagen tillkännage för regeringen."
          </note>
          <note>
            Det är ett mycket enigt utskott som står bakom detta förslag.
          </note>
          <note>
            Låt mig säga något om en motion som utskottet har valt att också
            göra ett tillkännagivande om. Det är så att Ola Rask m.fl. har
            föreslagit att staten bör överväga om det finns skäl att behålla
            mark i statlig ägo.
          </note>
          <note>
            Det är tämligen snart aktuellt för försvaret att meddela hur
            mycket mark man behöver av den man disponerar för närvarande.
            Mycket pekar på att man kommer att meddela att man avstår väldigt
            mycket mark. En hel del av denna mark finns i områden som skulle
            vara lämpliga för turist- och friluftsliv. Väldigt mycket finns
            faktiskt i Stockholms skärgård.
          </note>
          <note>
            Med anledning av detta har utskottet valt att göra ett tillkännagivande.
            Vi tycker att regeringen bör överväga om friluftsliv och turism
            skulle kunna vara skäl att behålla marken i statlig ägo.
          </note>
          <note>
            Till sist, fru talman, vill jag yrka bifall till utskottets förslag
            och avslag på samtliga reservationer.
          </note>
          <note type="speaker">
            Anf. 254 PER LANDGREN (kd) replik:
          </note>
          <note>
            Fru talman! Kjell Nordström har här förklarat att utskottet i
            stora drag är enigt. Det är ju riktigt. Men jag vill ändå att
            Kjell Nordström lättar något på förlåten och möjligtvis kritiserar
            regeringen. Det kanske är att ta i att kritisera regeringen, men
            kan inte Kjell
          </note>
          <note>
            Nordström i alla fall säga något om huruvida det är en lämplig
            form av incitamentsstruktur att en brukare av låt oss säga Naturhistoriska
            riksmuseets lokaler efter en hyfsad insyn, efter precis det som
            utskottet vill och efter att man kanske har fått del av en del
            orsaker till kostnads- och hyresläget genomför en lyckad förhandling
            och sedan finner att driftbidraget direkt året efter har skurits
            ned i motsvarande utsträckning. Är det den typen av incitamentsstruktur
            som man vill ha inom den här verksamheten?
          </note>
          <note type="speaker">
            Anf. 255 KJELL NORDSTRÖM (s) replik:
          </note>
          <note>
            Fru talman! Under de år på 90-talet när landet hade ekonomiska
            bekymmer var det många som fick minskade anslag. Det var för att
            få ordning på statsfinanserna. Man skulle naturligtvis ha önskat
            att man sluppit göra mycket av det man tvingades göra under den
            tiden. Men då kunde man inte undanta kulturfastigheterna. Även
            de fick vara med och bidra en del till budgetsaneringen.
          </note>
          <note>
            Nu är vi i ett något annorlunda läge. Nu finns faktiskt resurser
            och vi kan diskutera förbättringar. Så gjordes också. Så sent
            som i vårbudgeten 2002 fick de fem största kulturinstitutionerna
            en sänkning av sin hyra som innebar att de fick 19 miljoner mer
            än vad de haft tidigare. Något har de faktiskt fått redan.
          </note>
          <note type="speaker">
            Anf. 256 PER LANDGREN (kd) replik:
          </note>
          <note>
            Fru talman! Ska jag tolka detta som att det på något sätt var
            i nationens intresse och att det inte kommer att ske under nuvarande
            budgetomständigheter?
          </note>
          <note>
            Man kanske t.o.m. kan förvänta sig någon form av kompensation.
          </note>
          <note>
            1. Det kommer inte att ske igen för nu är finanserna ändå så
            långt bärgade om vi jämför med hur det var i mitten på 90-talet.
          </note>
          <note>
            2. Man kanske t.o.m. kan tänka sig ytterligare någon kompensation
            så att det täcker fullständigt.
          </note>
          <note type="speaker">
            Anf. 257 KJELL NORDSTRÖM (s) replik:
          </note>
          <note>
            Fru talman! Man kan i alla fall säga att det var bra för nationen
            att vi fick en ny regering 1994 som tog sig an saneringen av statsfinanserna
            så att vi i dag är i det läget att vi faktiskt kan diskutera lite
            ökade utgifter på ett och annat område.
          </note>
          <note type="speaker">
            Anf. 258 OWE HELLBERG (v):
          </note>
          <note>
            Fru talman! Jag har inte för avsikt att ha synpunkter på Riksdagens
            revisorers förslag när det gäller ändamålsfastigheters hyressättning
            och förvaltning. Vänsterpartiet välkomnar naturligtvis en översyn.
          </note>
          <note>
            Det är också trevligt att läsa en moderat motion som kräver att
            hyressättningen vid universitet och högskolor ska ske utifrån
            en självkostnadsprincip.
          </note>
          <note>
            Men då måste statens avkastningskrav på Akademiska Hus sänkas.
          </note>
          <note>
            Vänsterpartiet vill dock att det ska ställas ett nytt krav, nämligen
            att Akademiska Hus på campus eller i områden som hänger samman
            med universitet och högskolor bygger och förvaltar studentbostäder.
          </note>
          <note>
            Bristen på studentbostäder finns framför allt i våra storstadsområden.
            Den är mycket stor. Här har regeringen i stort sett lagt allt
            ansvar på kommunerna för att få fram studentbostäder.
          </note>
          <note>
            Det bidrag som finns och som snart intecknats, ca
          </note>
          <note>
            400 miljoner kronor, räcker inte till, ger undermåliga bostäder
            och kräver hyresnivåer i t.ex. Stockholmsområdet som är betydligt
            högre än studenterna har råd med.
          </note>
          <note>
            Utbyggnaden av universitet och högskolor är naturligtvis bra.
            Men bostadsfrågan måste också få sin lösning. I det här fallet
            tar inte staten sitt ansvar. I dag finns det 60 000 studentbostäder
            runt om i landet, och antalet studenter har på tio år ökat från
            200 000 till
          </note>
          <note>
            330 000. Kötider på mer än ett år sätter käppar i hjulet för
            många studenter som inte har möjlighet att köpa en bostadsrätt
            eller har råd att hyra i andra hand, ofta till ockerpriser. Studenter
            tvingas avstå från studieplatser, och bristen på studentbostäder
            riskerar att skapa ytterligare snedrekrytering till den högre
            utbildningen.
          </note>
          <note>
            Statens investeringsbidrag till hyresrätter gäller inte byggande
            av studentbostäder och är av begränsad omfattning. Det har avsatts
            2 ½ miljarder de närmaste fem åren. Vi menar att Akademiska Hus
            kan bidra till byggandet av studentbostäder, dela risken och ansvaret
            med kommunerna i den här frågan. Akademiska
          </note>
          <note>
            Hus har ekonomiska förutsättningar att göra det här, men det
            förutsätter att ägardirektiven ändras.
          </note>
          <note>
            Utskottet avstyrker den här möjligheten med hänvisning till att
            bostäder inte ingår i bolagets fastighetsbestånd, att det inte
            finns några fria resurser för byggandet av studentbostäder och
            att ett sänkt avkastningskrav på Akademiska Hus skulle kringgå
            budgetlagens krav på bruttoredovisning samt riskera en otydligare
            uppgift för bolaget. Inget av de här argumenten är naturligtvis
            hållbara. Vinsten för Akademiska Hus år 2000 var 650 miljoner
            varav 200
          </note>
          <note>
            miljoner utbetalades till staten. Det är en summa som motsvarar
            hälften av det senaste stödet till studentbostäder. Dessutom fanns
            år 2000 ett eget fritt kapital på
          </note>
          <note>
            1,3 miljarder som naturligtvis kan användas på olika sätt, t.ex.
            för bostadsproduktion. Det innebär inte att medlem försvinner,
            utan de omsätts i fasta värden i form av studentbostäder. Dessa
            ska naturligtvis hyras ut till självkostnadspris.
          </note>
          <note>
            Om detta betraktas som ett kringgående av budgetlagen är det
            ett politiskt ställningstagande och inte en realitet. Det här
            är en teknik som regeringen själv tillämpar i olika sammanhang
            när behoven finns och det inte ryms under statens utgiftstak.
            Vad är det senaste förslaget om en skattereduktion till kommuner
            och landsting för år 2002 om inte ett sätt att kringgå utgiftstaket?
            Men det är ett stöd som vi vänsterpartister välkomnar.
          </note>
          <note>
            Staten tar inte sitt ansvar när det gäller studenternas boendemöjligheter.
            Det ökar, och minskar inte, snedrekryteringen till högre studier.
            Staten bör dela både risken och ansvaret med kommunerna för studentbostäder
            i anslutning till universitetens och högskolornas campus. I övrigt
            bör det inte byggas några särskilda studentbostäder, utan studenterna
            får söka bostad i det ordinarie bostadsbeståndet.
          </note>
          <note>
            Därmed, fru talman, yrkar jag bifall till reservation 2 under
            punkt 3.
          </note>
          <note type="speaker">
            Anf. 259 PER LANDGREN (kd) replik:
          </note>
          <note>
            Fru talman! Owe Hellberg står ju bakom majoritetstexten även
            när det gäller kompensation för höjda hyror. Nu har Owe Hellberg
            mest talat om studentbostäder, och det är ju ett angeläget ärende
            i sig. Jag vill bara fråga Owe Hellberg om han står bakom den
            incitamentsstruktur som närmast är inverterad eller obefintlig,
            dvs. att om man vid en lyckad hyresförhandling får sänkta hyreskostnader
            ska regeringen gå in och dra av motsvarande summa på driftsbidragen.
          </note>
          <note>
            Orsaken till att jag ställer den frågan till Owe Hellberg också
            är att vi tidigare fick höra av Kjell Nordström att det var i
            nationens intresse och att det var under budgetsaneringens dagar.
            Men jag lyckas bläddra fram här i handlingar att det gällde för
            budgetåret 2000. Det var inte alls när det var som mest krisigt.
          </note>
          <note type="speaker">
            Anf. 260 OWE HELLBERG (v) replik:
          </note>
          <note>
            Fru talman! Jag tycker att det är att börja i fel ände. Man ska
            naturligtvis utgå ifrån att den här hyressättningen sker efter
            självkostnadsprincipen och inte efter avkastningskrav som staten
            har på den här typen av fastigheter. Då behöver man inte spela
            något spel om vilken hyra som ska sättas. Då faller det på sin
            egen rimlighet var nivåerna hamnar. Man ska naturligtvis varken
            kompensera eller dra undan anslagen för utbildning och forskning.
            Det ska ske på ett annat sätt.
          </note>
          <note type="speaker">
            Anf. 261 PER LANDGREN (kd) replik:
          </note>
          <note>
            Fru talman! Jag är överens om det. Det finns bara ett sätt att
            tolka detta. Det är att Owe Hellberg också är kritisk mot att
            regeringen gjorde som den gjorde.
          </note>
          <note type="speaker">
            Anf. 262 OWE HELLBERG (v) replik:
          </note>
          <note>
            Fru talman! Det är därför jag sade i min inledning att jag ser
            fram emot den översyn som ska göras.
          </note>
          <note type="speaker">
            Anf. 263 KJELL NORDSTRÖM (s) replik:
          </note>
          <note>
            Fru talman! Jag delar Owe Hellbergs farhågor för att det byggs
            för få studentbostäder på en del orter runtom i landet. Det utgår
            ett statligt stöd. Och precis som Owe Hellberg sade håller det
            på att ta slut, men vad jag förstår pågår diskussioner för att
            se till att man kan få fram mer pengar till studentbostäder.
          </note>
          <note>
            Jag tycker inte att vi ska ha studentbostäder i
          </note>
          <note>
            Akademiska Hus. Jag tycker att vi ska ha den här ordningen att
            det är kommunerna som tar ansvar för den frågan. Jag skulle i
            stället vilja säga att vi kanske borde diskutera om det ska ligga
            så många högskolor och universitet i de kommuner som inte tar
            ansvar för den här frågan. Det finns ju andra ställen i Sverige
            där man är beredd att ta hand om högskolorna och universiteten
            och fixa bostäder.
          </note>
          <note type="speaker">
            Anf. 264 OWE HELLBERG (v) replik:
          </note>
          <note>
            Fru talman! Det är naturligtvis kommunerna som har ett bostadsförsörjningsansvar
            för sina kommuninvånare, men det är lite speciellt med studenter
            som kommer och går och vars inriktning är att studera. De bor
            ju egentligen inte på orten.
          </note>
          <note>
            Vi menar också att det här skulle vara ett bra sätt att skilja
            ut olika typer av boende. Vi tycker att det är rimligt att man
            bygger studentbostäder i närheten av campus och utbildningsområdena
            på ett speciellt sätt.
          </note>
          <note>
            Men i övrigt ska det inte vara särskilda studentbostäder. Efter
            kontakter med Boverket och med lite koll på de bostäder som är
            byggda i dag med det stöd som staten hittills har gett ser vi
            att de inte är särskilt bra och inte särskilt ändamålsenliga.
          </note>
          <note>
            Vi har inte heller fått några indikationer på att det finns några
            nya pengar för studentbostäder, och finns det inga nya pengar
            för studentbostäder blir det inga bostäder heller. Det är helt
            orimligt och oacceptabelt i dag när man kan få vänta två år i
            Stockholm på att få en studentbostad. Därför tycker vi att det
            är viktigt att så många som möjligt kan bidra till detta.
          </note>
          <note type="speaker">
            Anf. 265 KJELL NORDSTRÖM (s) replik:
          </note>
          <note>
            Fru talman! Det är helt riktigt som Owe Hellberg säger. Det är
            här i Stockholm som de största bekymren finns, och egentligen
            på de gamla universitetsorterna, men där de nya högskolorna växer
            fram förmår kommunerna att se till att det finns studentbostäder.
          </note>
          <note>
            Jag tycker att vi i stället borde ta oss en funderare på om alla
            universitet och högskolor behöver ligga just där de ligger. Även
            de kan ju flyttas om man inte kan sköta detta med att fixa bostäder.
          </note>
          <note type="speaker">
            Anf. 266 OWE HELLBERG (v) replik:
          </note>
          <note>
            Fru talman! Jag tycker att det är viktigt att man har ett regionalt
            perspektiv när det gäller utbildningsnivån. Det är inte bostaden
            i sig eller bostadsbyggande som ska avgöra hur många utbildningsplatser
            man får. Det som ska avgöra är naturligtvis utbildningsnivån i
            den region som det handlar om.
          </note>
          <note>
            Själv kommer jag från Gävleborgs län. I Gävle har vi en högskola
            där man gärna vill satsa på ett studentbostadsbyggande på campus,
            men kommunen tvekar och vill inte göra detta. Man anser sig inte
            ha råd med det. Kjell Nordström vet likaväl som jag hur kommunernas
            ekonomi ser ut i dag. Det här förekommer också på andra ställen.
            Vi menar att detta vore en möjlighet att pröva. Det finns medel
            och resurser. Vi tror att Akademiska Hus även skulle klara det
            här uppdraget på ett bra sätt.
          </note>
          <note type="speaker">
            Anf. 267 CHRISTINA PETTERSSON (s):
          </note>
          <note>
            Fru talman! Jag har begärt ordet med anledning av motion Fö259
            som behandlas i finansutskottets betänkande nr 14. Motionen har
            behandlats på ett mycket positivt sätt av majoriteten i utskottet.
            Man föreslår ett tillkännagivande. Det tycker jag är bra.
          </note>
          <note>
            Försäljningen av statlig mark är en viktig fråga och berör många,
            inte minst i vår skärgård. Skärgården får inte bli enbart ett
            område för semesterboende, sol, bad och rekreation. Det är viktigt
            att vi har en levande skärgård där vi också slår vakt om de kulturhistoriska
            värden som finns där.
          </note>
          <note>
            Jag vill belysa detta med ett exempel, nämligen
          </note>
          <note>
            Vätöberg. Det är en fastighet med beteckningen Harg
          </note>
          <note>
            6:40 som finns på Vätö i Norrtälje kommun. Den ägs av staten
            - försvaret. Vätöberg är ett gammalt stenhuggeri som startade
            kring förra sekelskiftet. Där finns stentipparna kvar ute i vattnet.
            Det finns många minnen från en stor stenhuggarepok.
          </note>
          <note>
            Jag nämner som ett kuriosum att mycket av den granitsten som
            finns i Riksdagshuset har brutits och huggits på Vätöberg och
            därifrån fraktats in till
          </note>
          <note>
            Stockholm.
          </note>
          <note>
            Här står också i skogen originalsockeln, huggen i
          </note>
          <note>
            Italien i marmor, till Birger Jarls staty. Marmorn var så skör
            att den inte höll, och därför fraktade man den till Vätö och högg
            i stället en ny sockel i granit, men originalsockeln står kvar
            där ute.
          </note>
          <note>
            Det finns också kvar bebyggelse från denna tid, bl.a. den gamla
            förmansvillan, där kontoret inhystes.
          </note>
          <note>
            Hembygdsföreningen på Vätö har engagerat sig mycket i det här
            området. Man har anlagt en kulturstig, och området är ett uppskattat
            utflyktsmål, där man kan se och förstå gamla tiders stenindustri
            och stenarbetarnas villkor.
          </note>
          <note>
            Området ligger mycket vackert vid Björköfjärden.
          </note>
          <note>
            Där finns en fin kaj, som är uppskattad av många seglare. Det
            var ju dit som stenskutorna gick en gång i tiden.
          </note>
          <note>
            Det är inte svårt att föreställa sig att det här området skulle
            vara mycket attraktivt att exploatera. Därmed skulle oersättliga
            kulturhistoriska värden gå förlorade. Jag vill understryka vikten
            av att bevara ett område som är av allmänt intresse. Vätöberg
            är ett exempel, och det finns fler som skulle vara värda att nämna.
          </note>
          <note>
            Det är beklagligt att m, kd och c har reserverat sig mot behandlingen
            av motionen. Innebär det att dessa partier inte värnar om områden
            som har ett allmänt kulturhistoriskt eller annat naturvärde? Vill
            man överlämna dessa områden till privata intressen i stället?
          </note>
          <note>
            Fru talman! Jag yrkar bifall till förslaget i finansutskottets
            betänkande.
          </note>
          <note type="speaker">
            Anf. 268 PER LANDGREN (kd):
          </note>
          <note>
            Fru talman! Nej, det innebär det inte för vår del.
          </note>
          <note>
            Om Christina Pettersson läser reservationen noggrant finner hon
            att statlig mark i dag inte som princip ska försäljas. Vi skriver:
            "Statlig mark som den förvaltande myndigheten inte längre behöver
            för sin verksamhet skall i dag som princip försäljas på ett marknadsmässigt
            sätt." Orden "som princip" kan fungera som en brasklapp som täcker
            in den här typen av fall.
          </note>
          <note>
            Vi har känt att det kan finnas sådana fall, och vi ska därför
            inte ha en stelbent inställning.
          </note>
          <note>
            Om man läser noga ska man alltså finna att skrivningen inte är
            så hård som Christina Pettersson verkar tro.
          </note>
          <note type="speaker">
            Anf. 269 CHRISTINA PETTERSSON (s):
          </note>
          <note>
            Fru talman! Jag har väldigt svårt att förstå orden
          </note>
          <note>
            "i princip". Man bör ha en ordning där det först prövas om marken
            eller fastigheterna har ett allmänt kulturhistoriskt värde eller
            naturvärde. Jag förstår nog varför man vill reservera sig. Det
            finns, som jag sade i mitt anförande, ganska starka privata intressen
            för att exploatera sådana här områden så att man får en annan
            typ av friluftsliv, som vi inte önskar oss. Man begränsar då möjligheterna
            att ta del av vår skärgård till några få människor i stället för
            att många får tillgång till dessa värden.
          </note>
          <note type="speaker">
            Anf. 270 PER LANDGREN (kd):
          </note>
          <note>
            Fru talman! Christina Pettersson målar den onde på väggen. Fullt
            så allvarligt är det inte. Snarare ska principen vara den att
            det inte är kommuner och landsting som ska sättas att förvalta
            sådan här egendom. Finns det särskilt ömmande fall kan vi säkert
            tänka oss att den ska bevaras i statlig, kommunal eller landstingsmässig
            ägo, men så ska inte ske som regel.
          </note>
          <note>
            Svårare än så är det inte.
          </note>
          <note type="speaker">
            Anf. 271 CHRISTINA PETTERSSON (s):
          </note>
          <note>
            Fru talman! Det kan vara lugnande för mig som bor i en kommun
            som är borgerligt styrd och där den här fastigheten finns att
            man inte har en stenhård syn på detta utan att det finns öppningar
            för diskussioner.
          </note>
          <note>
            Det är inte så att jag målar någon på väggen, utan jag talar
            av erfarenhet. Jag har sett områden i de här delarna och i andra
            delar av skärgården bli exploaterade.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 7 mars.)
          </note>
          <note>
            15 § Bevarandet av det historiska bruksområdet vid Tumba bruk
            till en kulturstiftelse
          </note>
          <note>
            Föredrogs finansutskottets betänkande 2001/02:FiU15
          </note>
          <note>
            Bevarande av det historiska bruksområdet vid Tumba bruk (förs.
            2001/02:RB3).
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 7 mars.)
          </note>
          <note>
            16 § Europa-Medelhavsavtalet mellan Europeiska gemenskaperna
            och deras medlemsstater och Egypten
          </note>
          <note>
            Föredrogs utrikesutskottets betänkande 2001/02:UU9
          </note>
          <note>
            Europa-Medelhavsavtalet mellan Europeiska gemenskaperna och deras
            medlemsstater och Egypten
          </note>
          <note>
            (prop. 2001/02:78).
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 7 mars.)
          </note>
          <note>
            17 § Bordläggning
          </note>
          <note>
            Anmäldes och bordlades
          </note>
          <note>
            Skrivelser
          </note>
          <note>
            2001/02:105 Redogörelse för det svenska ordförandeskapet i Europeiska
            unionens ministerråd första halvåret 2001
          </note>
          <note>
            2001/02:125 Redovisning av fördelningen av medel från Allmänna
            arvsfonden under budgetåret 2001
          </note>
          <note>
            2001/02:160 Berättelse om verksamheten i Europeiska unionen under
            2001
          </note>
          <note>
            18 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 6 mars
          </note>
          <note>
            2001/02:286 av Margareta Cederfelt (m) till statsrådet Ingela
            Thalén
          </note>
          <note>
            Sjukfrånvaro
          </note>
          <note>
            2001/02:287 av Cecilia Magnusson (m) till statsrådet
          </note>
          <note>
            Ingela Thalén
          </note>
          <note>
            Underskott i sjukförsäkringen
          </note>
          <note>
            2001/02:288 av Anna Kinberg (m) till socialminister
          </note>
          <note>
            Lars Engqvist
          </note>
          <note>
            Reklamförbud och tryckfriheten
          </note>
          <note>
            2001/02:289 av Gunnel Wallin (c) till socialminister
          </note>
          <note>
            Lars Engqvist
          </note>
          <note>
            Livskvalitet i äldreomsorgen
          </note>
          <note>
            2001/02:290 av Carl-Axel Johansson (m) till justitieminister
            Thomas Bodström
          </note>
          <note>
            Nationella ID-kort
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 12 mars.
          </note>
          <note>
            19 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 6 mars
          </note>
          <note>
            2001/02:844 av Kenneth Johansson (c) till statsrådet
          </note>
          <note>
            Britta Lejon
          </note>
          <note>
            Medborgarterminaler
          </note>
          <note>
            2001/02:845 av Helena Bargholtz (fp) till statsrådet
          </note>
          <note>
            Leif Pagrotsky
          </note>
          <note>
            Fattiga länder inom WTO
          </note>
          <note>
            2001/02:846 av Sven Brus (kd) till socialminister
          </note>
          <note>
            Lars Engqvist
          </note>
          <note>
            Maxtaxan för äldre
          </note>
          <note>
            2001/02:847 av Willy Söderdahl (v) till statsrådet
          </note>
          <note>
            Lena Sommestad
          </note>
          <note>
            Spillolja
          </note>
          <note>
            2001/02:848 av Lennart Gustavsson (v) till utbildningsminister
            Thomas Östros
          </note>
          <note>
            Bristen på synpedagoger
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 12 mars.
          </note>
          <note>
            20 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 4 mars
          </note>
          <note>
            2001/02:767 av Nikos Papadopoulos (s) till finansminister Bosse
            Ringholm
          </note>
          <note>
            Stockholms upphandling av sfi-undervisningen
          </note>
          <note>
            2001/02:807 av Margareta Cederfelt (m) till socialminister Lars
            Engqvist
          </note>
          <note>
            Tobaksrökning
          </note>
          <note>
            2001/02:808 av Helena Zakariasén (s) till socialminister Lars
            Engqvist
          </note>
          <note>
            Äldres trygghet
          </note>
          <note>
            2001/02:818 av Harald Nordlund (fp) till socialminister Lars
            Engqvist
          </note>
          <note>
            Information om läkemedelsreklam
          </note>
          <note>
            den 6 mars
          </note>
          <note>
            2001/02:726 av Margareta Viklund (kd) till statsrådet
          </note>
          <note>
            Mona Sahlin
          </note>
          <note>
            Invandrarflickors skolgång
          </note>
          <note>
            2001/02:758 av Annelie Enochson (kd) till näringsminister Björn
            Rosengren
          </note>
          <note>
            Europeisk sjöfartsmyndighet
          </note>
          <note>
            2001/02:761 av tredje vice talman Rose-Marie Frebran (kd) till
            utbildningsminister Thomas Östros
          </note>
          <note>
            Ekeskolan
          </note>
          <note>
            2001/02:764 av Inger René (m) till näringsminister
          </note>
          <note>
            Björn Rosengren
          </note>
          <note>
            Utbyggnaden av väg 44
          </note>
          <note>
            2001/02:772 av Stefan Hagfeldt (m) till näringsminister Björn
            Rosengren
          </note>
          <note>
            Besked om F-skattsedel
          </note>
          <note>
            2001/02:773 av Maria Larsson (kd) till näringsminister Björn
            Rosengren
          </note>
          <note>
            Aktivitetsgarantin
          </note>
          <note>
            2001/02:780 av Jan Backman (m) till näringsminister
          </note>
          <note>
            Björn Rosengren
          </note>
          <note>
            Vägmärkesförordningen
          </note>
          <note>
            2001/02:781 av Birgitta Sellén (c) till näringsminister
          </note>
          <note>
            Björn Rosengren
          </note>
          <note>
            Digital allemansrätt
          </note>
          <note>
            2001/02:782 av Magnus Jacobsson (kd) till näringsminister Björn
            Rosengren
          </note>
          <note>
            Väg 44
          </note>
          <note>
            2001/02:793 av Carina Hägg (s) till kulturminister
          </note>
          <note>
            Marita Ulvskog
          </note>
          <note>
            Pornografi i TV
          </note>
          <note>
            2001/02:802 av Margareta Andersson (c) till finansminister Bosse
            Ringholm
          </note>
          <note>
            AB Svenska Spels service
          </note>
          <note>
            2001/02:806 av Anna Kinberg (m) till statsrådet Jan
          </note>
          <note>
            O Karlsson
          </note>
          <note>
            Asylsökande och ambassader
          </note>
          <note>
            2001/02:809 av Cristina Husmark Pehrsson (m) till utbildningsminister
            Thomas Östros
          </note>
          <note>
            Riktlinjer för självmordsprevention
          </note>
          <note>
            2001/02:810 av Margareta Cederfelt (m) till näringsminister Björn
            Rosengren
          </note>
          <note>
            Arbetslösheten
          </note>
          <note>
            2001/02:811 av Margareta Cederfelt (m) till näringsminister Björn
            Rosengren
          </note>
          <note>
            Näringslivsklimatet
          </note>
          <note>
            2001/02:813 av Nils Fredrik Aurelius (m) till justitieminister
            Thomas Bodström
          </note>
          <note>
            Nationaldagen som allmän helgdag
          </note>
          <note>
            2001/02:815 av Harald Nordlund (fp) till näringsminister Björn
            Rosengren
          </note>
          <note>
            Sjukförsäkring för egenföretagare
          </note>
          <note>
            2001/02:816 av Kent Olsson (m) till statsrådet Britta
          </note>
          <note>
            Lejon
          </note>
          <note>
            Hot mot folkvalda
          </note>
          <note>
            2001/02:817 av Yvonne Ångström (fp) till statsrådet
          </note>
          <note>
            Ulrica Messing
          </note>
          <note>
            Träkluster
          </note>
          <note>
            2001/02:820 av Harald Nordlund (fp) till utbildningsminister
            Thomas Östros
          </note>
          <note>
            Intagningsprov
          </note>
          <note>
            2001/02:821 av Harald Nordlund (fp) till statsrådet
          </note>
          <note>
            Lena Sommestad
          </note>
          <note>
            Transporter av flygbränsle till Arlanda
          </note>
          <note>
            2001/02:822 av Cristina Husmark Pehrsson (m) till utbildningsminister
            Thomas Östros
          </note>
          <note>
            Påbyggnadsutbildning i fara
          </note>
          <note>
            2001/02:823 av Carina Hägg (s) till statsrådet Jan O
          </note>
          <note>
            Karlsson
          </note>
          <note>
            Hiv/aids-kontoret i Harare
          </note>
          <note>
            2001/02:831 av Jan Erik Ågren (kd) till försvarsminister Björn
            von Sydow
          </note>
          <note>
            Transport av farligt gods
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 12 mars.
          </note>
          <note>
            21 § Kammaren åtskildes kl. 20.56.
          </note>
          <note>
            Förhandlingarna leddes av talmannen från sammanträdets början
            t.o.m. 4 §
          </note>
          <note>
            anf. 48 (delvis), av tredje vice talmannen därefter t.o.m. 6
            § anf. 99
          </note>
          <note>
            (delvis), av förste vice talmannen därefter t.o.m. 7 § anf. 148
          </note>
          <note>
            (delvis), av andre vice talmannen därefter till ajourneringen
            kl. 16.51, av talmannen därefter till ajourneringen kl. 18.02
            och av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
