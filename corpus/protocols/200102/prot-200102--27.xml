<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--27</head>
          <docDate when="2001-11-15">2001-11-15</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------
          </note>
          <note>
            1 § Ledighet, m.m.
          </note>
          <note>
            Talmannen meddelade att Thomas Julin (mp) ansökt om fortsatt
            ledighet under tiden den 19 november-31 december 2001.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Lotta N Hedström (mp)
          </note>
          <note>
            skulle fortsätta att tjänstgöra som ersättare för Thomas Julin.
          </note>
          <note>
            2 § Svar på interpellationerna 2001/02:42 och
          </note>
          <note>
            47 om bostadsbidraget
          </note>
          <note type="speaker">
            Anf. 1 Statsrådet INGELA THALÉN (s):
          </note>
          <note>
            Fru talman! Ulla-Britt Hagström och Rigmor
          </note>
          <note>
            Stenmark har till statsrådet Lars-Erik Lövdén ställt frågor som
            rör bostadsbidraget. Arbetet är så fördelat att bostadsbidraget
            ingår i den ekonomiska familjepolitiken och därför ska jag svara
            på frågorna. Jag besvarar dem i ett sammanhang.
          </note>
          <note>
            Ulla-Britt Hagström har frågat mig vilka åtgärder jag avser att
            vidta för att förbättra möjligheterna för makar och sammanboende
            med barn att få del av bostadsbidraget.
          </note>
          <note>
            Rigmor Stenmark har frågat mig vilka åtgärder jag avser att vidta
            dels för att öka träffsäkerheten i bostadsbidraget och dels för
            att familjer som fått för lite bostadsbidrag ska få bidraget utbetalt
            inom rimlig tid.
          </note>
          <note>
            Ulla-Britt Hagström menar att den stora minskningen av bostadsbidragsanslaget
            efter 1997 inte kan förklaras av en bättre tillgång på arbetstillfällen.
            I
          </note>
          <note>
            stället beror, enligt hennes uppfattning, den stora minskningen
            i huvudsak på införandet av individuella inkomstgränser och begränsningar
            av den bidragsgrundande bostadsytan.
          </note>
          <note>
            Regeländringarna som infördes 1997 medförde att antalet hushåll
            med bostadsbidrag minskade jämfört med 1996, dvs. minskningen
            var en direkt effekt av det nya regelverket. Den ytterligare minskning
            som skett därefter beror inte på reglerna, eftersom regelverket
            i princip har legat fast sedan 1997, utan i huvudsak på den mycket
            goda samhällsekonomiska utvecklingen som skett efter 1997.
          </note>
          <note>
            Utgifterna för bostadsbidraget styrs främst av utvecklingen av
            makroekonomiska faktorer som t.ex.
          </note>
          <note>
            arbetslöshets-, sysselsättnings-, inkomst- och bostadskostnadsutvecklingen.
            Det innebär att det framför allt är den ekonomiska utvecklingen
            som avgör om kostnaderna inom bostadsbidragssystemet ökar eller
            minskar.
          </note>
          <note>
            Den ökade sysselsättningen har inneburit att allt färre är i
            behov av bostadsbidrag.
          </note>
          <note>
            Antalet samboende hushåll med barn som är beroende av bostadsbidrag
            har minskat mer än ensamstående hushåll med barn. Ensamstående
            har i regel lägre hushållsinkomster än samboende. Det är därför
            inte förvånande att bostadsbidraget i dag i stor utsträckning
            går till ensamstående föräldrar, eftersom det är vid låga inkomster
            som bostadsbidraget utbetalas.
          </note>
          <note>
            Rigmor Stenmark efterfrågar åtgärder som ökar träffsäkerheten
            i bostadsbidragssystemet.
          </note>
          <note>
            Riksförsäkringsverket har i en analys av resultatet för inkomstavstämningen
            2001 konstaterat att träffsäkerheten i det preliminära bostadsbidraget
            i princip är oförändrad jämfört med tidigare års avstämningar.
          </note>
          <note>
            Bostadsbidrag till barnfamiljer ger en marginaleffekt på 20 %
            i de inkomstlägen där de trappas av.
          </note>
          <note>
            Många föräldrar får då marginaleffekter vid en ökad inkomst.
            Återbetalningskravet blir därför en direkt följd av de marginaleffekter
            som bostadsbidraget ger upphov till.
          </note>
          <note>
            Möjligheten att öka träffsäkerheten i det preliminära bostadsbidraget
            så att det bättre överensstämmer med det slutliga är beroende
            av de uppgifter som bidragshushållen lämnar till försäkringskassan
            vid ansökningstillfället samt i vilken utsträckning hushållen
            anmäler inkomständringar. Riksförsäkringsverket konstaterar att
            det fortfarande endast är ca
          </note>
          <note>
            25 % av bidragshushållen som anmält antingen en högre eller lägre
            inkomst under året.
          </note>
          <note>
            Regeringen lämnade under våren 2001 ett uppdrag till Riksförsäkringsverket
            att se över hur informationen till bidragshushållen kan vidareutvecklas
            för att kunskaperna om bl.a. kriterierna för eftergift och anmälningsskyldighet
            kan förbättras. Syftet med informationsinsatserna är att öka kunskaperna
            om reglerna, men också att verka som en påminnelse om vikten av
            att t.ex. anmäla inkomständringar. Regeringen har också i propositionen
            2001/02:9 Vissa socialförsäkringsfrågor föreslagit att vidga rätten
            att få ansökan om eftergift prövad vid återbetalning av bostadsbidrag.
            Sammantaget bör detta öka träffsäkerheten så som Rigmor Stenmark
            efterfrågar.
          </note>
          <note>
            Familjeutredningen överlämnade sitt betänkande till regeringen
            under våren 2001. Utredningen har särskilt granskat bostadsbidragets
            effekter för hushållen och de marginaleffekter det ger upphov
            till.
          </note>
          <note>
            Beredning av betänkandet pågår för närvarande inom
          </note>
          <note>
            Regeringskansliet. Regeringen avser att inom ramen för denna
            beredning göra ytterligare analyser av bostadsbidragets roll och
            framtida utformning.
          </note>
          <note type="speaker">
            Anf. 2 ULLA-BRITT HAGSTRÖM (kd):
          </note>
          <note>
            Fru talman! Jag vill tacka för svaret på min interpellation och
            gläder mig att tillsammans med Centerns Rigmor Stenmark och Vänsterns
            Owe Hellberg få diskutera dessa frågor, även om vi har agerat
            mycket olika vad gäller bostadsbidraget. Min förhoppning är att
            detta samtal ska leda vidare till ett samarbete som ytterst gynnar
            barn i familjer med svag ekonomisk ställning.
          </note>
          <note>
            Förändringen av systemet 1996 har tyvärr slagit ut en stor andel
            familjer från att kunna ha råd med ändamålsenliga bostäder. Jag
            citerar från regeringens proposition: Målet för bostadspolitiken
            är att alla ska ges samma förutsättningar att leva i goda bostäder
            till rimliga kostnader och i en stimulerande och trygg miljö inom
            ekologiskt hållbara ramar. Boendemiljön ska bidra till jämlika
            och värdiga levnadsförhållanden och särskilt främja en god uppväxt
            för barn och ungdomar.
          </note>
          <note>
            Detta har regeringen raserat. En successiv nedgång av anslagen
            från 9,2 miljarder 1995 till
          </note>
          <note>
            4,1 miljarder 2001 och med prognosen 3,9 miljarder
          </note>
          <note>
            2002, har förstärkt den fattigdomsfälla som statsrådet
          </note>
          <note>
            Ingela Thalén nu vill finna en utväg ur.
          </note>
          <note>
            Fru talman! Den stora minskningen beror till stor del på den
            individuella prövning som infördes i stället för den samlade familjeinkomsten
            som bidragsgrundande inkomst. Begränsningen av den bidragsgrundande
            bostadsytan ledde till att familjer fick lämna egnahemsboende
            för att hyra lägenheter med mindre yta, men, märk väl, med högre
            hyra än tidigare. Det bostadspolitiska stödet har i dag i huvudsak
            blivit ett stöd för ensamstående boende i hyresrätt. Är det så
            regeringen vill ha det? Ska inte alla kunna bo i områden med blandade
            upplåtelseformer och kunna ha en viss valfrihet? Eller har regeringen
            släppt kravet på att varje barn ska ha tillgång till eget rum?
          </note>
          <note>
            En annan orsak till regeringens minskade kostnader är att man
            skrämmer bort människor som är behöriga att söka bostadsbidrag,
            genom att en stor grupp människor ofrivilligt sätts i skuld. Hushållens
            bostadsbidragsskuld till staten är i år 570 miljoner kronor.
          </note>
          <note>
            Vi kristdemokrater har sedan några år tillbaka begärt att få
            halvårsvisa avstämningsperioder för bostadsbidragen, så att t.ex.
            studenter under våren och med arbete under hösten ska kunna ha
            det bostadsbidrag de behöver under första halvåret utan att det
            ska visa sig att de har en påtvingad skuld till hösten. Och än
            värre, att människor inte av ekonomiska skäl ska fortsätta att
            vara arbetslösa trots att de har tillgång till ett arbete.
          </note>
          <note>
            Den skräckrunda och det antal brev vi erhöll från många människor
            1999, då 200 000 hushåll skulle betala tillbaka 670 miljoner kronor,
            vill vi inte uppleva en gång till. Detta gör att det finns ett
            antal människor som hellre går genom eld och vatten än söker bostadsbidrag.
          </note>
          <note>
            Vid bostadsutskottets utfrågning om bostadsbidragen hävdade bl.a.
            Boverket att bostadsbidraget är ett mycket viktigt selektivt stöd.
            Vi kristdemokrater vill höja bostadsbidraget med i snitt 100 kr
            per barn och hushåll och har med 730 miljoner extra i vår budget
            för att göra om systemet.
          </note>
          <note>
            Jag vill fråga statsrådet Thalén med anledning av betänkandet
            Ur fattigdomsfällan: Kan statsrådet i dag garantera att bostadsbidraget
            fortsatt ska vara ett stöd till ekonomiskt svaga hushåll? Det
            har nämligen ryktats om generella höjningar av barnbidraget i
            stället.
          </note>
          <note type="speaker">
            Anf. 3 RIGMOR STENMARK (c):
          </note>
          <note>
            Fru talman! Tack statsrådet Ingela Thalén och tack även meddebattörer.
            Tack för svaret och den här möjligheten att diskutera spörsmål
            kring bostadsbidraget.
          </note>
          <note>
            Min fråga har jag ställt också utifrån den offentliga utfrågning
            som vi i bostadsutskottet hade med experter från våra myndigheter.
            Det var en bra utfrågning som gav klarläggande svar på hur det
            nya systemet har fungerat i praktiken.
          </note>
          <note>
            Syftet med förändringen av bostadsbidraget var ju trefaldigt,
            och det var någonting som vi i Centerpartiet ställde upp på när
            det begav sig. Det första var att minska statens utgifter för
            bidragskostnaderna, det andra att öka träffsäkerheten och det
            tredje att uppnå och bibehålla fördelningspolitiska mål.
          </note>
          <note>
            Från Riksförsäkringsverkets sida deklarerade man klart under
            den här utfrågningen att kostnaderna för staten har gått ned.
            Det kan vi också klart konstatera när vi följer budget, bokslut
            och sådana saker, men syftet som handlar om träffsäkerheten hade
            man inte nått. 40 % får för mycket, 40 % får för lite och endast
            mellan 17 och 20 % av människorna får helt rätt. Det är alltså
            ett helt klart underkänt system, och det måste man se över.
          </note>
          <note>
            Vad gäller det fördelningspolitiska målet var svaret följande,
            och jag ska be att få citera från s. 2 i det preliminära protokollet,
            som har gått ut nu från den här utfrågningen: "Främst är det den
            nya lagstiftningen, som innebär att vi gör en individuell prövning
            av inkomsten som gör att fallet mellan 1996 och 1997 är väldigt
            kraftigt. Men det här fortsätter ju. Det beror på de goda tiderna,
            löneökningarna. Löneökningarna på två löner slår igenom betydligt
            mer än om man bara har en lön. Vi ser att det går ned väldigt
            kraftigt, ca 50 %. För de ensamstående med barn, som till
          </note>
          <note>
            90 % är kvinnor, är ökningen betydligt mindre. Den är 13 % under
            den här perioden. Det här stämmer väldigt väl med andra siffror
            på hur fördelningen och resurserna har sett ut i Sverige under
            slutet av 1990-
          </note>
          <note>
            talet. De som inte har fått del av den stora tillväxten har framför
            allt varit ensamstående med barn och ensamstående mammor. Här
            ser vi att bostadsbidraget trots allt har lyckats skydda den här
            gruppen relativt väl."
          </note>
          <note>
            Vad gäller det fördelningspolitiska målet var bostadsbidraget
            relativt väl godkänt. Men det som jag framför allt reagerade på
            i den redovisning som vi kan följa i utfrågningen var att träffsäkerheten
            var så dålig samt att de oftast ensamstående mammorna som ändå
            hade rätt till det här bostadsbidraget inte får sina pengar förrän
            efter två år efter rättelse. Det var också en av mina frågor till
            ministern i dag, och jag vill upprepa den frågan: Vilka åtgärder
            avser ministern vidta för att de här familjerna, oftast ensamstående
            med barn, får bidraget utbetalt i rimlig tid? Jag tycker inte
            att det är rimligt att en ensamstående mamma ska få vänta på sina
            rättmätiga pengar i två år. Hon behöver pengarna just för dagen;
            det är ju så.
          </note>
          <note>
            Min andra fråga upprepar jag också, när det gäller träffsäkerheten.
            Svaret som jag kan se här, som Ingela
          </note>
          <note>
            Thalén ger, är att man ska öka informationssatsningarna. Ja,
            det har vi sagt från utskottet också, men jag är nästan beredd
            att i dag fråga: Vilken informationssatsning? Det är bra att informationen
            är bra till bidragstagarna, men jag önskar att informationen också
            ges klart och tydligt från regeringen till dem som handlägger
            ärendena.
          </note>
          <note type="speaker">
            Anf. 4 OWE HELLBERG (v):
          </note>
          <note>
            Fru talman! Jag vågar säga att alla partiföreträdare i bostadsutskottet
            är för bostadsbidragen som en del i ett bostadspolitiskt mål.
            Frågan är om det uppfylls i dag.
          </note>
          <note>
            Regelsystemet från 1997 har ju halverat antalet bidragshushåll
            och kostnaderna för staten. Utskottet har i flera omgångar diskuterat
            det här regelverket, hur det fungerar och utfallet av det och
            har fört fram det i olika betänkanden, och jag tycker inte att
            vi i bostadsutskottet har fått några bra svar på våra frågor.
          </note>
          <note>
            De svar vi har fått är en hänvisning till den familjepolitiska
            utredningen. Tyvärr måste jag nog säga att den familjepolitiska
            utredningen inte ägnade sig särskilt mycket åt bostadsbidragsreglerna,
            hur de fungerar och hur de har fallit ut. Och mycket riktigt:
            Det vaga intresset för detta innebär också att man helt enkelt
            föreslår att bostadsbidraget ska avvecklas. Som vänsterpartist
            kan jag deklarera i dag i en liten passning till regeringen att
            det kommer vi inte att acceptera.
          </note>
          <note>
            Bostadsutskottet hade också en hearing om bostadsbidragen, för
            att vi tycker att det i dag är vi som bevakar de här frågorna
            betydligt bättre än regeringen. Där slog man fast att stödet till
            barnfamiljerna går främst till boende i hyresrätt och ensamstående
            med barn, och man kan säga att det är ett kategoristöd i dag,
            inte ett bostadsstöd i allmän mening.
          </note>
          <note>
            När det gäller ungdomsbostadsbidraget så går det enbart till
            studenter, och då blir ju 28-årsgränsen för ungdomsbostadsbidraget
            närmast obegriplig och orättvis. Studenter har nämligen betydligt
            mera varierad ålder än så, och får det alltmer framöver. De som
            är över 28 år och ensamstående fick bostadsbidrag i början av
            90-talet. Det togs bort som en del i en budgetsanering - resten
            har varit del av andra budgetsaneringar. Hur de har det i dag
            vet ingen. Däremot vet jag att många har bostadskostnader på över
            40-50 %
          </note>
          <note>
            av disponibel inkomst. Sista folk- och bostadsräkningen som vi
            hade är från 1990, så kunskapen är liten om de här familjernas
            och de ensamståendes situation, och de blir också fler och fler.
          </note>
          <note>
            Det jag vill fråga ministern är: Hur länge ska vi vänta på en
            riktig utvärdering av bostadbidragssystemet och hur det används
            som ett bostadspolitiskt instrument? Jag tycker inte att den familjepolitiska
            utredningen ger några som helst svar på den frågan.
          </note>
          <note type="speaker">
            Anf. 5 Statsrådet INGELA THALÉN (s):
          </note>
          <note>
            Fru talman! Jag ber att få tacka frågeställarna för de synpunkter
            och frågor som har kommit, och ska börja med att säga att vi har
            en gemensam uppfattning i att det är viktigt med en god bostad.
            Det är också viktigt att främst familjer med barn kan efterfråga
            en bra bostad, och jag delar uppfattningen att vi ska ha kvar
            och slå vakt om en generös bostadsyta för barnen. Jag menar att
            det nuvarande bostadsbidraget är en bra grund; vi har en god bostadsyta
            för barnfamiljer i det bostadsbidragssystem vi har i dag.
          </note>
          <note>
            På frågan om det finns någon avsikt att ta bort bostadsbidraget
            som selektivt stöd kan jag svara att det inte finns någon sådan
            avsikt. Däremot är det riktigt, vilket Fattigdomsfällan beskriver,
            att det finns ett bekymmer i det här selektiva stödsystemet liksom
            i en del andra direktstöd som bygger på den inkomst man har, och
            det är att det finns tröskeleffekter, framför allt när det gäller
            kvinnors löner, som innebär att man fastnar i en fälla. Därför
            måste man hela tiden följa upp och se på vilket sätt man kan underlätta
            för både ensamhushåll och för tvåförsörjarhushåll att öka arbetstiden
            eller gå från studerandetid till förvärvsarbete utan att man för
            den skull sammantaget får mindre inkomster i hushållet än vad
            man hade innan.
          </note>
          <note>
            Det här är ett viktigt uppdrag. Det betyder att man hela tiden
            måste anpassa de här situationerna efter varandra.
          </note>
          <note>
            Alla tre talarna har frågat om utredningen om fattigdomsfällan.
            Som jag sade i mitt första svar bereds den utredningen nu, och
            det är möjligt att resultatet av den beredningen blir att vi bryter
            ut en del frågor och gör en särskild analys av dem. Till den problematiken
            hör bl.a. frågorna om underhållsstödet och om bostadsbidragets
            funktionssätt. Jag har ännu inte tagit ställning till det, eftersom
            det vore bra om man också kunde se helheten i förslagen från utredningen
            om fattigdomsfällan.
          </note>
          <note>
            Jag delar inte Ulla-Britt Hagströms beskrivning att den andel
            som fått minskat bostadsbidrag beror på regeländringarna. Som
            jag sade i mitt svar är det så när det gäller de förändringar
            som gjordes mellan
          </note>
          <note>
            1996 och 1997. Däremot är det inget tvivel om att minskningen
            av bostadsbidragsutbetalningarna hänger samman med ökade förvärvsinkomster
            och den standardförbättring som man får när fler är i arbete.
          </note>
          <note>
            Jag tror inte att någon av er kan ifrågasätta den utvecklingen.
          </note>
          <note>
            Rigmor Stenmark tog upp frågan om träffsäkerheten. Jag delar
            uppfattningen att det är ett bekymmer att träffsäkerheten är dålig,
            men jag vidhåller nog ändå att det bästa sättet att åstadkomma
            en betydligt bättre situation är att arbeta med kunskaper och
            information. Vi ska kanske förbättra informationen med direktblanketter
            på ett helt annat sätt än vad vi gör i dag. Jag tycker nog att
            våra handläggare är väl informerade, men det är av andra skäl
            svårt att få till stånd en kontinuitet i hanteringen. Jag menar
            att vi i det förslag som har lagts fram i propositionen om vissa
            socialförsäkringsfrågor kommer åt en del av de bekymmer som vi
            har kring ett antal grupper som kanske inte riktigt har tagit
            till sig att de behöver anmäla den ändring just de fått och som
            därför drabbas negativt när man gör den slutliga avstämningen.
          </note>
          <note>
            Det är möjligt att vi kan göra mycket mer för att öka kunskapen
            för att öka träffsäkerheten, och jag är beredd att diskutera sådana
            frågor.
          </note>
          <note>
            Slutligen var Owe Hellberg inne på frågan om när ett förslag
            kommer att föreligga. Jag är inte ännu beredd att svara på det.
            Jag hänvisar till det som jag tidigare sade om att beredningen
            pågår och att det därunder kan bli så att vi bryter ut ett antal
            frågor ur den stora utredningen.
          </note>
          <note type="speaker">
            Anf. 6 ULLA-BRITT HAGSTRÖM (kd):
          </note>
          <note>
            Fru talman! Jag är givetvis liksom Rigmor Stenmark glad över
            att ensamstående mammor har ett skydd, men jag säger som Owe Hellberg
            att det inte är rimligt att bostadsbidraget har blivit ett kategoristöd.
            Bostadsbidraget ska vara ett selektivt stöd som ska gälla alla
            grupper. Barn i alla grupper har samma behov.
          </note>
          <note>
            Det är väldigt bra att få höra från Ingela Thalén att det är
            viktigt med en god bostad och att man ska vara generös med bostadsytan
            liksom att statsrådet inte vill avskaffa bostadsbidraget som selektivt
            stöd. Också jag inser att det som det nu är finns tröskeleffekter,
            men det är säkert lättare att komma till rätta med dem än att
            fortsätta med ett system som innebär övergång till en mer generell
            barnbidragsutbetalning, där även rika människor får samma påslag.
          </note>
          <note>
            Jag tycker att Ingela Thalén ska göra en särskild analys av bostadsbidragsreglerna
            och verkligen ska följa upp den i utredningen. På frågan om att
            reglerna faktiskt betyder mycket för sänkningen kan jag hänvisa
            till att mellan 1996 och 1997 sjönk bostadsbidragsutbetalningarna
            med 2,2 miljarder. Då skedde den mest drastiska nedgången.
          </note>
          <note>
            De här reglerna hänger ju kvar, och det betyder att man än i
            dag måste hänvisa till detta. Dessa familjer har ju aldrig lyckats
            komma tillbaka.
          </note>
          <note>
            Vi fick under hearingen reda på att bostadsbidragstagarna nu
            till 60 % är ensamstående med barn och att de får 70 % av de utbetalda
            beloppen. De allra flesta av dem bor i hyresrätt. Av alla dem
            som får bostadsbidrag bor 85 % i hyreslägenhet och 6 % i egen
            fastighet.
          </note>
          <note>
            Jag skulle också vilja ta tid i anspråk för ett belysande exempel
            i anslutning till ändringen av inkomstgränsen. Systemet byggde
            tidigare på en familjeinkomst om upp till 117 000 kr. Förändringen
            innebar att bidraget utbetalades på grundval av den enskildes
            inkomst, vilket medförde en halvering av bidragen.
          </note>
          <note>
            Vid hearingen lämnades följande exempel. En ensamförälder som
            tjänar 117 000 kr och som har två barn får före skatt en boendekostnad
            om 5 900 kr.
          </note>
          <note>
            Kommunalskatten i exemplet var 33 % 1999. Man hade tagit hänsyn
            till boendekostnader och levnadskostnader enligt Konsumentverkets
            riktlinjer och till att underhållsbidrag och barnbidrag utbetalas.
            Personen får kvar 23 000 kr per år.
          </note>
          <note>
            Om två sammanboende har samma förhållanden med boendekostnader
            och annat men en av föräldrarna står för inkomsten, får man i
            stället för plus 23 400
          </note>
          <note>
            kr ett minus om 47 800 kr. Detta beror dels på att bostadsbidraget
            har minskat med 11 700 kr, dels på att man inte får något underhållsbidrag,
            eftersom barnen är gemensamma. Det skulle krävas 120 000 kr per
            förälder, alltså 240 000 kr per år, för att familjen ska komma
            upp till den ensamboendes nivå.
          </note>
          <note>
            Jag undrar mot denna bakgrund ännu en gång:
          </note>
          <note>
            Har det att man bor ensam eller att man bor tillsammans verkligen
            inte någon betydelse för möjligheterna att få bostadsbidrag på
            samma villkor?
          </note>
          <note type="speaker">
            Anf. 7 RIGMOR STENMARK (c):
          </note>
          <note>
            Fru talman! Så länge vi har systemet med bostadsbidrag tycker
            jag att det måste fungera på det sätt som från början var tänkt.
            Jag tycker att Ingela
          </note>
          <note>
            Thalén anslår en ödmjuk ton och är beredd att lyssna på oss andra,
            och det borgar för att förhållandena kan bli bättre.
          </note>
          <note>
            Ett bekymmer som kom fram under utfrågningen togs faktiskt fram
            av Lilian Virgin från socialdemokraterna, och det gällde olikheterna
            i försäkringskassornas hantering av ärendena. Man blir hanterad
            på olika sätt beroende på var i Sverige man bor, och så kan det
            ju inte få vara.
          </note>
          <note>
            Från Riksförsäkringsverket svarade man att det här var ett problem,
            och man ville ha en mycket tydligare lagstiftning. Jag skulle
            vilja ställa följande fråga till statsrådet Ingela Thalén: Kommer
            man att undersöka detta och skapa en tydlig lagstiftning som blir
            enkel att tillämpa? Vi från Centerpartiet har i många år efterlyst
            enklare regler, även på det här området.
          </note>
          <note>
            Utgångspunkten för min interpellation skiljer sig helt från Ulla-Britt
            Hagströms utgångspunkt. Vi borde kanske ha fått egna interpellationsdebatter
            om olika saker. Kd vill såvitt jag förstår öka bostadsbidragen.
            Socialdemokrater och andra som önskar att folk ska vara beroende
            av bidrag kan därför kanske förena sig med kd. Jag ställer mig
            lite tveksam inför detta.
          </note>
          <note>
            Vi har från Centerpartiets sida en helt annan önskan. Vi vill
            att människor så långt som möjligt ska kunna leva på sin lön,
            dvs. att de i sin plånbok ska ha egna pengar, som de själva kan
            bestämma över enligt egna önskemål. Vi vill komma bort från bostadsbidrag
            och bidragsberoende. Vi vill få ett skatteförslag som leder till
            att människor ska kunna leva på sin lön, och vi vill ha sänkningar
            av skatten för låg- och medelinkomsttagare.
          </note>
          <note>
            Jag vill också få ett svar från ministern på följande fråga:
            Tycker man att det är så bra med bidrag att man i första hand
            ska utreda möjligheterna härtill och avstå från att studera andra
            utvägar? Förhållandena skiljer sig över livet. En ung barnfamilj
            behöver få tid för sina barn. Man har väldigt mycket diskuterat
            vad som ger livskvalitet, livskraft och självbestämmande för barnfamiljer.
            Jag tycker att vi ska studera också detta. Vilka möjligheter finns
            det för mammor och pappor att fördela sin tid så att de får maximal
            tid för sina barn?
          </note>
          <note>
            När det gäller bostäder är boendekostnaderna en annan sak som
            i Sverige är en orimligt stor del av kostnaderna och i människors
            ekonomi. Det är ytterligare en sak som vi måste titta på mycket
            mer noggrant så att människor inte hamnar i en fattigdomsfälla
            på grund av den delen.
          </note>
          <note>
            Det finns många olika saker. Det är inte bara en sak som man
            kan göra bättre för att människor ska få det bra i Sverige. Så
            länge vi har systemet med bostadsbidraget vill jag att det ska
            fungera bra. Jag har fortfarande inte fått ett riktigt svar från
            Ingela Thalén.
          </note>
          <note>
            Vad är en rimlig tid för att en ung småbarnsmamma ska få sitt
            bostadsbidrag i god tid? Hur länge är det rimligt att hon ska
            få vänta?
          </note>
          <note type="speaker">
            Anf. 8 OWE HELLBERG (v):
          </note>
          <note>
            Fru talman! Det är bra att ministern och jag är överens om att
            bostadsbidragen ska vara kvar. Men då måste de också utformas
            på ett sätt så att de är en del av bostadspolitiken och kan uppfylla
            de bostadspolitiska målen. Jag delar till stor del uppfattningen
            att minskningen av bidragen beror på att människor har fått arbete.
            Men det är naturligtvis inte hela sanningen. Det måste nog ministern
            hålla med om.
          </note>
          <note>
            En viktig fråga är t.ex. att inkomstnivåerna och hyresgränserna
            inte har höjts i bostadsbidragssystemet sedan 1996. Däremot har
            lönerna stigit med 15 %, och boendekostnaderna har i dag stigit
            med 4-5 %.
          </note>
          <note>
            Det betyder att de som får bostadsbidrag är relativt fattigare
            jämfört med övriga befolkningen. Det måste nog också ministern
            hålla med om. Det är en del av detta.
          </note>
          <note>
            Hur gör vi med studenterna? Ska det vara på det viset med ett
            fungerande studentbostadsbidrag att det finns en åldersgräns på
            28 år? Av vilken anledning finns den, eftersom det inte fungerar
            som det var tänkt tidigare?
          </note>
          <note>
            Vad gör vi med alla de ensamhushåll som har mycket låga inkomster
            men tyvärr lika höga boendekostnader som många andra? 40-50 %
            av disponibel inkomst går till hyra. Det kan inte heller vara
            rimligt, ministern.
          </note>
          <note>
            Tyvärr har det nu gått ett eller två år på grund av att Familjepolitiska
            utredningen inte har analyserat bostadsbidragen utifrån de förutsättningar
            som bostadsutskottet har fört fram i flera betänkanden och som
            det faktiskt vädjat om att regeringen ska ta initiativ till.
          </note>
          <note>
            Ett stort problem med detta är att vi inte har någon bostadsminister.
            Det är nu tio år sedan en sådan fanns. Det är dags för Ingela
            Thalén, Göran Persson och andra att fundera på det.
          </note>
          <note type="speaker">
            Anf. 9 Statsrådet INGELA THALÉN (s):
          </note>
          <note>
            Fru talman! Jag går till den fråga som Ulla-Britt
          </note>
          <note>
            Hagström tog upp om övergången från hushållsinkomster till individuella
            inkomster. Det är ingen tvekan om att den förändringen var absolut
            nödvändig för att förhindra en fattigdomsfälla hos främst kvinnor.
            Den har varit oerhört träffsäker och väldigt bra.
          </note>
          <note>
            Den har inneburit att hushållen också har fått ökade möjligheter
            att få genomslag i sina hushållsinkomster för de förvärvsinkomster
            som de har fått.
          </note>
          <note>
            Den var avsedd att just förhindra att en i hushållet inte kunde
            öka sin arbetstid därför att den andres inkomster var så stora
            att den med den låga inkomsten inte fick någonting ut av sin ökade
            arbetsinkomst.
          </note>
          <note>
            Det är väldigt viktigt att det också får vara kvar.
          </note>
          <note>
            Jag har ingen som helst avsikt att förändra från individuell
            inkomstberäkning och återgå till hushållsberäkning. Tvärtom. Jag
            tycker att det system som vi har i dag har en god jämställdhetsprägel.
            Jag kommer att slå vakt om att det kommer att vara så också i
            framtiden.
          </note>
          <note>
            Sedan till Rigmor Stenmark och frågan om träffsäkerheten. Det
            går inte att säga exakt i månad, dag eller vecka vad som är rimligt.
            Jag anser att man ska ha ett bostadsstöd som är anpassat efter
            den bostadskostnad och den inkomst man har, och man ska ha stödet
            den månad man behöver det. Bästa sättet att nå det är att föra
            samma information om inkomstförändringar med det system vi har.
          </note>
          <note>
            I den här debatten får man intrycket att övergången till preliminärt
            system har varit uteslutande negativt. Så är inte fallet. Effektiviteten
            har sammantaget varit utomordentligt god för både skattebetalarna
            och hushållen.
          </note>
          <note>
            Sedan till frågan om konflikten mellan att ha kvar ett bostadsbidrag
            som är ett selektivt stöd och att man inte ska ha några bidrag
            alls. Det är klart att jag och också övriga som deltar i debatten
            anser att det är väldigt viktigt att människor i så stor utsträckning
            som möjligt ska kunna försörja sig själva på sina inkomster. Det
            vill alla vuxna svenskar göra.
          </note>
          <note>
            Det är samma strävan hos ensamförsörjare som hos tvåförsörjarfamiljer.
            Men ibland fungerar inte det riktigt av alla möjliga olika skäl.
            När det gäller den goda bostaden och möjligheten att få en bra
            bostad för barnen ska vi ha kvar ett selektivt stöd ungefär i
            den omfattning vi har i dag.
          </note>
          <note>
            Till Rigmor Stenmark vill jag säga att jag inte har någon ambition
            att öka omfattningen i bostadsyta eller på annat sätt för bostadsbidraget.
            Det ska vara selektivt och kombineras med möjligheter till ökade
            förvärvsinkomster. Det ska också vara möjligt att få för de studerandehushåll
            som behöver det.
          </note>
          <note>
            Jag har heller ingen avsikt att lägga fram något förslag om att
            öka bostadsbidragets omfattning till att nå fler ensamstående
            utan barn. De studerande som är äldre än 28 år har möjlighet att
            få bostadsbidrag när de har barn. Jag kommer naturligtvis att
            se till att det kommer att vara så även i framtiden.
          </note>
          <note type="speaker">
            Anf. 10 ULLA-BRITT HAGSTRÖM (kd):
          </note>
          <note>
            Fru talman! Vi får fortsätta att kämpa, Ingela
          </note>
          <note>
            Thalén. Nu gäller individuella inkomstgränser, och bidraget reduceras
            när någon av makarnas inkomst överstiger den individuella gränsen
            58 500 kr per år.
          </note>
          <note>
            Så lågt vill vi heller inte ligga i jämställdhetens tecken för
            kvinnors räkning. Jag ser inte jämställdhet på det sättet att
            man inte ska kunna ha möjlighet till valfrihet.
          </note>
          <note>
            Bostadsbidragen handlar för mig om att se till att barnen kan
            leva på ett jämställt och jämlikt sätt och ha möjlighet att få
            bo bra. I dag klarar vi att 60 % av barnen har eget rum men inte
            mer. Målsättningen är ändamålsenliga bostäder för alla familjer.
          </note>
          <note>
            Tillströmningen till bostadsbidrag är runt 20 %
          </note>
          <note>
            per år. Det måste vi kunna klara av. Vi har minskat våra bostadsbidrag
            betydligt mer än vad man gjort i våra grannländer. Vi har i princip
            inga stöd till bostadssektorn.
          </note>
          <note>
            Rigmor Stenmark vet givetvis att kristdemokraterna hävdar att
            man ska kunna leva på sin lön. Det är vår utgångspunkt. Det handlar
            om sänkta skatter osv.
          </note>
          <note>
            för att människor ska kunna klara sig själva. Det är mycket en
            fråga om självförtroende och annat och att kunna få vara självförsörjande
            och oberoende. När vi ska ha bidrag ska vi inte ha generella stöd.
            De ska vara selekterade så att vi vänder oss till dem som mest
            behöver dem.
          </note>
          <note>
            Vad gäller återbetalningarna är Kristdemokraterna tydligen det
            enda parti som har drivit frågan om att i stället ha halvårsvisa
            avstämningar för att människor ska kunna planera sitt liv bättre.
            De ska kunna söka bostadsbidrag i lugn och ro och veta att de
            inte får en skuld som de dessutom betalar ett antal procent i
            ränta på. Jag vet inte vad den är i dag. Sist var den
          </note>
          <note>
            7,39 %.
          </note>
          <note type="speaker">
            Anf. 11 RIGMOR STENMARK (c):
          </note>
          <note>
            Fru talman! Om man vill ha ett hållbart uthålligt samhälle är
            enligt min mening en bra bostad till en rimlig kostnad en förutsättning
            för det. Det har vi lite grann varit inne på här.
          </note>
          <note>
            Vad gäller bostadsbidraget och hur det ska fungera när vi nu
            har det har jag fortfarande inte fått ett bra svar på min fråga
            om rimlig tid och hur man ska komma åt det problemet. Jag har
            inte heller fått svar på hur vi ska se till att försäkringskassorna
            över hela landet behandlar människor likadant.
          </note>
          <note>
            Om en myndighet, statsrådet, begär en uppgift från mig som enskild
            person eller från min familj -
          </note>
          <note>
            det kan gälla precis vad som helst - har jag oftast tio dagar
            på mig att svara. Aja mig om jag inte svarar inom den tiden. Men
            när en ensamstående mamma har fått rätt att få ett bostadsbidrag
            får hon vänta i två år för att få sina rätta pengar.
          </note>
          <note>
            Jag tycker att statsrådet Ingela Thalén kunde säga här och nu
            att det är en orimlig tid för en ensamstående mamma. I det här
            fallet delar jag Ingela Thaléns åsikt att det är de personer och
            de familjer som har det största behovet av bidrag som ska få bidragen,
            och det behovet kan finnas i olika skeden av livet.
          </note>
          <note>
            Man ska inte portionera ut statens pengar hur som helst, utan
            de ska ges till dem som behöver det. Vi får tycka vad vi vill,
            men i Sverige har vi ändå en situation nu där ganska många familjer
            består av ensamstående mammor eller pappor med barn. De måste
            få ett stöd.
          </note>
          <note>
            Jag uppmanar återigen Ingela Thalén att ge ett erkännande och
            säga att myndigheterna inte behandlar dessa familjer på ett bra
            sätt i dag.
          </note>
          <note type="speaker">
            Anf. 12 Statsrådet INGELA THALÉN (s):
          </note>
          <note>
            Fru talman! Jag ska ta upp två saker när det gäller bostadskostnaderna.
          </note>
          <note>
            En viktig förklaring till förändringar i bostadskostnaden som
            inte har berörts är att framför allt väldigt många egnahem har
            fått minskade kostnader genom räntekostnadsminskningarna under
            1990-talets senare hälft. Det är ingen tvekan om att det har påverkat
            kostnaderna.
          </note>
          <note>
            Dessutom har vi en god och generös bostadsstandard. För hushåll
            med ett barn gäller högst 80 kvadratmeter. Det är ingen liten
            bostad. För två barn gäller
          </note>
          <note>
            100 kvadratmeter, för tre barn 120 och för fyra barn
          </note>
          <note>
            140 kvadratmeter. Hushåll med fem eller flera barn har möjlighet
            att få en bidragsgrundande yta på 160
          </note>
          <note>
            kvadratmeter. Det är heller ingen liten bostad.
          </note>
          <note>
            Jag menar alltså att man inte får leda fel i debatten om den
            goda bostaden när det gäller rätten till bostadsbidrag.
          </note>
          <note>
            Angående rätten till rätt bostadsbidrag när man är bidragsberättigad
            så tror jag trots allt att om man får en god kommunikation, och
            rätt kommunikation, mellan den som söker bostadsbidraget och handläggaren
            och om man får människor medvetna om vikten av att omedelbart
            meddela sin rätta inkomst så att de därmed också får det rätta
            bostadsbidraget utbetalat så behöver man inte vänta i två år.
          </note>
          <note>
            Det är bekymmersamt om människor inte blir väl behandlade av
            kassorna, som Rigmor Stenmark säger.
          </note>
          <note>
            Alla undersökningar som vi hitintills har gjort visar att bemötandet
            i kassorna är av mycket hög kvalitet.
          </note>
          <note>
            Men självklart ska man i försäkringskassorna beräkna, analysera
            och ge besked på likartade villkor oavsett var man bor i landet.
            Detta kommer också att tillses i regleringsbrev eller på andra
            jämförbara sätt.
          </note>
          <note>
            Kassorna ska också själva vara observanta på den punkten.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 2001/02:49 om åtgärder för att stoppa
            könsstympning
          </note>
          <note type="speaker">
            Anf. 13 Statsrådet INGELA THALÉN (s):
          </note>
          <note>
            Fru talman! Sten Tolgfors har till socialministern ställt ett
            antal frågor som rör åtgärder för att stoppa könsstympning av
            unga flickor. Som ansvarig minister för denna fråga ankommer det
            på mig att besvara frågorna.
          </note>
          <note>
            Jag delar helt interpellantens uppfattning om allvaret i att
            unga flickor i världen och i Sverige könsstympas och att det är
            synnerligen viktigt att åtgärder vidtas för att skydda de flickor
            som riskerar att utsättas för att stympas. Jag har i ett frågesvar
            till riksdagen den 19 september i år (frågorna 2000/01:1671,
          </note>
          <note>
            1674, 1675 och 1676) redogjort för min och regeringens syn på
            de frågor som Sten Tolgfors ställer i interpellationen, men upprepar
            dem gärna en gång till.
          </note>
          <note>
            Lagstiftningen på området är tydlig - könsstympning är förbjuden
            i Sverige och man kan dömas i
          </note>
          <note>
            Sverige för att ha låtit utföra könsstympning utomlands, även
            om det aktuella landet tillåter könsstympning. Även den som på
            något sätt medverkar till brottet genom försök, förberedelse eller
            stämpling kan dömas enligt svensk lag. Detta, liksom straffskalan,
            visar på hur allvarligt lagstiftaren ser på brottet.
          </note>
          <note>
            Men som interpellanten också framhåller så räcker det inte med
            lagstiftning. Könsstympning är ett komplext problem och för att
            lagstiftningen ska bli effektiv krävs även andra åtgärder inom
            flera olika politikområden. Interpellanten har nämnt utrikespolitiken,
            biståndspolitiken, flykting- och migrationspolitiken, socialpolitiken,
            skolan, vården och rättsväsendet.
          </note>
          <note>
            Så går jag över till Sten Tolgfors frågor som jag för enkelhetens
            skull tar i turordning.
          </note>
          <note>
            Svaret på den första frågan är att regeringens viktigaste instrument
            för att motverka företeelsen är lagstiftning. Att tillämpa lagarna
            är främst en uppgift för rättsväsendets myndigheter. Det är viktigt
            att misstänkta fall kommer till polis och åklagares kännedom och
            resulterar i domstolsprövning.
          </note>
          <note>
            Alla som får veta något som kan innebära att socialnämnden behöver
            ingripa för att skydda ett barn bör anmäla detta till nämnden.
            Det finns även en anmälningsplikt för personal i bl.a. skola,
            sjukvård och socialtjänst när man misstänker att ett barn behöver
            socialnämndens skydd, vilket gäller könsstympning liksom alla
            andra former av barnmisshandel. Lagstiftningen måste följas. Det
            förebyggande arbetet är kanske det viktigaste i sammanhanget.
            Jag återkommer till detta om en stund.
          </note>
          <note>
            Svaret på den andra frågan är: Ja, det är viktigt att få en klar
            bild av omfattningen av könsstympning, inte minst för det förebyggande
            arbetet. Det är dock säkerligen svårt då mörkertalen antas vara
            stora i fallen med könsstympning.
          </note>
          <note>
            Den tredje och den fjärde frågan besvaras gemensamt. Av särskild
            vikt är naturligtvis det förebyggande arbetet och att berörda
            invandrargrupper nås av det. Socialstyrelsen fick i september
            1998 regeringens uppdrag att med ett projekt som drivits sedan
            1993 i
          </note>
          <note>
            Göteborg som bas utveckla det förebyggande arbetet mot könsstympning.
            Medvetenheten måste ökas hos berörda folkgrupper om könsstympningens
            negativa konsekvenser för flickans och kvinnans psykiska och fysiska
            hälsa. I uppdraget ligger också att motverka fördomar och utveckla
            bemötandet hos personal som kommer i kontakt med könsstympade.
          </note>
          <note>
            Socialstyrelsens uppdrag ska redovisas för regeringen den 1 december
            och på basis av det kommer regeringen att ta ställning till vilka
            ytterligare åtgärder som behövs för att på ett effektivt sätt
            få slut på könsstympningen.
          </note>
          <note>
            Jag går nu över till frågorna fem och sex. Jag vill igen hänvisa
            till Socialstyrelsens uppdrag om könsstympning som avrapporteras
            inom kort. Det är givetvis oerhört betydelsefullt att flickorna
            och kvinnorna vågar söka kontakt med vården och att de där får
            ett kunnigt bemötande.
          </note>
          <note>
            Nu kommer jag till den sista frågan. Utvecklingen kommer att
            följas på området då frågan om könsstympning är så viktig. Lagstiftningen
            är mycket tydlig vad gäller förbud mot könsstympning oavsett om
            den utförs i Sverige eller utomlands.
          </note>
          <note>
            Sammanfattningsvis vill jag återigen understryka att arbetet
            med att informera om de negativa konsekvenserna av könsstympning
            och att stoppa bruket av denna grymma sedvänja är ett arbete som
            pågår och som kommer att fortsätta. Det är centralt att de berörda
            folkgrupperna nås av dessa informations- och utbildningsinsatser
            - särskilt kvinnorna själva. Vi har alla ett ansvar för att se
            till att barnen som drabbats får stöd, och vi måste i våra respektive
            yrkesutövningar se upp för varningssignaler om att någon flicka
            har blivit utsatt eller kommer att utsättas för könsstympning.
          </note>
          <note type="speaker">
            Anf. 14 STEN TOLGFORS (m):
          </note>
          <note>
            Fru talman! Icke en - icke en enda liten tjej ska könsstympas
            eller riskera att könsstympas i detta land! Att så fortfarande
            är fallet är ett fundamentalt misslyckande för regeringen och
            för det svenska samhället.
          </note>
          <note>
            År 1994 fanns i Sverige 16 000 kvinnor och flickor från länder
            där könsstympning praktiseras. 1999
          </note>
          <note>
            uppskattade man att ca 2 000 tjejer under två år löpte risk att
            bli stympade. Trots att frågan rör så många har den inte tagits
            på tillräckligt allvar. Tvärtom har vi sett hur myndigheter och
            politiker flyr från ansvar eftersom frågan är svår och uppfattas
            som känslig.
          </note>
          <note>
            Resultatet är att barn sviks.
          </note>
          <note>
            Jag har i dag ställt sju frågor till statsrådet, och i våras
            ställde jag ett antal skriftliga frågor. Jag tycker dessvärre
            inte att svaren är tillräckligt tydliga. Ingen vet hur många flickor
            och kvinnor som kommit till
          </note>
          <note>
            Sverige och som har stympats. Ingen vet heller hur vanligt det
            är att flickor som är födda i Sverige stympas. Statsrådet konstaterar
            att ingen vet. Men min fråga var: Är hon beredd att ta reda på
            det?
          </note>
          <note>
            Redan ett enda utsatt barn är ett barn för mycket.
          </note>
          <note>
            Det är alldeles klart att gamla sedvänjor är svåra att bryta,
            särskilt om inte tillräckligt görs.
          </note>
          <note>
            Det har nu dokumenterats att svenska flickor verkligen drabbas
            - både genom att flygas utomlands för att stympas och genom att
            utländska omskärerskor flygs hit för att begå övergreppet här.
            Minst nio svenska flickor ska enligt det reportage som vi har
            sett i TV ha utsatts för övergreppet. Det ligger ett gott journalistiskt
            arbete bakom ett sådant avslöjande, men det är samtidigt ett svart
            underbetyg för svenska myndigheter. Det har också demonstrerats
            en oacceptabel slapphet i svenska myndigheters agerande, inte
            minst hos Barnombudsmannen.
          </note>
          <note>
            Könsstympning är förbjudet, och det är även förbjudet att föra
            flickor utomlands för att stympas. Om det kommer uppgifter som
            pekar på att ett barn stympats i Sverige eller utomlands måste
            detta ovillkorligen leda till reaktioner i form av polisanmälan
            av den som utför stympningen och berörda föräldrar samt sociala
            stödinsatser för flickorna.
          </note>
          <note>
            Socialtjänsten har mycket riktigt anmälningsplikt till polisen
            om de får reda på att någon planerar eller har utfört könsstympning.
            Det är därför jätteviktigt att socialtjänsten har en god kontakt
            med familjer där detta kan tänkas förekomma och ett bra samarbete
            med andra instanser som barnavårdscentraler, barnomsorg och skola.
          </note>
          <note>
            Frågan är ju hur regeringen ska se till att anmälningsplikten
            verkligen efterlevs. Skam, grupptryck, vilja att skydda föräldrar
            och en känsla av att vara annorlunda gör ju att tjejer som blivit
            utsatta eller riskerar att utsättas för könsstympning inte gärna
            pratar om situationen. Tala om att befinna sig i en utsatt situation!
            Därför är uppsökande och förebyggande verksamhet så absolut nödvändig.
          </note>
          <note>
            I flyktingmottagning, svenskundervisning, socialtjänst, skola,
            sjukhus, mödravård och barnhälsovård, i alla verksamheter som
            kommer i kontakt med barn och familjer i farozonen, måste entydiga
            signaler sändas och största receptivitet finnas för flickors och
            barns varningssignaler. Tjejer som riskerar att stympas kan inte
            bara lämnas kvar i en miljö där de riskerar att skadas för livet.
            Det är så dags att i efterhand misstänka och upptäcka. När svenska
            myndigheter vet, förstår eller känner till att en liten flicka
            riskerar att drabbas men inte agerar, utsätts den flickan för
            ett dubbelt svek - först av sina egna föräldrar och sedan av den
            svenska staten. Vem ska hon kunna lita på?
          </note>
          <note>
            Icke en enda liten tjej ska riskera att stympas i
          </note>
          <note>
            Sverige, Ingela Thalén. Det krävs nya åtgärder på en rad olika
            politikområden som jag och min kollega kommer att återkomma till
            under den här debatten för att garantera att så inte blir fallet.
          </note>
          <note type="speaker">
            Anf. 15 INGER RENÉ (m):
          </note>
          <note>
            Fru talman! Jag tillhör dem som fick svar av statsrådet den 19
            september. Jag var inte riktigt nöjd med det svaret. Då skickade
            jag ungefär samma frågor till justitieministern. Jag fick praktiskt
            taget samma svar från justitieministern som jag tidigare hade
            fått från statsrådet. Därav följer att jag är precis lika missnöjd
            i dag.
          </note>
          <note>
            När jag läste svaren från statsrådet och justitieministern fick
            jag det starka intrycket att statsrådet och justitieministern
            delar min uppfattning att könsstympning är ett brott, att det
            är gravt kränkande och att det är ett stort ingrepp när det gäller
            barns hälsa. I
          </note>
          <note>
            svaret redovisas också det som vi har hört här och som vi vet,
            nämligen att Sverige sedan länge har en lagstiftning på området
            och att riksdagen har tyckt att detta är ett sådant viktigt område
            att man vid två tillfällen har skärpt lagen. Vidare står det i
            de båda svaren att det främst är en uppgift för rättsväsendets
            myndigheter att tillämpa lagen. Statsrådet framhåller också att
            vi måste fordra att gällande lagstiftning följs, framför allt
            därför att det är en allvarlig kränkning som dessa barn utsätts
            för. Det rör sig om små människor med ett stort skyddsbehov. Det
            står inte i svaret, men jag tror att vi är överens om det. Därför
            är kränkningen särskilt allvarlig.
          </note>
          <note>
            Sammanfattningsvis har riksdagen stiftat lagar när det gäller
            könsstympning. Vi vet att överträdelser sker. Det är en uppgift
            för de rättsvårdande myndigheterna och för de sociala myndigheterna
            att tillämpa dessa lagar.
          </note>
          <note>
            Däremot har jag ingenstans fått svar på mina frågor om vilka
            åtgärder som regeringen avser att vidta för att verkligen beivra
            dessa brott, eftersom de nu är en så allvarlig kränkning av barn
            och ett så allvarligt ingrepp i barns hälsa.
          </note>
          <note>
            Vi vet att dessa överträdelser sker. Nu svarar statsrådet att
            vi ska vänta på Socialstyrelsens rapport.
          </note>
          <note>
            Är det verkligen nödvändigt? Vi vet att dessa brott äger rum
            i dag. Unga flickor stympas på ett sätt som för alltid inskränker
            deras möjligheter att leva ett fullgott helt liv som vuxna kvinnor.
          </note>
          <note>
            Därför upprepar jag min fråga. Jag tycker inte att ord hjälper,
            hur vackra och välmenande de än är. Jag skulle vilja veta vad
            regeringen tänker vidta för att se till att denna lag följs också
            i verkligheten.
          </note>
          <note type="speaker">
            Anf. 16 Statsrådet INGELA THALÉN (s):
          </note>
          <note>
            Fru talman! I grunden är vi helt överens. Denna överensstämmelse
            finns uttryckt i det som Sten
          </note>
          <note>
            Tolgfors och Inger René har sagt samt i det som jag själv har
            sagt i mitt svar. Det gäller lagstiftningen och uppdragen till
            olika kommunala myndigheter och centrala myndigheter, främst representerade
            av Socialstyrelsen.
          </note>
          <note>
            Det faktum att jag säger att vi ska vänta in rapporten från Socialstyrelsen
            är inte ett uttryck för att ingenting gjorts fram till i dag.
            Socialtjänsten, läkarna, hälso- och sjukvårdens övriga personal,
            förskolepersonal och skolpersonal har i dag anmälningsplikt.
          </note>
          <note>
            Detta är barnmisshandel. Det är en mycket grov form av barnmisshandel.
            Därför har man redan i dag ett tydligt ansvar.
          </note>
          <note>
            Men, och det säger inte Sten Tolgfors och Inger
          </note>
          <note>
            René mer än lite antydningsvis, det finns naturligtvis en stor
            svårighet som gör frågan ännu besvärligare. I
          </note>
          <note>
            vanliga fall av barnmisshandel är det ofta så att någon annan
            tar barnet i försvar. Man ser tydligt att någonting har hänt.
            I de här fallen syns det inte. Dessutom är det så att inte bara
            föräldrarna utan omgivningen, och oftast kanske mor- och farföräldrar
            och andra släktingar, har drivit på själva könsstympningen därför
            att det är någonting som man dessvärre uppfattar som riktigt i
            just denna familj. Det gör naturligtvis att svårigheten är ännu
            större.
          </note>
          <note>
            Det jag ser som viktiga möjligheter - jag nämner det också i
            mitt svar - är att arbeta tillsammans med de invandrarföreningar
            vi har. Det handlar om att arbeta tillsammans ännu mer i olika
            former av projekt och i uppsökande verksamhet i barngrupper och
            förskolegrupper. Jag tror Sten Tolgfors nämnde det också. Det
            gäller att än tydligare beskriva vår uppfattning och de effekter
            som en könsstympning får för flickans uppväxt. Man måste klargöra
            för mödrar och fäder att den grymma sedvänja som man har med sig
            är byggd på okunskap och kanske också en föreställning om att
            man kan leva med en sådan här könsstympning. Man kan inte leva
            ett gott liv med effekterna av en sådan svår misshandel.
          </note>
          <note>
            Rapporten från Socialstyrelsen kommer förhoppningsvis att innebära
            att vi hittar några nya infallsvinklar som vare sig Sten Tolgfors,
            Inger René eller jag i dag har funnit. Det finns en stor öppenhet
            här.
          </note>
          <note>
            Jag kan säga nu att det skulle ha varit glädjande att höra de
            idéer som både Sten Tolgfors och Inger René har, förutom de jag
            redan nämnt, som skulle kunna bidra till att minska mörkertalet,
            öka vaksamheten och stärka kompetensen.
          </note>
          <note type="speaker">
            Anf. 17 STEN TOLGFORS (m):
          </note>
          <note>
            Fru talman! En fråga att fundera över för socialförsäkringsministern
            tycker jag kan vara: Hur kan det komma sig att en journalist kan
            klara det som Sveriges myndigheter misslyckats med i ett decennium?
          </note>
          <note>
            Vi har spekulerat om det förekommer eller inte.
          </note>
          <note>
            Ingen vet. Vi har konkret frågat ministern om hon är beredd att
            ta till särskilda åtgärder för att utreda hur vanligt det är,
            i vilka grupper det förekommer osv.
          </note>
          <note>
            Jag tycker dessvärre att vi har fått ett otydligt svar.
          </note>
          <note>
            Det är klart att det är svårt att veta detta. Det är därför förebyggande
            och uppsökande verksamhet är så oerhört viktig.
          </note>
          <note>
            Könsstympning är ju straffbart i Sverige även om den skett i
            ett land där det är tillåtet, dvs. att man har fört ut en svensk
            tjej för att omskäras någon annanstans. Men trots vår skärpta
            lagstiftning i Sverige och trots uppgifter som har förekommit
            under flera år om att könsstympning ändå görs här, har inget fall
            hittills upptäckts eller rests i domstol. Vad hjälper då en tandlös
            lag barnen?
          </note>
          <note>
            Jag menar att lagen borde utvärderas, en översyn som borde omfatta
            lagen som sådan, om den är formulerad på bästa tänkbara sätt,
            men kanske särskilt det sätt som den har tillämpats på och kunskapen
            om lagen bland berörda myndigheter och organisationer.
          </note>
          <note>
            Jag vill därför fråga statsrådet en gång till för tydlighets
            vinnande om hon är beredd att se till att lagen ses över och att
            stödet för utsatta flickor stärks.
          </note>
          <note>
            Vi vet också att många flickor och kvinnor är i behov av specialistvård
            för att hjälpligt komma till rätta med de problem som stympningen
            orsakar. Det kan behövas operationer. Det kan också vara fråga
            om att de behöver hjälp att bearbeta ett övergrepp psykologiskt.
          </note>
          <note>
            Många drar sig för att gå till ungdomsmottagningar och andra
            vårdinrättningar. En orsak till att de undviker att söka hjälp
            kan vara att de känner sig annorlunda, att de inte vet om de kan
            få hjälp eller förståelse där de söker hjälp. Det kan vara jobbigt
            att för en oförberedd eller kanske okunnig svensk sjuksyster eller
            läkare förklara varför de har blivit omskurna. Jag tror att vi
            behöver hjälp från kvinnor med samma bakgrund som de berörda tjejerna
            för att de ska ges stöd och möjlighet att söka hjälp.
          </note>
          <note>
            Det är också viktigt att de som arbetar inom vården har den kunskap,
            medvetenhet, beredskap och respekt som frågan kräver. De som kanske
            varit duktigast på detta är sjuksystrar på mycket invandrartäta
            skolor som tidigt har tvingats att skaffa sig kunskaper om detta.
            Barnmorskor, dagispersonal, skolpersonal och skolsköterskor måste
            vara välutbildade, både om företeelsen som sådan och om hur man
            bemöter berörda tjejer på ett bra sätt. Och jag tror att vi kan
            vara överens om att den kunskapen är alldeles för liten i dag.
            Det finns en betydande osäkerhet hos många inom vården och inom
            socialtjänsten om hur man ska närma sig detta känsliga problem.
          </note>
          <note>
            I detta sammanhang ställde jag också en konkret fråga till ministern
            om hur hon är beredd att bidra till att ändra på detta och sprida
            kunskapen. Könsstympning är ju någonting som väcker oerhört starka
            reaktioner. Och jag menar att det är berättigade reaktioner. Det
            är en av de grövsta kränkningar som ett barn över huvud taget
            kan råka ut för. Men samtidigt som vi tar avstånd från företeelsen
            måste vi ta till oss de människor som har drabbats av företeelsen.
            Avståndstagandet får alltså inte bli så urskillningslöst och gå
            så långt att de kvinnor som är utsatta känner sig personligen
            stigmatiserade. Då skapar vi nämligen bara ett större avstånd
            och större problem i frågan.
          </note>
          <note>
            Det är viktigt med en lika respektfull som tydlig dialog om könsstympning
            med människor som kommer till Sverige från länder där könsstympning
            förekommer. Då måste vi tidigt påverka attityder och tydliggöra
            svensk lag för att motverka traditionen. Trycket att följa gamla
            seder kan ju vara mycket starkt. Därför tror jag att ett avståndstagande
            som riktar sig mot människor är direkt kontraproduktivt. Det är
            företeelsen som vi måste föra debatten kring tillsammans med de
            människor som kommer från länder där könsstympning fortfarande
            tyvärr är vanlig.
          </note>
          <note type="speaker">
            Anf. 18 INGER RENÉ (m):
          </note>
          <note>
            Fru talman! Statsrådet frågade efter tips på åtgärder. Det är
            väl inte världens lättaste fråga. Det inser jag också. Men som
            en tydlig markering från det svenska samhället så skulle jag gärna
            se att man gjorde försök att lagföra de personer som i detta reportage
            som Sten Tolgfors talar om och i andra sammanhang faktiskt har
            suttit i TV-rutan och i radion och talat om att de har medverkat
            till att svenska småflickor har blivit omskurna, antingen här
            eller i Etiopien. Det har också varit föräldrar som i TV och på
            annat sätt har talat om att de tänker omskära sina små döttrar.
            Jag tycker att det vore en bra markering om regeringen försökte
            lagföra dem. Jag vet inte hur lätt eller svårt det är. Men man
            kan ändå försöka.
          </note>
          <note>
            Det är alldeles självklart att detta inte är en lätt fråga. Ibland
            brukar man säga att detta är en religiös fråga. Men det är nog
            alldeles klart att det inte är det.
          </note>
          <note>
            Det finns inget skrivet i Koranen, som de brukar anföra som sakkälla,
            om att könsstympning skulle vara någonting som ligger i linje
            med Koranen. I
          </note>
          <note>
            Bibeln sägs det inte heller att detta är en åtgärd som man ska
            vidta för att behaga Gud. Det handlar alltså inte om någonting
            annat än att okunniga och själviska män kräver och befrämjar detta,
            därför att de vill försäkra sig om att de äger rätten till sina
            kvinnors sexualitet.
          </note>
          <note>
            Det här är dessvärre en utveckling som accelererar. Det är fler
            och fler flickor som omskärs i dag. I
          </note>
          <note>
            FN:s rapport uppges att det är ungefär 6 000 småflickor som varje
            dag omskärs. Vi vet inte hur många det är som omskärs i Sverige.
            Men det spelar ingen roll om det är 1 000 eller 1. Detta är ett
            brott som måste beivras och det med kraft.
          </note>
          <note>
            Jag vill sluta med att nämna en bok som jag tycker har gett mig
            väldigt mycket ökade kunskaper på detta område. Den är skriven
            av en flicka från Somalia som heter Waris Dirie. Hon är numera
            stjärnmannekäng i New York, och hennes bok heter En blomma i Afrikas
            öken.
          </note>
          <note type="speaker">
            Anf. 19 Statsrådet INGELA THALÉN (s):
          </note>
          <note>
            Fru talman! Jag ska först ta upp Sten Tolgfors fråga om hur det
            kan föras ut barn ur landet och att man måste göra något åt det.
          </note>
          <note>
            Om någon i förväg vet om att avsikten med att åka i väg med familjen
            är att flickan ska könsstympas så kan denna person, oavsett om
            det är en förälder eller någon annan, lagföras när och om man
            får kännedom om detta. Det är just precis detta som är dilemmat.
            Vem berättar för myndigheterna just detta?
          </note>
          <note>
            När den här insikten om att man faktiskt ska anmäla blir tillräckligt
            stark så att detta kommer i gång ordentligt, då kommer vi också
            åt väldigt mycket av det förebyggande, dvs. att man kan förhindra
            detta.
          </note>
          <note>
            Vi vet att detta förekommer, och vi vet ungefär i vilka grupper.
            Dilemmat ligger i, som jag tidigare sade, att det finns en slutenhet
            i familjerna. Då återkommer jag till det som jag sade tidigare,
            att det handlar om kunskap, att kommunicera med kulturföreningar,
            med invandrargrupper, med familjer och i bostadsområden. Och jag
            delar uppfattningen att vi måste ha god kunskap och välutbildade
            människor på detta område inom alla dessa sektorer, som jag inte
            behöver räkna upp igen. Och ett av de uppdrag som
          </note>
          <note>
            Socialstyrelsen har är att på olika sätt sprida den kunskapen.
            Det kan man göra genom föredrag, seminarier och olika typer av
            kontinuerlig kompetensutveckling inom alla dessa områden.
          </note>
          <note>
            I går hade vi en hearing i ett annat ämne. Men då framkom det
            att man på de gynekologmottagningar som en del av våra frivilligorganisationer
            har också har mycket god kontakt också med kvinnor som har drabbats
            av könsstympning. Och den vägen kan vi också se till att komma
            åt det som Sten Tolgfors nämnde senast, nämligen hur vi kan stötta
            dem som ändå har drabbats och se till att de får adekvat vård,
            stöd och behandling och kanske kommer att bli opererade för att
            kunna leva ett drägligt liv.
          </note>
          <note>
            När det gäller att lagföra dem som var föremål för det här reportaget
            så utgår jag ifrån att de åklagare och den del av rättsväsendet
            som har ansvar för denna fråga gör det de ska. Regeringen kan
            inte gå in i hanteringen, utan det har vi myndigheter, åklagare
            och andra till. Och jag utgår från att de gör det som de ska i
            de sammanhang då man upptäcker detta. Jag delar nämligen uppfattningen
            att det är en mycket besvärlig fråga. Och det som Inger René sade
            på slutet är viktigt, att detta inte är en fråga om religiositet
            utan att det är en fråga om makt över kvinnor.
          </note>
          <note type="speaker">
            Anf. 20 STEN TOLGFORS (m):
          </note>
          <note>
            Fru talman! Jag tror delvis att vi får problem med den här typen
            av frågor därför att vi är ovana vid frågor som rör grundläggande
            mänskliga rättigheter i
          </note>
          <note>
            Sverige. Men det är ändå precis vad det handlar om, och i detta
            fall om unga tjejers mänskliga rättigheter.
          </note>
          <note>
            Ett grundproblem är att vi ofta känner en alltför stor rädsla
            och osäkerhet inför känsliga frågor och kulturkrockar som gör
            att vi inte tar tag i dem. Det tycker jag gör att barn sviks på
            grund av myndigheters och politikers passivitet. Det har varit
            för lätt att titta åt andra hållet och att inget veta.
          </note>
          <note>
            Vi kommer med intresse att följa vad som överlämnas till regeringen
            från Socialstyrelsen den 1
          </note>
          <note>
            december. Och det är alldeles självklart så att det är svårt
            att forska och söka kunskap hos dolda populationer, men det går,
            eftersom det går hos andra dolda populationer.
          </note>
          <note>
            Jag tror att det behövs en förändrad helhetspolitik inom åtminstone
            sju åtta olika politiska områden som börjar med utrikespolitiken,
            att vi försöker se till att
          </note>
          <note>
            FN-rekommendationen från 1994, i vilken det sägs till länderna
            att de ska förbjuda könsstympning, uppfylls och att de länder
            som inte uppfyller de förbud som de ska uppfylla gör det.
          </note>
          <note>
            Vidare handlar det om biståndspolitiken och om fler insatser
            i andra länder för att hjälpa kvinnor som drabbas - t.ex. det
            sjukhus som vi drivit i Addis Abeba.
          </note>
          <note>
            I flykting- och integrationspolitiken gäller det att tidigt,
            omedelbart vid ankomsten till Sverige, ha en diskussion kring
            attityder, mänskliga rättigheter, synen på kvinnan osv.
          </note>
          <note>
            I fråga om socialpolitiken behöver den uppsökande verksamheten
            och receptiviteten bli starkare.
          </note>
          <note>
            Vad gäller skolan och vården handlar det mycket om kunskapsfrågor
            bland t.ex. lärare, rektorer och skolsköterskor.
          </note>
          <note>
            Det gäller också kunskapen inom vården, hur man förstår och hur
            man bemöter.
          </note>
          <note>
            Dessutom handlar det om rättsväsendet. Hittills har vi inget
            fall där någon dömts för att ha begått den här typen av brott,
            men i både Frankrike och England finns det rättsfall där personer
            ställts till ansvar, t.ex.
          </note>
          <note>
            för misshandel.
          </note>
          <note>
            Jag tror att medvetenheten måste öka och hoppas att debatten
            kan tjäna i den riktningen.
          </note>
          <note type="speaker">
            Anf. 21 Statsrådet INGELA THALÉN (s):
          </note>
          <note>
            Fru talman! När det gäller de politikområden som
          </note>
          <note>
            Sten Tolgfors nämnde i sitt senaste inlägg vill jag påminna om
            ett väldigt viktigt perspektiv som gäller alla de här politikområdena,
            nämligen FN:s barnkonvention som Sverige har ratificerat och som
            handlar om att vi ska lägga ett barnrättsperspektiv på alla olika
            samhällsområden. Då ingår naturligtvis inte minst de som Sten
            Tolgfors nyss räknade upp.
          </note>
          <note>
            Jag har ingen annan uppfattning än Sten Tolgfors om att denna
            debatt i bästa fall kan leda till att man lyfter upp frågan om
            barnens rätt i sammanhanget och om flickornas rätt att leva ett
            värdigt liv.
          </note>
          <note>
            I mitt förra inlägg glömde jag att svara på frågan om jag anser
            att vi ska utvärdera den lag som nu gäller. Själva lagstiftningen
            finns det ingen anledning att utvärdera. Det är en alldeles utmärkt
            lag. Den är klar, tydlig och skarp, och den säger allt som behöver
            sägas i det här sammanhanget. Vad vi behöver följa upp, och det
            har vi diskuterat, är på vilket sätt man kan utveckla, skärpa,
            uppföljningen av lagen inom olika områden.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 2001/02:54 om diskriminering av äldre
          </note>
          <note type="speaker">
            Anf. 22 Statsrådet MONA SAHLIN (s):
          </note>
          <note>
            Fru talman! Sven Brus har frågat mig vilka åtgärder jag vill
            vidta för att komma till rätta med diskriminering av personer
            på grund av ålder samt om jag är beredd att låta åldersdiskriminering
            innefattas i lagstiftning och ombudsmannafunktion.
          </note>
          <note>
            All diskriminering är lika oacceptabel, oavsett om den beror
            på kön, etniskt ursprung, funktionshinder, sexuell läggning eller
            ålder. EU:s ministerråd antog förra året ett direktiv om inrättande
            av just en allmän ram för likabehandling i arbetslivet som förbjuder
            diskriminering i arbetslivet - bl.a. på grund av ålder
          </note>
          <note>
            (2000/78/EG). Regeringen beslutade i december förra året att
            tillsätta en särskild utredare som ska föreslå hur detta direktiv
            ska genomföras i Sverige och också lämna förslag till författningsändringar
            och andra åtgärder som kan behövas. Regeringen kommer att i tilläggsdirektiv
            ge utredningen i uppdrag att utreda möjligheterna till en generell
            lagstiftning mot diskriminering som omfattar alla eller flertalet
            samhällsområden och diskrimineringsgrunder. Avsikten är att utredningen
            också ska få i uppdrag att överväga frågan om en sammanslagning
            av några eller samtliga ombudsmän som är underställda regeringen.
          </note>
          <note>
            Frågan om hur ett förbud mot åldersdiskriminering ska utformas
            och hur tillsynen över efterlevnaden ska ske kommer alltså att
            behandlas av denna utredning. Jag vill givetvis avvakta dess betänkande
            innan jag tar ställning till hur en framtida lagstiftning mot
            diskriminering av ålder ska vara utformad och också om en ombudsmannainstitution
            ska få i uppdrag att utöva tillsynen.
          </note>
          <note>
            Mot bakgrund av den demografiska utvecklingen är det, som Sven
            Brus påpekar, samhällsekonomiskt nödvändigt att utnyttja äldre
            arbetskraft i mycket större utsträckning än som sker i dag. Jag
            vill i det sammanhanget framhålla att jag nyligen har tillsatt
            en arbetsgrupp inom departementet, den s.k. Seniorgruppen, som
            under Bengt K Å Johanssons ledning ska titta på de hinder som
            kan finnas för äldre på arbetsmarknaden. Seniorgruppen har fått
            i uppdrag att kartlägga vilka utredningar och liknande som har
            tagits fram av myndigheter och organisationer i Sverige och de
            övriga nordiska länderna angående äldres situation på arbetsmarknaden.
            Seniorgruppen ska även undersöka om författningar och kollektivavtal
            innehåller bestämmelser som kan betraktas som hinder för arbetsgivare
            att anställa och behålla äldre arbetskraft och också för äldre
            att vara kvar på arbetsmarknaden. Gruppen ska vid behov föreslå
            förändringar. Arbetsmarknadens parter är givetvis viktiga i det
            här sammanhanget, och gruppen ska därför utföra sitt arbete i
            nära samarbete med dessa.
          </note>
          <note type="speaker">
            Anf. 23 SVEN BRUS (kd):
          </note>
          <note>
            Fru talman! Jag vill tacka statsrådet för svaret på min interpellation.
            Naturligtvis delar jag uppfattningen att all diskriminering av
            människor är oacceptabel, oavsett om människor särbehandlas på
            grund av kön, sexuell läggning, funktionshinder eller ålder. Jag
            noterar att just ålder finns med i uppräkningen i svaret. I den
            svenska lagstiftningen tas ju än så länge inte ålder upp som diskrimineringsgrund.
            Men när nu
          </note>
          <note>
            Mona Sahlin nämner begreppet ålder i det här sammanhanget vill
            jag tolka det som ett uttryck för en ambitionsnivå, och det är
            bra.
          </note>
          <note>
            Svaret på interpellationen har en stark fokusering på arbetslivet
            - utan tvekan ett område där åldersdiskrimineringen lätt blir
            synlig. Äldre personer har ofta stora svårigheter att behålla
            sin position i arbetslivet och har naturligtvis ännu svårare att
            komma tillbaka i förvärvsarbete efter att en gång ha hamnat utanför
            på grund av långtidssjukskrivning, arbetslöshet eller liknande.
          </note>
          <note>
            Här kan man inte generalisera, utan det handlar om individuella
            situationer. Av erfarenhet vet jag att det inte är särskilt gångbart
            att tala med kvinnor i vården eller med byggnadsarbetare och andra
            grupper, för att ta några exempel, om huruvida man ska jobba längre.
            Men för många andra grupper och individer är det dock diskriminerande
            att tvingas från ett aktivt yrkesliv redan före 60 års ålder,
            som många gånger sker. För många känns detta svårt även när man
            nått 65 år.
          </note>
          <note>
            För att komma till rätta med den här formen av diskriminering,
            som det ju handlar om, gäller det naturligtvis att förändra lagar
            och regelverk - något som det i hög grad handlar om - men det
            gäller också att arbeta med attityder.
          </note>
          <note>
            Statsrådet hänvisar till den utredare som för cirka ett år sedan
            tillsatts för att lämna förslag till författningsändringar och
            andra åtgärder. Tydligen ska den här utredningen nu få tilläggsdirektiv
            att också fundera över frågan om en generell lagstiftning mot
            diskriminering på olika grunder och överväga ombudsmannafrågan.
            Jag är medveten om att frågor av det slaget inte så lätt låter
            sig snabbutredas men hoppas att det inte blir en långtidsutredning
            där detta dras i långbänk.
          </note>
          <note>
            Jag vill fråga Mona Sahlin här i dag om hon vågar ha en uppfattning
            om takten i detta arbete. I ett Europaperspektiv ligger vi ju
            lite efter i den här utvecklingen, vilket inte känns riktigt bra.
          </note>
          <note>
            Den seniorgrupp som tillsatts inom Näringsdepartementet ska tydligen
            kartlägga vad som har utretts av andra i Sverige när det gäller
            äldres situation på arbetsmarknaden samt titta på hinder som kan
            finnas i författningar och avtal. Eftersom jag själv har förmånen
            att ingå i Äldreberedningen, Senior 2005 -
          </note>
          <note>
            som regeringen tillsatte i december 1998 - känner jag igen de
            här frågeställningarna, som ingår i vårt direktiv och upptar mycket
            av vårt tänkande.
          </note>
          <note>
            Jag hoppas att den ena handen vet vad den andra gör i Regeringskansliet.
            Även om det nu är så att tillkomsten av den grupp som Mona Sahlin
            här i dag hänvisar till berodde på okunskap om Äldreberedningens
            uppdrag hoppas jag att vi fortsättningsvis får en nära samverkan
            mellan beredning och seniorgrupp.
          </note>
          <note type="speaker">
            Anf. 24 Statsrådet MONA SAHLIN (s):
          </note>
          <note>
            Fru talman! Får jag inledningsvis understryka att jag tror att
            Sven Brus och jag helt och fullt, till hundra procent, är överens
            om själva frågeställningen och dess vikt samt om hur den paradox
            faktiskt ser ut som jag tycker att man kan säga att Sverige är
            på väg att hamna i. På ett plan mår vi uppenbarligen bättre och
            bättre. Vi lever längre och längre och blir friskare och friskare.
            Men samtidigt blir vår tid i arbetslivet kortare och kortare.
            Vi går i pension allt tidigare. Detta måste brytas.
          </note>
          <note>
            Jag vill därför gå längre än vad Sven Brus sade.
          </note>
          <note>
            Han kan tolka mitt svar inte bara som en ambitionsnivå när det
            gäller att ålder ska in som diskrimineringsgrund, utan också som
            att det är tydligt att detta ska in. Utredningen ska till den
            1 juli nästa år presentera hur. Således är vi nog överens om att
            det inte handlar om långbänk, utan det här sker relativt raskt.
          </note>
          <note>
            Nästa steg är det som regeringen aviserade i handlingsplanen
            mot diskriminering, rasism, homofobi osv., att vi då vill titta
            på om inte alla eller åtminstone flertalet av ombudsmännen och
            lagstiftningarna bör gå ihop i en lagstiftning. Det skulle påverka
            attityderna, tror jag personligen, om man såg det här som en fråga
            om mänskliga rättigheter, oavsett på vilken grund man har blivit
            utsatt för diskriminering. Alltså: Ingen långbänk, till den 1
            juli nästa år.
          </note>
          <note>
            Helt och hållet håller jag med om att det väldigt mycket handlar
            om attityder. Attityder är både arbetsgivarens attityd till äldre
            arbetskraft, men det är också arbetskraftens egen attityd till
            att vilja stanna kvar längre i arbetslivet.
          </note>
          <note>
            Jag vill sluta med att säga att den ena handen vet vad den andra
            gör. Äldreberedningen har ju ett uppdrag att titta på det på längre
            sikt. Just för att frågan är akut kände vi ett behov av att se
            om vi inom relativt kort tid, under ett halvårs tid, ta bort regler
            och hinder, titta på kollektivavtalsbestämmelser som parterna
            själva skulle förändra för att redan nu, under nästa halvår och
            år, göra det möjligt för fler äldre att delta.
          </note>
          <note type="speaker">
            Anf. 25 SVEN BRUS (kd):
          </note>
          <note>
            Fru talman! Jag tackar Mona Sahlin för det klara beskedet vad
            gäller takten i arbetet. Det känns tillfredsställande. Det var
            ett tydligt besked.
          </note>
          <note>
            När det gäller Seniorgruppen, som den kallas inom Näringsdepartementet,
            och dess koppling till det uppdrag som Senior 2005 har konstaterar
            jag att det har etablerats ett samarbete mellan kanslierna. Vi
            har också nöjet att ha Bengt K Å Johansson med på nästa sammanträde
            i beredningen. Det känns tillfredsställande just nu.
          </note>
          <note>
            Nu är diskriminering av det här slaget inte bara något som drabbar
            individen hårt och känns kränkande, utan det är också, precis
            som statsrådet säger, ett allvarligt samhällsproblem. Med den
            arbetskraftsbrist som vi ser framför oss inom vissa sektorer,
            att den kommer att öka, har samhället och företagen inte råd att
            undvara det arbete som äldre människor kan och vill utföra. Det
            är ett samhällsekonomiskt resursslöseri, men det är också ett
            slöseri med den enskildes kompetens och vad den kan tillföra.
          </note>
          <note>
            Nu kom svaret på interpellationen att få, som jag sade tidigare,
            en stark fokusering på arbetsmarknaden. Det är förvisso ett viktigt
            område, men äldre diskrimineras på flera andra områden. Därför
            är det viktigt att det utredningsuppdrag som regeringen ger få
            spänna över alla samhällsområden. Det finns starka skäl som talar
            för en generell lagstiftning som spänner över alla samhällsområden
            och diskrimineringsgrunder. Det kan faktiskt handla om diskriminering
            av äldre i vården.
          </note>
          <note>
            Prioriteringsutredning slog fast redan 1995 att alla människor
            ska värderas lika och att hög ålder inte får utesluta människor
            från en viss behandling. Men i dag drabbas äldre personer av diskriminering
            vid behov av vård. Svenska vården präglas av köer till en rad
            behandlingar. Det förhållandet drabbar speciellt den äldre befolkningen
            negativt.
          </note>
          <note>
            Sedan 1980-talet har antalet vårdplatser mer än halverats. Den
            drastiska neddragningen har inte skett på grund av minskade vårdbehov
            bland de äldre.
          </note>
          <note>
            Äldre utestängs i dag ofta från tillgång till akut sjukhusvård
            eller klinikplatser av medicinska eller kirurgiska skäl. Bristen
            på vårdplatser tvingar i många fall landstingen att föra över
            äldre svårt sjuka till den kommunala omsorgen, som saknar tillräckliga
            vårdresurser.
          </note>
          <note>
            Det här är en form av diskriminering av äldre människor som kommer
            i kläm i det system som vi har. Den här diskrimineringen är ett
            allvarligt avsteg från den nationella handlingsplan om äldrepolitiken
            som riksdagen enig ställde sig bakom 1998.
          </note>
          <note>
            Vi har talat mycket om arbetsmarknaden. Kommer det här arbetet,
            utredningsuppdraget och utredarens arbete att ha det här breda
            perspektivet på tänkbara diskrimineringsgrunder, eller kommer
            fokus att ligga på arbetslivsfrågorna?
          </note>
          <note type="speaker">
            Anf. 26 Statsrådet MONA SAHLIN (s):
          </note>
          <note>
            Fru talman! Den utredning som nu sitter ska lägga fram förslag
            till sommaren om ett EG-direktivs införande. Det handlar om arbetslivet,
            och där ska också åldern in. Det första steget gäller arbetslivet.
            Däremot det andra steget, som vi har berört och som jag tror
          </note>
          <note>
            Sven Brus och jag är väldigt intresserade av, handlar om hela
            samhällslivet, om alla eller flertalet diskrimineringsgrunder,
            som jag har uttryckt det i svaret. Det handlar om några eller
            samtliga ombudsmannafunktioner. Det är för att jag personligen
            är väldigt attraherad av tanken på en generell lagstiftning som
            inte bara omfattar arbetslivet.
          </note>
          <note>
            Det kommer att ske i två steg, som jag uttryckte det. I det första
            ledet är det arbetslivet, i det andra får vi hjälpas åt i debatten
            under åren som kommer för att göra det mer naturligt att tänka
            sig en mer sammanhållen diskrimineringslagstiftning. Jag tror
            att det vore bra, inte bara för våra äldre utan också för de homosexuella,
            kvinnorna, dem med annat etniskt ursprung, som också ska omfattas
            av detta.
          </note>
          <note type="speaker">
            Anf. 27 SVEN BRUS (kd):
          </note>
          <note>
            Fru talman! Jag noterar att vi i grunden har samma syn på de
            här frågorna. Vi kristdemokrater har också motionsvägen och i
            olika sammanhang lyft fram tanken om att vi bör sammanföra lagstiftningen
            till en diskrimineringslagstiftning, och ombudsmannafunktionerna
            bör också samlas ihop. Där tror jag att vi kan komma överens vartefter.
          </note>
          <note>
            Nu är det lätt för oss politiker att se nya lagar och ett nytt
            sätt att organisera som lösningen på alla problem, och det behövs
            förvisso en översyn av lagstiftning och ombudsmannafunktioner.
            Men det handlar, som jag sade tidigare, i väldigt hög grad också
            om attityder. Där är vi och påverkar allesammans genom vårt sätt
            att vara och arbeta aktivt eller passivt. Där är det av betydelse
            hur vi handlar och hur vi låter bli att handla många gånger.
          </note>
          <note>
            Jag kan ta ett exempel från de värld som vi själva rör oss i,
            den politiska världen. Det här är någonting som de politiska partierna
            naturligtvis måste ta med stort allvar. Det pågår nomineringsarbete
            inför nästa års val. Det kan finnas anledning att bryta upp den
            situation som innebär att Sverige i dag styrs av personer mellan
            45 och 64 år. Här behövs många yngre men också betydligt fler
            äldre med sin livserfarenhet och breda kompetens.
          </note>
          <note>
            En liten reflexion till sist, fru talman, utanför detta med lagar
            och förordningar. Det handlar om attityder.
          </note>
          <note>
            Attityder påverkas av medierna. Jag såg att man i
          </note>
          <note>
            Svenska journalistförbundets etiska regler för press, radio och
            TV, uppmanar till försiktighet med vissa uppgifter om människor.
            Det är lite tänkvärt och kan vara vägledande för vårt tankearbete
            kring hela frågan om diskriminering. Punkt 10 i reglerna innebär
            att man inte ska framhäva en persons ras, kön, nationalitet, yrke,
            politiska hemvist, religion eller sexuella läggning om det saknar
            relevans i det aktuella sammanhanget och om det är missaktande.
            Ålder nämns inte i detta sammanhang i de pressetiska reglerna.
            Vi vet hur man ofta ser en åldersangivelse efter namn, ibland
            inom parentes, i en tidning, en uppgift som ofta saknar betydelse
            i sammanhanget men som alltför ofta står där på ett sätt som nedvärderar,
            inte minst om åldern är hög.
          </note>
          <note>
            Fru talman! Jag vill tolka den debatt som vi haft i dag som ett
            uttryck för Mona Sahlins och regeringens ambition att ta ett samlat
            grepp om diskrimineringslagstiftningen och i det sammanhanget
            också ta med åldern som en diskrimineringsgrund. Det känns lovande,
            och det finns anledning att återkomma i frågan.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2001/02:51 om Sveriges avvisningar
            av flyktingar till Ghana
          </note>
          <note>
            Anf. 28 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Kerstin-Maria Stalin har frågat mig hur jag tänker
            handskas med vissa uppgifter som presenterades i ett TV-program
            den 4 oktober, Dokument inifrån, bl.a. om avvisning av en person
            från
          </note>
          <note>
            Sverige till Ghana.
          </note>
          <note>
            Jag är som bekant förhindrad att kommentera uppgifter i ett enskilt
            ärende, men jag utgår givetvis från att ansvariga myndigheter
            tillämpar relevanta författningar på ett korrekt sätt. För det
            fall misstanke skulle uppkomma om att felaktigheter har begåtts
            är det emellertid en fråga för rättsvårdande myndigheter.
          </note>
          <note>
            Några generella kommentarer vill jag dock gärna göra. Sedan 1995
            har en genomgripande reform genomförts vad gäller verkställighet
            av beslut om avvisning och utvisning. Centralt i reformen är att
            huvudansvaret för verkställigheter har flyttats över från polisen
            till Migrationsverket, som därmed får hela ansvaret från beslut
            till verkställighet i utlänningsärenden. I vissa fall får dock
            ärenden överlämnas till polismyndighet för att genomföra en verkställighet.
          </note>
          <note>
            Det kan gälla när polisens insats är nödvändig på grund av att
            utlänningen har hållit sig undan och inte kan hittas utan hjälp
            av polis eller när det på goda grunder kan antas att utlänningen
            inte kommer att lämna landet självmant och att tillgång till tvångsmedel
            behövs.
          </note>
          <note>
            Erfarenheterna av denna reform är positiva.
          </note>
          <note>
            Asylmottagande och asylprocessen inkluderande ett eventuellt
            avslagsbeslut och dess genomförande ses nu ur ett helhetsperspektiv,
            och Migrationsverket får bättre förutsättningar för att förbereda
            ett återvändande än tidigare då ansvaret var uppdelat mellan verket
            och polismyndigheten. I dag återvänder ca 80 % av alla asylsökande
            självmant efter avslag på asylansökan, vilket internationellt
            sett torde vara en hög andel.
          </note>
          <note>
            Min bedömning är att en starkt bidragande orsak till detta är
            den politik vi för avseende rättssäkerhet och i andra avseenden
            gott flyktingmottagande och förberedande för återvändande vid
            avslagsbeslut.
          </note>
          <note>
            Kerstin-Maria Stalin tar även upp frågan till vilket land en
            person som ansökt om asyl ska avvisas. Detta är en sak som myndigheterna
            har att ta ställning till i samband med prövningen av ansökan
            om asyl och i enlighet med bestämmelserna i utlänningslagen. En
            asylansökan avser skydd undan förföljelse för den som lämnat sitt
            land och inte kan återvända dit. Det ligger därför i en asylansökans
            natur att myndigheterna måste ta ställning till vilket land den
            sökande kommer ifrån och, för det fall skyddsbehov inte anses
            föreligga, vart avvisning kan ske. Avvisning ska i normalfallet
            ske till hemlandet om inte vederbörande kan visa att mottagande
            kan ske i annat land.
          </note>
          <note>
            I det alldeles övervägande antalet ärenden sker avvisning till
            vederbörandes hemland. Internationella konventioner eller avtal
            kan dock innebära att avvisning sker till ett land där vederbörande
            bott eller vistats. Att avvisa eller utvisa en person till ett
            land där han eller hon inte är medborgare, men där det finns någon
            form av anknytning, förefaller rimligt förutsatt att den asylsökande
            inte har några asylskäl gentemot det landet.
          </note>
          <note type="speaker">
            Anf. 29 KERSTIN-MARIA STALIN (mp):
          </note>
          <note>
            Fru talman! Då möts vi här igen, och det lär väl inte vara sista
            gången, skulle jag tro.
          </note>
          <note>
            Det är en historisk dag i dag, eftersom socialförsäkringsutskottet
            enhälligt har beslutat att tillkännage för regeringen att Utlänningsnämnden
            ska ersättas av en förvaltningsdomstol. Vid presskonferensen sade
            jag till journalisterna: I väntan på reformen måste vi ändå hela
            tiden strida tappert och intensivt för mänskliga rättigheter,
            inte bara sitta med armarna i kors och vänta på att reformen ska
            genomföras.
          </note>
          <note>
            Det är sant som statsrådet säger, att hon är förhindrad att kommentera
            enskilda ärenden. Det visste jag, och det var inte heller det
            som jag frågade om.
          </note>
          <note>
            Jag frågade: Hur tänker statsrådet handskas med de uppgifter
            som anförts i min interpellation? Det handlar alltså inte om bara
            ett ärende, utan det handlar om minst ytterligare nio personer.
            Hur tänker statsrådet över huvud taget handskas med den situation
            som det har berättats om och som tycks föreligga?
          </note>
          <note>
            Däremot fick jag svar på en massa andra frågor som jag inte har
            ställt. Jag fick en redogörelse för att
          </note>
          <note>
            Migrationsverket övertagit verkställigheten från polisen och
            för att avvisning i normalfallet ska ske till hemlandet, om inte
            vederbörande kan visa att mottagande kan ske i ett annat land.
            Jag frågade inte heller om normalfallet, utan jag frågade om det
            alldeles extraordinära fallet som det redogjordes för i TV-
          </note>
          <note>
            programmet, och det fanns alltså minst ytterligare nio personer.
          </note>
          <note>
            Statsrådet sade att det finns ansvariga myndigheter som ska handskas
            med de frågor som inte hon ansvarar för, t.ex. rättsvårdande myndigheter.
            Jag undrar då: Har den här frågan tagits upp av den rättsvårdande
            myndigheten? Vet statsrådet någonting om det?
          </note>
          <note>
            Och jag frågar återigen: Ämnar statsrådet tillsammans med Migrationsverket
            att ta tag i sådana fall som det här fallet om Peter Ekwiri, så
            att det inte händer igen? Det gäller inte hans enskilda fall,
            men det finns minst nio andra.
          </note>
          <note>
            Anf. 30 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Som Kerstin-Maria Stalin väl vet kan jag inte gå
            in på enskilda ärenden, oavsett om det gäller ett eller nio ärenden.
          </note>
          <note>
            Som svar på Kerstin-Maria Stalins interpellation hänvisar jag
            till det regelverk som styr avvisning och utvisning. Identiteten
            ska vara fastställd för att man ska kunna återvända till sitt
            ursprungsland. Det ska också finnas kännedom om vilket land som
            är ursprungslandet, men ibland finns det anknytning till ett annat
            land och det gör att avvisning inte alltid sker till hemlandet.
            Men det har att göra med vederbörandes anknytning till ett annat
            land.
          </note>
          <note type="speaker">
            Anf. 31 KERSTIN-MARIA STALIN (mp):
          </note>
          <note>
            Fru talman! Jag blev inte så väldigt mycket klokare. Jag vet
            fortfarande att man inte ska fråga om enskilda fall, men här har
            regelverket - som statsrådet talar om - uppenbarligen inte varit
            tillräckligt. Då är det dags att ta reda på hur det egentligen
            ligger till. Är det sant att vi i Sverige bara kastar ut människor
            hur som helst till ett annat land? Om man har svart hudfärg passar
            det bra att bli skickad till Ghana där man t.o.m. riskerar att
            hamna i fängelse.
          </note>
          <note>
            Jag måste få veta: Är det sant att det är så illa?
          </note>
          <note>
            Den frågan kan regeringen ta tag i utan att den behöver lägga
            sig i det enskilda ärendet. Man måste kunna ta tag i sådana frågor.
          </note>
          <note>
            Sedan fick jag inte svar på min fråga om den rättsvårdande myndigheten
            har tagit upp fallet. Jag är lite tveksam. Enligt en journalist
            som medverkade i programmet skrev den person som eskorterade den
            avvisade till Ghana på ett papper om att om den avvisade inte
            hörde hemma i det aktuella landet skulle
          </note>
          <note>
            Sverige bekosta resan tillbaka. Vet man om ifall den rättsvårdande
            myndigheten har tagit tag i detta?
          </note>
          <note>
            Det gäller fortfarande inte det enskilda ärendet.
          </note>
          <note>
            Men är det så här det går till i Sverige?
          </note>
          <note>
            Anf. 32 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! När det gäller eventuella felaktigheter som begås
            i samband med verkställighetsärenden är det en fråga som de rättsvårdande
            myndigheterna självständigt tar hand om. På den punkten har jag
            inte mer att tillägga.
          </note>
          <note>
            Som jag sade i mitt förra inlägg är huvudprincipen alltid att
            verkställigheten ska ske till hemlandet, men ibland kan verkställighet
            ske till ett annat land, men då måste den avvisade ha anknytning
            dit. Det finns inget utrymme för någon annan hantering i svensk
            rättspraxis.
          </note>
          <note type="speaker">
            Anf. 33 KERSTIN-MARIA STALIN (mp):
          </note>
          <note>
            Fru talman! Det är just det som är min fråga. Också jag känner
            till huvudprincipen. Men det är avvikelserna från huvudprincipen
            som jag undrar över.
          </note>
          <note>
            Är det sant att det är så här? Det måste regeringen försöka att
            ta reda på. Dessutom är det självklart att myndigheterna ska kunna
            arbeta tillsammans. Om ett departement får veta att det förekommer
            något som de rättsvårdande myndigheterna har hand om och som inte
            är bra får man faktiskt tala med varandra.
          </note>
          <note>
            Det ska man göra. Man ska samarbeta om man anar att någonting
            inte står rätt till.
          </note>
          <note>
            Det handlar inte om utlänningslagen, inte om huvudprinciper,
            utan det handlar om ifall man har tilllämpat huvudprincipen eller
            om det har hänt någonting annat som vi som ansvarigt land måste
            ta reda på.
          </note>
          <note>
            Anf. 34 Statsrådet MAJ-INGER KLING-
          </note>
          <note>
            VALL (s):
          </note>
          <note>
            Fru talman! Jag måste ändå upplysa Kerstin-
          </note>
          <note>
            Maria Stalin om en fundamental princip, nämligen att regeringen
            har sina arbetsuppgifter och de rättsvårdande myndigheterna har
            sina arbetsuppgifter, och det går självfallet en skarp skiljelinje
            mellan vad regeringen gör och vad de rättsvårdande myndigheterna
            gör. De arbetar naturligtvis självständigt. Så är det i en rättsstat.
          </note>
          <note>
            När det sedan gäller hanteringen av avvisningsoch utvisningsärenden
            gäller det som jag har sagt.
          </note>
          <note>
            Det handlar om att fastställa identitet. Det handlar om att kunna
            återsända till personens hemland. I undantagsfall kan det handla
            om att man sänds till något annat land där man naturligtvis inte
            löper någon risk för förföljelse. Skulle det vara så att det inte
            går att fastställa identitet och hemland, kan inte avvisningen
            verkställas.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2001/02:44 om de sociala arbetskooperativens
            framtid
          </note>
          <note type="speaker">
            Anf. 35 Statsrådet ULRICA MESSING (s):
          </note>
          <note>
            Fru talman! Inger Segelström har frågat mig hur jag ser på de
            sociala arbetskooperativens framtid och behovet av stöd och ny
            lagstiftning.
          </note>
          <note>
            Först vill jag säga att de sociala arbetskooperativen är utmärkta
            exempel på att det går att hitta former mellan det offentliga
            och det privata som ger många människor nya möjligheter till arbete,
            större makt över den egna situationen och ett bättre liv i gemenskap
            med andra. I mina ögon är de konkreta bevis på att social ekonomi
            kan erbjuda lösningar på problem och behov som den offentliga
            sektorn och det privata näringslivet av olika anledningar har
            svårt att klara.
          </note>
          <note>
            Det är därför min uppfattning att de sociala arbetskooperativen
            fyller en viktig roll.
          </note>
          <note>
            År 1998 startade det s.k. Sociala kooperativprojektet i samarbete
            mellan Föreningen Kooperativ
          </note>
          <note>
            Utveckling i Sverige, Riksförbundet för Social och
          </note>
          <note>
            Mental Hälsa, RSMH, och Intresseförbundet För
          </note>
          <note>
            Schizofreni, IFS. Syftet med projektet är att informera alla
            berörda parter om vad de sociala kooperativen kan göra och att
            stödja kooperativa projekt med rådgivning. Projektet får också
            ett visst statligt stöd från anslaget för kooperativ utveckling.
          </note>
          <note>
            I dag finns ca 100 aktiva sociala arbetskooperativ registrerade.
            Dessa är spridda över hela landet och spänner över ett brett spektrum
            vad gäller inriktning, företagsform, medlemsgrupp och affärsverksamhet.
          </note>
          <note>
            De sysselsätter uppskattningsvis ett par tusen personer, med
            mestadels fysiska eller psykiska funktionshinder.
          </note>
          <note>
            Trots det viktiga arbete och den stora roll som de sociala arbetskooperativen
            fyller visar de också på flera svårigheter. Det ligger därför
            i regeringens intresse att titta på möjligheterna för den sociala
            ekonomin, på samma sätt som är självklart när det gäller den offentliga
            sektorn och det privata näringslivet.
          </note>
          <note>
            Just nu pågår en studie som NUTEK, Socialstyrelsen och Rådet
            för arbetslivsforskning finansierar.
          </note>
          <note>
            Den syftar till att definiera och avgränsa begreppet sociala
            arbetskooperativ, beskriva den samhälleliga stödstrukturen samt
            analysera hur stödet påverkar och kan påverka en utveckling. En
            delrapport från studien som lämnades i början av sommaren innehåller
            en inventering och beskrivning av sociala arbetskooperativ och
            deras utveckling. Den innehåller också en utblick på jämförbara
            verksamheter i Italien och
          </note>
          <note>
            Storbritannien. I nästa fas ska studien analysera effekterna
            av samhälleligt stöd och olika bidragssystem på kooperativens
            utveckling.
          </note>
          <note>
            När slutsatserna från den här studien är klara i januari 2002
            kan vi på allvar diskutera hur man ska kunna komma till rätta
            med eventuella problem, vilka regeljusteringar som kan behövas
            och hur dessa i så fall ska utformas osv.
          </note>
          <note>
            Fram till dess vill jag, precis som Inger Segelström, konstatera
            att den roll och det arbete som de sociala arbetskooperativen
            gör i dag är både viktigt och värdefullt.
          </note>
          <note type="speaker">
            Anf. 36 INGER SEGELSTRÖM (s):
          </note>
          <note>
            Fru talman! Jag vill tacka statsrådet Ulrica Messing för svaret.
            Det känns bra att vi är så överens om vikten av att hitta en långsiktig
            lösning för de sociala arbetskooperativen, som Sunderbyn, Basta
            m.fl. är bra exempel på.
          </note>
          <note>
            I statsrådets uppräkning av vilka som ingår i samarbetet var
            inte Skoopi med. Skoopi är de Sociala arbetskooperativens intresseorganisation,
            som visserligen är ny. Om den inte varit med i det här arbetet
            hoppas jag att den kan komma med från och med nu.
          </note>
          <note>
            Min andra fråga är om det i den pågående studien kommer att ingå
            förslag på lösningar till ny företagsform. Statsrådet nämner inte
            i sitt svar om NUTEK,
          </note>
          <note>
            Socialstyrelsen eller Rådet för arbetslivsforskning ska titta
            på detta.
          </note>
          <note>
            Jag har träffat representanter från Skoopi och från
          </note>
          <note>
            Sunderbyns kooperativ Valborg, och det är just de här frågorna
            som man funderar över. Arbetskooperativen är ju egentligen inga
            traditionella ideella föreningar, ekonomiska föreningar eller
            bolag. Om en ny företagsreform inte finns inplanerad i den här
            studien tror jag att att man verkligen skulle behöva fördjupa
            sig i det. De här kooperativen vill ju både kunna arbeta och känna
            att de behövs i samhället, men naturligtvis också med särskilda
            regler.
          </note>
          <note>
            När jag träffade Sunderbyns kooperativ Valborg fick jag en video
            som heter Att besegra sängen. Den är så fantastisk, så jag ska
            överlämna den till statsrådet så att hon får låna den och tillsammans
            med sina arbetskamrater titta på den som en inspiration för hur
            ett socialt arbetskooperativ kan fungera.
          </note>
          <note type="speaker">
            Anf. 37 Statsrådet ULRICA MESSING (s):
          </note>
          <note>
            Fru talman! Tack så mycket. Jag ska med nyfikenhet titta på filmen.
          </note>
          <note>
            Jag kan förtydliga mig för Inger Segelström och berätta att det
            arbete som sattes i gång med NUTEK,
          </note>
          <note>
            Socialstyrelsen och RALF delvis har ändrat form. Det beror på
            att RALF var med inledningsvis med bl.a.
          </note>
          <note>
            finansieringen, men är det inte i dag. I dag har Vinova tagit
            den platsen. Men självklart ska man i det arbete som man fått
            i uppdrag att göra också ha ett nära samarbete med Skoopi som
            har praktisk erfarenhet av det arbete som görs. Jag förutsätter
            att man för en dialog och att Skoopi är en viktig partner och
            aktör i utvärderingen.
          </note>
          <note>
            För att inte försvåra arbetet för de arbetskooperativ som finns
            i dag har NUTEK i avvaktan på slutrapporten beviljat Skoopi fortsatt
            bidrag. Men jag är medveten om att det finns ett stort intresse
            för den rapport som ska komma. Jag ser ett växande behov av att
            förtydliga lagstiftningen så att den tar hänsyn till den tredje
            sektorn i samhället, mellan den offentliga och den privata sektorn,
            eftersom vi ser en framtid där just den tredje sektorns och den
            sociala ekonomins roll växer alltmer. Det ligger i mitt och allas
            vårt intresse att stötta den utvecklingen via lagstiftning, via
            förenkling av regler ibland och också genom att stötta den på
            så sätt att vi blir bättre på att gemensamt hämta tillbaka en
            del av alla de resurser som också medlemskapet i EU ger oss möjligheter
            till.
          </note>
          <note type="speaker">
            Anf. 38 INGER SEGELSTRÖM (s):
          </note>
          <note>
            Fru talman! Det var bra att jag fick svar, för jag kände att
            det här inte riktigt klargjordes i svaret.
          </note>
          <note>
            Riksdagen har besökt kooperativet San Maniano.
          </note>
          <note>
            Det som är så spännande med just Italien är att där har kooperativen
            över huvud taget en mycket större roll än vad de har i Sverige.
          </note>
          <note>
            Jag tror, som även statsrådet skriver i svaret, att det finns
            mycket att lära av de andra kooperativen, därför att vi har varit
            väldigt traditionella i vårt sätt att lösa frågan om arbete.
          </note>
          <note>
            Basta i Södertälje har kommit väldigt långt och bygger på tankarna
            från Italien. Därför ser jag verkligen fram emot förslag som gör
            att också nya kooperativ, som Sunderbyn, får en bra lösning. De
            ska kunna få lön för det som de gör, men på andra villkor än på
            en vanlig arbetsplats.
          </note>
          <note>
            Jag vill tacka statsrådet så mycket för svaret. Jag ser fram
            emot att få se resultatet av den här studien under nästa år.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.49 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            7 § Frågestund
          </note>
          <note type="speaker">
            Anf. 39 TREDJE VICE TALMANNEN:
          </note>
          <note>
            Kammarens sammanträde återupptas för frågestunden. Jag får be
            statsråden komma fram och ta plats. De statsråd som kommer att
            delta är statsrådet
          </note>
          <note>
            Ingela Thalén, kulturminister Marita Ulvskog, statsrådet Mona
            Sahlin, statsrådet Ulrica Messing och justitieminister Thomas
            Bodström. Statsrådet Ingela
          </note>
          <note>
            Thalén besvarar såväl allmänpolitiska frågor som frågor inom
            sitt eget ansvarsområde inom regeringen.
          </note>
          <note>
            Frågor till övriga statsråd förutsätts beröra deras ansvarsområden
            inom regeringen.
          </note>
          <note>
            Jag lämnar ordet fritt för frågor.
          </note>
          <note>
            Bekämpande av terrorism
          </note>
          <note type="speaker">
            Anf. 40 SVEN-ERIK SJÖSTRAND (v):
          </note>
          <note>
            Fru talman! Efter den fruktansvärda terrorattacken i New York
            den 11 september har arbetet i EU med att anta ett antal rättsakter
            starkt påskyndats. Det gäller bl.a. två förslag till rambeslut
            av rådet om en europeisk arresteringsorder och om bekämpande av
            terrorism. Det gäller också förslag till frysning av terroristorganisationers
            finansiella tillgångar. Här i
          </note>
          <note>
            Sverige har främst somaliska organisationer utpekats.
          </note>
          <note>
            Det finns starka skäl att ge hög prioritet åt EU:s arbete med
            dessa frågor. Men det måste ändå starkt ifrågasättas om det är
            rimligt att ha som målsättning att nå politisk enighet om dessa
            frågor redan vid ministerrådsmötet den 6-7 december. Hur ser justitieministern
            på frågorna, och hur kommer regeringen att agera?
          </note>
          <note>
            Anf. 41 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Det här är en fråga som har diskuterats så sent som
            i dag i justitieutskottet. Det brukar nästan vara fråga om att
            försöka övertrumfa varandra i vem som tänker mest på rättssäkerhet.
            Den linjen tänker jag fortsätta att hela tiden sträva efter. Jag
            kommer att skjuta fram rättssäkerhetsaspekten i den diskussion
            som kommer att fortsätta i morgon och som förhoppningsvis kommer
            att leda till en överenskommelse den 6-7 december.
          </note>
          <note>
            Jag kan påpeka att jag aldrig någonsin varit med om att det diskuteras
            så mycket rättssäkerhet, vilket jag tycker är positivt, som i
            denna fråga. Man kan jämföra med hur snabba vi var i våras då
            det gällde människohandeln och miljööverenskommelsen, som gick
            på ungefär samma tid.
          </note>
          <note>
            Men som sagt: Jag välkomnar detta, och jag tror att vi har en
            total enighet i den här frågan.
          </note>
          <note type="speaker">
            Anf. 42 SVEN-ERIK SJÖSTRAND (v):
          </note>
          <note>
            Fru talman! Tack för svaret! Det här är ur integritets- och rättssäkerhetssynpunkt
            ytterst känsliga frågor. Jag tror också att vår justitieminister
            inser det.
          </note>
          <note>
            Tidspressen riskerar att omöjliggöra en grundlig parlamentarisk
            kontroll av förslagen. Det gäller både vårt nationella parlament
            och EU-parlamentet. I försvaret av demokratin och det öppna samhället
            får vi inte frångå de principer som det demokratiska samhället
            vilar på.
          </note>
          <note>
            Anser justitieministern att man kan vidta så här långtgående
            åtgärder utan föregående offentlig debatt och utan att de nationella
            parlamenten haft möjlighet att påverka? Är det så lagstiftningen
            ska gå till?
          </note>
          <note>
            Anf. 43 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Som sades i morse är vi beredda att komma med all
            information och ta upp all diskussion i justitieutskottet när
            justitieutskottet så vill. Den här frågan har vi ändå full kontroll
            över. Vi kommer inte att ingå en överenskommelse om det inte är
            med bibehållen rättssäkerhet, och det kan inte bli en överenskommelse
            som binder Sverige om vi inte själva vill det.
          </note>
          <note>
            Näringsförbud för pälsdjursuppfödning
          </note>
          <note type="speaker">
            Anf. 44 ÅKE SANDSTRÖM (c):
          </note>
          <note>
            Fru talman! Jag vill ställa en fråga till Ulrica Messing.
          </note>
          <note>
            Min utgångspunkt, som jag tror att vi är överens om, är att regionalpolitiken
            är ett väldigt viktigt politikområde för att skapa likvärdiga
            förutsättningar för tillväxt och utveckling i hela landet. Flera
            näringar som totalt i landet inte är jättestora kan lokalt och
            regionalt ha mycket stor betydelse. S-kongressen beslutade med
            ett snabbt klubbslag om näringsförbud för pälsdjursuppfödningen.
            Denna är koncentrerad till
          </note>
          <note>
            Blekinge, Småland och västra Götaland och finns även i Norrland.
            Sammantaget handlar det om 600-
          </note>
          <note>
            700 arbetstillfällen i ren landsbygd. I berörda bygder har denna
            näring väldigt stor betydelse.
          </note>
          <note>
            Anser ministern, som är ansvarig för regionalpolitiken, att liknande
            näringsförbud stämmer överens med den regionalpolitiska propositionen
            om att bl.a.
          </note>
          <note>
            ge förutsättningar även för de glest befolkade delarna i det
            här landet?
          </note>
          <note type="speaker">
            Anf. 45 Statsrådet ULRICA MESSING (s):
          </note>
          <note>
            Fru talman! Först vill jag understryka det Åke
          </note>
          <note>
            Sandström sade: Detta beslut togs på den socialdemokratiska partikongressen.
            Det är partiets uppfattning att den uppfödning av minkar som nu
            äger rum på sikt inte längre ska göra det - av en rad skäl. Bakgrunden
            till beslutet hade inte så mycket med näringspolitik att göra
            som med djuretiska skäl. Det är klart att dessa intressen också
            är viktiga när man ska fatta beslut.
          </note>
          <note>
            Vi får då och då, både i regeringen och i riksdagen, göra avvägningar.
            Skogspolitiken är ett typiskt politikområde där vi gör avvägningar
            mellan miljömål och näringspolitiska mål och vill att de ska stämma.
            Här har vi också gjort en avvägning med de djuretiska regler som
            vi vill stå för.
          </note>
          <note>
            Vi kommer nu att driva den linjen. Precis som
          </note>
          <note>
            Åke Sandström säger innebär det, då detta blir verklighet på
            några års sikt, en strukturförändring i Blekinge och Småland.
            På samma sätt upplever många andra län i dag en liknande förändring
            på sin arbetsmarknad när stora arbetsgivare drar sig tillbaka
            och när näringslivet ändrar struktur. Då krävs det gemensamma
            insatser - från företag, från kommuner och från staten - för att
            göra detta skifte till ett annat näringsliv. Det kommer vi också
            att vara beredda att göra då.
          </note>
          <note type="speaker">
            Anf. 46 ÅKE SANDSTRÖM (c):
          </note>
          <note>
            Fru talman! Jag utgår från att kongressen tror att det här ska
            genomföras. Det är märkligt att man jämställer detta med när stora
            företag drar sig tillbaka osv. Jag utgår från att man gjort en
            bättre översiktlig bedömning av den totala betydelsen. Det är
            ju ändå skillnad på insatser i den här formen.
          </note>
          <note>
            Jag hoppas att det inte kommer liknande former av näringsförbud.
            Vilken näringsgren skulle i så fall stå på tur härnäst? Är det
            djurskötseln i övrigt, är det gruvbrytningen eller någonting annat
            där det också finns politiska motsättningar till viss del?
          </note>
          <note type="speaker">
            Anf. 47 Statsrådet ULRICA MESSING (s):
          </note>
          <note>
            Fru talman! Att vi fattar beslut i regeringen eller riksdagen,
            eller som nu i ett parti, som får konsekvenser för arbetsmarknaden
            och sysselsättningen är inget ovanligt. Vi har fattat en rad beslut
            i den här riksdagen som haft konsekvenser på miljöområdet och
            som vi har vetat också har fått konsekvenser på arbetsmarknaden.
            Vi har dock varit beredda att ta de besluten, därför att vi tyckt
            att de haft ett eget syfte och ett eget värde i sig. Miljön har
            varit en sådan tydlig utgångspunkt. Här har vi också haft de djuretiska
            reglerna som en tydlig sådan utgångspunkt.
          </note>
          <note>
            Vi kommer att fortsätta att ta politiska beslut som innebär strukturförändringar
            i samhället. Därtill är vi ett litet land och en öppen ekonomi
            som konkurrerar också med andra länder. Det betyder att andra
            företag och näringar, som inte direkt påverkas av regeringens
            eller riksdagens beslut, också genomför stora strukturförändringar.
            Oavsett varför dessa förändringar äger rum är det alltid viktigt
            att staten, kommunen och det lokala näringsliv som finns gemensamt
            samarbetar för att hitta nya arbetsmarknader och nya lösningar.
          </note>
          <note>
            Polisen
          </note>
          <note type="speaker">
            Anf. 48 RAGNWI MARCELIND (kd):
          </note>
          <note>
            Fru talman! Jag skulle vilja ställa en fråga till justitieministern.
          </note>
          <note>
            En av de vanligaste frågorna jag får när jag reser runt ute i
            landet och möter väljarna är denna: Varför kommer inte polisen
            när vi ringer och anmäler ett brott? Först kommer man fram till
            den lokala polisstationen där en telefonsvarare hänvisar till
            kommunikationscentralen i centralorten. När man kommer till kommunikationscentralen
            i centralorten får man väldigt ofta höra: Tyvärr, vi har ingen
            bil på närmare avstånd än en och en halv timme. Det blir alltså
            brottets art som avgör om polisen över huvud taget kommer.
          </note>
          <note>
            Har Bodström något svar till alla dessa människor ute i våra
            stugor i Sverige som undrar: Varför finns det inga poliser till
            hands när brott begås och man ringer och vill att polisen ska
            komma?
          </note>
          <note>
            Anf. 49 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Låt mig först säga att det är ganska självklart att
            det är en annan utryckningsprioriet om det är en grov misshandel
            som sker än om någon rapporterar en cykelstöld. Det innebär inte
            att man inte ska prioritera en cykelstöld, men det är självklart
            att det blir en annan utryckningsintensitet.
          </note>
          <note>
            Vad gäller antalet poliser tror jag att Ragnwi Marcelind nu känner
            till att regeringen gör den största satsningen någonsin på poliser.
            Inom två veckor kommer jag att inviga ytterligare en polisutbildning
            i
          </note>
          <note>
            Växjö. Vi har då på kort tid gått från en till tre polisskolor.
            Vi kommer redan nästa år att kunna utbilda bortåt 900 poliser
            per år. Fler än så går det inte att utbilda om man ska bibehålla
            den höga kvaliteten på poliser. Detta är fler än som någonsin
            har utbildats i
          </note>
          <note>
            Sverige.
          </note>
          <note type="speaker">
            Anf. 50 RAGNWI MARCELIND (kd):
          </note>
          <note>
            Fru talman! Jag delar inte justitieministerns uppfattning att
            det inte går att utbilda fler poliser. Det vet vi att det gör.
            Kristdemokraterna har också lagt fram ett förslag om ett ökat
            antal utbildningar. Inte mindre än 3 000 ytterligare poliser skulle
            vara färdiga år
          </note>
          <note>
            2006 om man använde den kompetens som finns hos väldigt många
            av de gamla långtidssjukskrivna poliserna, som inte kan vara ute
            på utryckning, men som skulle kunna fungera mycket bra som lärare.
          </note>
          <note>
            Jag tror att justitieministern lite grann försöker komma undan
            frågeställningen. Det vi har ett ansvar för som politiker är att
            se till att människor känner att det finns en polis tillgänglig
            när man ringer. Vad är svaret till dem?
          </note>
          <note>
            Anf. 51 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Jag trodde att jag hade svarat på det.
          </note>
          <note>
            Låt mig ändå understryka att redan nu, precis innan den satsning
            jag talade om har påbörjats, är det inte på det sätt som bl.a.
            Ragnwi Marcelind försöker påskina. Vi har redan fler poliser än
            båda våra grannländer Finland och Norge i förhållande till invånare.
            Vi har inte den krissituation som försöker påskinas av bl.a. Ragnwi
            Marcelind. Sådan är situationen nu, innan vi gör de här satsningarna.
          </note>
          <note>
            Vi kommer alltså att bli i särklass bäst i Norden vad gäller
            antal poliser, vilket jag vill understryka bara är en del av regeringens
            satsning på att bekämpa brott.
          </note>
          <note>
            Välfärdstjänster
          </note>
          <note type="speaker">
            Anf. 52 MARGARETA CEDERFELT (m):
          </note>
          <note>
            Fru talman! På den socialdemokratiska partikongressen uttalade
            företrädare för regeringen att arbetsgivaravgiften ska sänkas,
            men endast för den offentliga sektorn. Motivet för detta sades
            vara att skapa fler arbetstillfällen.
          </note>
          <note>
            Tidigare har man från regeringens sida uttalat att arbetsgivaravgiftens
            storlek saknar betydelse för sysselsättningen. Det allvarliga
            med detta förslag är att konkurrensen mellan privata och offentliga
            aktörer verksamma inom den offentliga sektorn sätts ur spel.
          </note>
          <note>
            För sjukvårdens del innebär detta att kostnaderna blir betydligt
            högre för den privat drivna verksamheten, och ytterst kommer detta
            att drabba de patienter som på så sätt endast kommer att få en
            vårdgivare att vända sig till, just genom att konkurrensen sätts
            ur spel.
          </note>
          <note>
            Därmed vill jag ställa följande fråga: Avser verkligen regeringen
            att genomföra ett förslag som kommer att snedvrida konkurrensen
            och drabba patienterna?
          </note>
          <note type="speaker">
            Anf. 53 Statsrådet INGELA THALÉN (s):
          </note>
          <note>
            Fru talman! Det förslag som beskrevs av finansministern avser
            en situation där vi långsiktigt kan riskera att få problem att
            försörja välfärdstjänster med personal samtidigt som vi har ett
            behov av att öka insatserna när det gäller risker för långvarig
            arbetslöshet. Det är så man ska se det här förslaget. Det är viktigt
            att man kombinerar de här två synsätten, därför att avsikten är
            att underlätta för området välfärdstjänster att få tillräckligt
            med personal och att se till att man utnyttjar möjligheten när
            det finns risker för en ökad arbetslöshet.
          </note>
          <note>
            Jag tror inte att situationen i sig kommer att innebära att man
            får den effekt som Margareta Cederfelt säger, nämligen att man
            snedvrider konkurrensen. Jag tror att man också här kommer att
            få en jämförbarhet när det gäller välfärdstjänsterna och de personer
            som ska söka dessa.
          </note>
          <note type="speaker">
            Anf. 54 MARGARETA CEDERFELT (m):
          </note>
          <note>
            Fru talman! Tack för svaret. Huruvida förslaget snedvrider konkurrensen
            eller ej tycker jag säger sig självt eftersom kostnaderna blir
            högre för de aktörer som ej är offentliga.
          </note>
          <note>
            När det gäller att tillgodose behovet av personal, varför inte
            satsa på ökade utbildningsinsatser? Redan i dag finns det de facto
            åtskilliga vakanta tjänster, men det finns ingen personal som
            söker dessa. Vägen ur problemet står att finna i andra lösningar
            än att sänka arbetsgivaravgifterna.
          </note>
          <note>
            Vidare behöver verksamheterna utvecklas. Vi har åtskilliga exempel
            där före detta offentligt anställda, numera anställda inom privat
            verksamhet, exempelvis sjukvård, uttalar enbart positiva erfarenheter.
            Varför vill därför regeringen genomföra en förändring som på detta
            sätt kommer att slå undan benen för den privata verksamheten i
            stället för att utveckla den?
          </note>
          <note type="speaker">
            Anf. 55 Statsrådet INGELA THALÉN (s):
          </note>
          <note>
            Fru talman! Just kompetensutveckling och vidareutbildning samt
            att kombinera de här insatserna med varandra är en del av avsikten.
          </note>
          <note>
            När det gäller försörjningen i ett längre perspektiv, inte bara
            inom välfärdstjänstområdet utan naturligtvis också inom en rad
            andra delar av arbetsmarknaden, ser vi framför oss de stora pensionsavgångar
            som börjar efter 2003 och sedan kommer att fortsätta fem sex sju
            år framöver. Därför är det i den arbetsmarknadspolitiska situation
            vi kan se framöver viktigt att området välfärdstjänster genom
            utbildning och kompetensutveckling också får den extra hjälp och
            det extra stöd som behövs inom sådana områden.
          </note>
          <note>
            Då vill jag understryka att när det här fungerar väl är det utan
            tvivel det allra bästa stödet till hela arbetsmarknaden, inte
            minst till den del av arbetsmarknaden som vi brukar beteckna det
            privata näringslivet.
          </note>
          <note>
            Missbruk på fängelser
          </note>
          <note type="speaker">
            Anf. 56 SUSANNE EBERSTEIN (s):
          </note>
          <note>
            Fru talman! Jag har en fråga till justitieministern.
          </note>
          <note>
            Det kommer hela tiden larmrapporter om ökande narkotikamissbruk.
            Av för närvarande ca 26 000
          </note>
          <note>
            narkotikamissbrukare finns nu och då 10 000 av dem i våra fängelser.
          </note>
          <note>
            Hur ser justitieministern på bekämpningen av missbruk på våra
            fängelser? Är den bra eller dålig?
          </note>
          <note>
            Anf. 57 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Som jag tror att alla känner till kommer regeringen
            att lägga fram en narkotikaproposition i anledning av den utredning
            som har gjorts vad gäller narkotikaproblematiken i Sverige.
          </note>
          <note>
            För den del som gäller fängelserna kommer vi dessutom att gå
            vidare i det arbete som jag tror väldigt mycket på - jag har haft
            kontakter med Kriminalvårdsstyrelsen under hela året - nämligen
            att särskilt satsa på dem som är verkligt motiverade att komma
            ifrån sitt missbruk. Man ska differentiera detta med särskilda
            enheter och kanske särskilda anstalter. Det här tror jag är en
            bra väg för att komma till rätta med detta.
          </note>
          <note>
            Men jag medger att det är ett stort problem och att vi får fortsätta
            att arbeta med det.
          </note>
          <note type="speaker">
            Anf. 58 SUSANNE EBERSTEIN (s):
          </note>
          <note>
            Fru talman! Jag tackar för svaret. Vi är många som är glada åt
            att det även på våra fängelser nu kommer att bli möjligt att bli
            fri från sitt missbruk.
          </note>
          <note>
            Det har talats om insatser i form av glasrutor vid besök. Det
            har också talats om visitering av personal.
          </note>
          <note>
            Vad tänker ministern om dessa metoder?
          </note>
          <note>
            Anf. 59 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Just dessa förslag är nu föremål för utredning och
            kommer att presenteras inom kort. Jag vill inte föregå den beredning
            som nu sker. Men båda dessa frågor är aktuella för propositioner.
          </note>
          <note>
            Vapenembargo mot Afghanistan
          </note>
          <note type="speaker">
            Anf. 60 LOTTA N HEDSTRÖM (mp):
          </note>
          <note>
            Fru talman! Jag har en mycket öppen, men mycket angelägen fråga
            till i första hand Marita Ulvskog.
          </note>
          <note>
            Följdfrågan kan möjligtvis riktas till statsrådet
          </note>
          <note>
            Thalén.
          </note>
          <note>
            Frågan gäller ett beslut som fattades av kulturministrarna i
            ministerrådet förra veckan. Såvitt det har kommit till vår kännedom
            handlar den om att lyfta det vapenembargo som har legat på Afghanistan
            sedan 1996.
          </note>
          <note>
            Det har varit svårt att få fram information, men det vi tror
            oss veta så här långt är att ministern inte själv var närvarande,
            att beslutet inte fanns på ordinarie dagordning utan kom upp som
            ett extraärende på brittiskt initiativ och att svenska EU-nämnden
            inte kände till ärendet innan.
          </note>
          <note>
            Min första fråga är: Vad vet Marita Ulvskog mer om detta?
          </note>
          <note>
            Anf. 61 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Lotta N Hedström hade ju kunnat ställa frågan till
            mig innan hon vände sig till EU och anmälde mig för att jag inte
            skulle ha informerat EU-
          </note>
          <note>
            nämnden om frågan. Något som jag själv icke hade kunskap och
            information om kunde jag självfallet inte redovisa för och informera
            EU-nämnden om.
          </note>
          <note>
            I sakfrågan gäller följande: Jag var inte närvarande på det kulturministermöte
            som sedan ägde rum den
          </note>
          <note>
            5 november. Sverige representerades vid det mötet av statssekreteraren
            i Kulturdepartementet. Frågan kom upp sent på eftermiddagen efter
            lunchen. På de flesta ministerrådsmöten beslutas s.k. A-punkter
            i ministerråd som inte alls har med sakinnehållet att göra, dvs.
          </note>
          <note>
            den fråga det handlade om, ett delvis hävt vapenembargo i förhållande
            till Afghanistan, hade beslutats och beretts i ett helt annat
            ministerråd. Ordningen med A-punkter är en rutin som används i
            EU-arbetet för att så snabbt som möjligt kunna fatta beslut. Man
            kan ha mängder av synpunkter på denna del av EU-
          </note>
          <note>
            systemet, men detta är fakta i målet.
          </note>
          <note type="speaker">
            Anf. 62 LOTTA N HEDSTRÖM (mp):
          </note>
          <note>
            Fru talman! Min följdfråga gäller om det hos regeringen finns
            någon sorts riskbedömning för ett ökat vapeninflöde i Afghanistan
            i dag. Jag vet inte om det finns någon som vill svara på den frågan.
          </note>
          <note>
            Anf. 63 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Än så länge hanterar vi inte vapenfrågor och vapenembargofrågor
            i kulturministerrådet i
          </note>
          <note>
            EU. Jag kan inte svara på den frågan.
          </note>
          <note>
            Arbetslösheten bland invandrare
          </note>
          <note type="speaker">
            Anf. 64 ANNA KINBERG (m):
          </note>
          <note>
            Fru talman! Jag har en fråga till statsrådet Mona
          </note>
          <note>
            Sahlin.
          </note>
          <note>
            Häromdagen presenterade AMS statistik som tyvärr var ganska dyster.
            Det ser nu ut som om arbetslösheten ökar. Då är det oftast de
            sämst etablerade som slås ut först.
          </note>
          <note>
            I går såg jag statsrådet på TV. Då sade hon att hon vill föra
            krig mot orättvisor, och det vill jag också. Då kan det vara viktigt
            att ta tag i frågan om invandrare på arbetsmarknaden eftersom
            de tillhör dem som har det allra svårast när konjunkturen viker.
            Vi vet att många arbetsgivare - vilket antagligen ingen av oss
            tycker om - tvekar inför att tillsvidareanställa människor som
            de inte känner sig helt säkra på. Tyvärr drabbar detta ofta invandrare.
          </note>
          <note>
            På vilket sätt kommer beslutet från partikongressen i förra veckan
            - om det blir regeringspolitik - om lag på heltidsanställning
            att gynna och underlätta för invandrare att ta sig in på arbetsmarknaden?
          </note>
          <note type="speaker">
            Anf. 65 Statsrådet MONA SAHLIN (s):
          </note>
          <note>
            Fru talman! Jag är övertygad om att Anna Kinberg och jag har
            ganska olika uppfattning om vad krig mot orättvisor innebär. Det
            är sannerligen inte så att det nu är dags att ta tag i orättvisor.
            Att det bland många av dem som har kommit till oss från andra
            länder finns en högre arbetslöshet har stått i fokus under många
            år. Arbetslösheten bland dem som har utomnordiskt medborgarskap
            har fallit mer än bland övriga medborgare. De av moderaterna så
            illa omtyckta storstadsavtalen har visat att i de områden där
            stat och kommun hjälps åt faller arbetslösheten snabbare än i
            andra områden.
          </note>
          <note>
            Med en aktiv arbetsmarknadspolitik går det att stötta dem som
            i dag är diskriminerade. Dit hör också de deltidsarbetslösa.
          </note>
          <note>
            Partikongressen vill se att det finns en rätt att gå upp till
            heltidsarbete. Många, inte bara invandrarkvinnor, fastnar i deltidsarbetslöshet
            där det inte går att försörja sig. Det är mycket rimligt att det
            finns en större rätt för löntagarna att gå upp i heltid om det
            är det de önskar.
          </note>
          <note type="speaker">
            Anf. 66 ANNA KINBERG (m):
          </note>
          <note>
            Fru talman! Tack för svaret. AMS säger - som borde veta, tycka
            vad man vill om AMS - att kurvan riskerar att svänga vad gäller
            invandrarna. Jag känner väl till att det har sett bättre ut ett
            tag. Risken finns nu att det blir än svårare.
          </note>
          <note>
            Vilka konkreta lagförslag är på gång för att göra det lättare,
            inte svårare, för invandrare och de minst etablerade att ta sig
            in på arbetsmarknaden?
          </note>
          <note type="speaker">
            Anf. 67 Statsrådet MONA SAHLIN (s):
          </note>
          <note>
            Fru talman! Som säkert Anna Kinberg känner till är det så att
            om konjunkturen svänger igen och arbetslösheten ökar riskerar
            det självfallet att drabba den som står längst ned på stegen,
            vilket tyvärr ofta är en mer högutbildad person men som har en
            annan etnisk bakgrund än den Anna Kinberg och jag har.
          </note>
          <note>
            Då är hävdandet av den starka diskrimineringslagstiftningen -
            som jag tror vi båda tycker är viktig - en av de större insatserna
            vi kan göra, dvs. sprida kunskap om denna lag, möjligheten att
            anmäla enligt den lagen och också sprida kunskapen hos arbetsgivarna
            om hur den lagen ser ut.
          </note>
          <note>
            För övrigt är det fråga om insatser för att ge bättre utbildning
            i det svenska språket. Det handlar om att inte lägga ned AMS-insatser
            utan att förstärka dem just för de grupper som mest behöver vår
            solidaritet.
          </note>
          <note>
            Det är det som socialdemokratiska regeringar i alla konjunkturnedgångar
            prioriterar. Det kommer vi att göra också nu om det behövs.
          </note>
          <note>
            Digital-TV
          </note>
          <note type="speaker">
            Anf. 68 ULF NILSSON (fp):
          </note>
          <note>
            Fru talman! Jag tänkte ställa en fråga till kulturminister Marita
            Ulvskog.
          </note>
          <note>
            Digital-TV och vilken teknik som ska användas i utbyggnaden av
            den har varit en het fråga. Regeringen vill att nätet ska byggas
            ut med markteknik, trots att många experter menar att satellitteknik
            på många håll skulle bli både billigare och effektivare.
          </note>
          <note>
            Det är det statliga bolaget Teracom som har fått uppdraget att
            göra det som regeringen vill. De har fått stora subventioner från
            skattepengar, men de tycks ändå ha dålig ekonomi. Vi vet alla
            att det inte är många människor som har köpt dessa boxar de gör
            reklam för. Enligt uppgift behöver nu Teracom kapitaltillskott.
          </note>
          <note>
            Om det nu visar sig vara sant att Teracom behöver kapitaltillskott,
            kommer ministern att skjuta in fler statliga pengar för att hjälpa
            detta företag?
          </note>
          <note>
            Vid en tidigare fråga i riksdagen svarade ministern att en konsultfirma
            skulle titta på deras ekonomi och att firman skulle vara färdig
            i slutet av oktober.
          </note>
          <note>
            Vad säger konsultfirman om Teracoms ekonomi?
          </note>
          <note>
            Anf. 69 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag är lite förvånad över att en folkpartistisk riksdagsledamot,
            som i vanliga fall brukar vara motståndare till monopol och för
            konkurrens, inte tycker att det är rimligt att vi ser till att
            vi behåller konkurrensen när det gäller TV-distribution, dvs.
          </note>
          <note>
            att få in TV såväl via marknät, via satellit som via kabel. Det
            är den ordning vi har i dag. Satellit och kabel digitaliseras,
            men Ulf Nilsson tycker inte att det befintliga marknätet ska digitaliseras.
          </note>
          <note>
            Detta var från början ett initiativ från Folkpartiet,
          </note>
          <note>
            Socialdemokraterna och Centerpartiet.
          </note>
          <note>
            Teracom har hittills icke subventionerats av några skattemedel,
            som Ulf Nilsson påstår. Det är ett helt felaktigt påstående. Däremot
            har en konsultfirma haft i uppdrag att titta närmare på Teracom,
            att komma med underlag till departementet. Detta är något som
            vi bereder just nu, och självfallet som ägare kommer vi att ha
            kontakter med Teracom inför den bolagsstämma som företaget kommer
            att ha i slutet av november månad.
          </note>
          <note type="speaker">
            Anf. 70 ULF NILSSON (fp):
          </note>
          <note>
            Fru talman! Tack för svaret.
          </note>
          <note>
            Jag är inte här i dag för att diskutera de olika tolkningarna
            av den miljardrullning som man sätter i gång genom att låsa sig
            vid en viss teknik. Mina viktiga frågor gäller dels vad som framgår
            i konsultrapporten som ministern utlovade skulle vara klar till
            slutet av oktober, dels om ministern anser det vore principiellt
            riktigt att skjuta till statliga pengar om det visar sig att Teracom
            behöver kapitaltillskott. Det är en viktig principiell fråga om
            kapital ska skjutas till till ett statligt företag. Jag tycker
            naturligtvis inte det.
          </note>
          <note>
            Det är de två frågorna jag tycker det vore tacksamt att få svar
            på.
          </note>
          <note>
            Anf. 71 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Den konsultrapport som jag aviserade skulle komma
            har också kommit till departementet.
          </note>
          <note>
            Den är ett arbetsunderlag som vi arbetar med. Den ingår i en
            beredningsprocess där frågan är hur staten som ägare av Teracom
            ska agera framöver.
          </note>
          <note>
            Sedan finns det en styrelse och en ledning som självfallet arbetar
            på vanligt sätt. Inför bolagsstämmor ska ägarna ha en synpunkt
            och ta sitt ägaransvar.
          </note>
          <note>
            Det är detta som vi arbetar med just nu i departementet.
          </note>
          <note>
            Bouppteckningar
          </note>
          <note type="speaker">
            Anf. 72 KENNETH LANTZ (kd):
          </note>
          <note>
            Fru talman! Jag har en fråga riktad till statsrådet
          </note>
          <note>
            Thalén.
          </note>
          <note>
            I Skåne går det att läsa bl.a. i Helsingborgs Dagblad att bouppteckningarna
            samlas på hög. Det framgår att de lokala tingsrätterna ofta klarade
            av bouppteckningen på några veckor, men sedan Skattemyndigheten
            i Malmö tagit över tar det tre till fyra månader.
          </note>
          <note>
            Detta är olyckligt. Många fastigheter står nu tomma och kan inte
            säljas förrän skiftet är avklarat.
          </note>
          <note>
            Flera andra exempel kan nämnas.
          </note>
          <note>
            Min fråga är: Ämnar ministern göra någonting för att nedbringa
            handläggningstiderna för bouppteckning hos skattemyndigheterna?
          </note>
          <note type="speaker">
            Anf. 73 Statsrådet INGELA THALÉN (s):
          </note>
          <note>
            Fru talman! Jag ber verkligen Kenneth Lantz om ursäkt, men jag
            kan inte ge något besked när det gäller resurstillskott eller
            annan förstärkning i denna fråga. Kenneth Lantz får återkomma
            till finansministern när han är med på frågestunden.
          </note>
          <note>
            Rättshjälpen
          </note>
          <note type="speaker">
            Anf. 74 SONJA FRANSSON (s):
          </note>
          <note>
            Fru talman! Jag vill vända mig till justitieministern, och det
            gäller rättshjälpen.
          </note>
          <note>
            Det vanliga är i dag att man själv står för den rättshjälp man
            behöver, genom att man har tecknat en försäkring och kan använda
            sig av den. En familj har oftast en gemensam försäkring. Problemet
            uppstår i samband med att en kvinna t.ex. blir utsatt för våld,
            försöker reda ut sin situation, lämnar maken, försäkringen står
            i makens namn och det sedan blir vårdnadstvister, bodelningstvister
            eller liknande.
          </note>
          <note>
            Jag undrar om det är någonting som är på gång när det gäller
            rättshjälpen för att just undvika sådana här problem eller om
            ministern funderar på att ändra det här.
          </note>
          <note>
            Anf. 75 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Det vore naturligtvis önskvärt att alla kunde få
            rättshjälp i alla ärenden. Så är emellertid inte fallet, utan
            det finns vissa begränsningar, dels beloppsmässigt, dels i vissa
            ärenden.
          </note>
          <note>
            Det har skjutits till ytterligare 75 miljoner kronor för rättshjälpen
            i år, och det innebär naturligtvis att den förstärks.
          </note>
          <note>
            Vad gäller vårdnadsfrågor har man rätt till rättshjälp - det
            finns visserligen ett tak på 100 timmar.
          </note>
          <note>
            Bodelningen anses vara en förmögenhetsrättslig fråga, som inte
            primärt ska täckas av rättshjälpen, i varje fall inte i första
            skedet. Sedan går det att överklaga till domstol, och då kan det
            bli annorlunda.
          </note>
          <note type="speaker">
            Anf. 76 SONJA FRANSSON (s):
          </note>
          <note>
            Fru talman! Vi har nu jobbat ett antal år med kvinnofridsfrågorna,
            som jag tycker är oerhört viktiga, och det är mycket viktigt att
            jobba vidare med dem. När sådana här saker dyker upp, att en kvinna
            har små möjligheter att klara sig därför att hon inte har ekonomiska
            möjligheter och befinner sig i en situation där försäkringen inte
            gäller för henne också, är det väldigt viktigt att vi ser över
            alla detaljer som gör att dessa svårigheter uppstår att just kunna
            skapa sig ett nytt liv för sig och sina barn när man har blivit
            utsatt för t.ex. våld.
          </note>
          <note>
            Anf. 77 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Bara som ett klargörande vill jag påpeka att den
            kvinna som utsätts för våld och sedan blir föremål för polisutredning
            har rätt till målsägarbiträde. Den rätten har också utvidgats
            i år när det gäller brott mot besöksförbud. Vad gäller kvinnofrid
            är den frågan oerhört aktuell, och jag kommer nu på lördag att
            presentera ytterligare åtgärder som är ägnade att ge skydd åt
            utsatta kvinnor.
          </note>
          <note>
            Kulturen i skolan
          </note>
          <note type="speaker">
            Anf. 78 BIRGITTA SELLÉN (c):
          </note>
          <note>
            Fru talman! Jag har en fråga till kulturminister
          </note>
          <note>
            Ulvskog.
          </note>
          <note>
            Minskade ekonomiska möjligheter i skolorna har gjort att barnens
            kontakter med kulturaktiviteter, möten med konstnärer osv. har
            minskat och är ganska få på en del håll. Många kommuner har delat
            upp resurserna till skolorna, vilket gör att varje enskild skola
            ska få köpa in kultur. Man anser sig då inte ha råd. Under tiden
            som det här har skett har också de tidigare fungerande kontaktnäten
            försvunnit.
          </note>
          <note>
            Skolverket och Kulturrådet har under en treårsperiod haft ett
            gemensamt regeringsuppdrag att samordna de nationella insatserna
            för att stimulera utvecklingsarbetet med kulturen i skolan. Då
            blir min fråga till kulturministern om hon är beredd att låta
            Skolverket och Kulturrådet få ett förlängt regeringsuppdrag och
            fortsätta att driva det här projektet under 2002-
          </note>
          <note>
            2004.
          </note>
          <note>
            Anf. 79 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Det är precis som Birgitta Sellén beskriver det.
            På sina håll har det blivit mindre av kultur i skolan, främst
            på grund av att kommuner har haft en ansträngd ekonomi. På några
            håll har det också varit negativt att det har gjorts en uppdelning
            av de här pengarna på varje enskild skola. Det har inneburit att
            det inte har funnits något samordningsansvar, och det har blivit
            mindre av kultur för en del barn i skolan.
          </note>
          <note>
            Det är olyckligt.
          </note>
          <note>
            I många kommuner som har varit berörda av den här negativa utvecklingen
            är man nu på väg att reda ut det. På en del håll är det tvärtom
            en väldigt positiv utveckling.
          </note>
          <note>
            När det gäller gruppen Kultur i skolan, som arbetar på hög nivå
            i samarbete mellan skolministern och mig själv - det är Skolverket
            och Kulturrådet som arbetar med det - utgår jag från att det är
            ett arbete som måste fortsätta också efter treårsperioden.
          </note>
          <note type="speaker">
            Anf. 80 BIRGITTA SELLÉN (c):
          </note>
          <note>
            Fru talman! Det var ett väldigt litet löfte - kulturministern
            "utgår från" att det ska fortsätta. Men jag tolkar det som att
            det kommer att fortsätta, eftersom jag känner att kulturministern
            är intresserad av det här. Jag vet också, som kulturministern
            säger, att även skolministern är starkt engagerad i det här.
          </note>
          <note>
            Kultur och estetiska ämnen är ju väldigt viktiga för inlärningen
            i skolan, och då är det viktigt att man satsar på det. Jag hoppas
            och tror att detta projekt verkligen ska kunna fortsätta.
          </note>
          <note>
            Anf. 81 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag säger "utgår från" därför att den här treårsperioden
            fortfarande rullar på. Skulle det vara så att vi finner att det
            finns någon annan form, någon permanent form, för samarbetet mellan
            Kulturrådet och Skolverket som fungerar ännu bättre ska vi naturligtvis
            försöka med det.
          </note>
          <note>
            Denna fråga kommer att vara fortsatt prioriterad.
          </note>
          <note>
            Att den kommer att vara det i just den här formen kan jag inte
            garantera, men den kanske är den bästa. Vi får återkomma.
          </note>
          <note>
            Utredning om internationella adoptioner
          </note>
          <note type="speaker">
            Anf. 82 TASSO STAFILIDIS (v):
          </note>
          <note>
            Fru talman! I dag kom det ett pressmeddelande från Socialdepartementet
            som säger att regeringen har beslutat att tillsätta en utredning
            för att se över internationella adoptioner. Jag tycker att det
            är bra. Det är en utredning som behövs på alla sätt och vis.
          </note>
          <note>
            Under den socialdemokratiska kongressen beslutade även Socialdemokraterna
            - i likhet med många andra partier här i riksdagen, förutom Kristdemokraterna
            och Moderaterna - att ta upp frågan vad gäller internationella
            adoptioner och möjligheten för homosexuella att bli prövade som
            adoptivföräldrar. Jag vet också att det pågår ett arbete inom
            Justitiedepartementet med att förbereda en sådan proposition,
            som ska läggas till våren.
          </note>
          <note>
            Jag vill fråga justitieminister Thomas Bodström om den här nya
            utredningen på något sätt kommer att påverka innehållet i den
            kommande propositionen just vad gäller frågan specifikt om homosexuella
            föräldrar och i synnerhet prövningsrätten vad gäller internationella
            adoptioner.
          </note>
          <note>
            Anf. 83 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Den utredning som har beslutats i dag påverkar inte
            det arbete som pågår på Justitiedepartementet, det arbete som
            just har nämnts.
          </note>
          <note type="speaker">
            Anf. 84 TASSO STAFILIDIS (v):
          </note>
          <note>
            Fru talman! Det var glädjande att höra. Man kan bli lite orolig
            när man läser i Svenska Dagbladet att statsrådet Ingela Thalén
            har uttalat sig i motsatt riktning.
          </note>
          <note>
            Det intressanta i den här frågan är trots allt de barn som redan
            finns i Sverige i dag, de internationellt adopterade barn som
            lever med föräldrar som är homosexuella, och att även barn i framtiden
            ska kunna komma till de bästa möjliga föräldrarna i Sverige, oavsett
            föräldrarnas sexuella läggning.
          </note>
          <note>
            Då är min följdfråga till justitieministern om han är beredd
            att på ett tydligt sätt ta till vara även dessa barns juridiska
            rättigheter till sina föräldrar, alltså dessa barn som redan finns
            i Sverige i dag.
          </note>
          <note>
            Anf. 85 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Vi tar hänsyn till alla barn som finns i
          </note>
          <note>
            Sverige. Vi tar också hänsyn till barn som finns utanför Sverige.
          </note>
          <note>
            Pälsdjursuppfödningen
          </note>
          <note type="speaker">
            Anf. 86 JEPPE JOHNSSON (m):
          </note>
          <note>
            Fru talman! Åke Sandström tog tidigare upp pälsdjuren och socialdemokraternas
            kongress. Ställningstagandet bekymrar mig mycket, eftersom jag
            kommer från den kommun som har nästan hälften av alla pälsfarmar.
          </note>
          <note>
            Statsrådet Messing sade att man hade fattat beslut på djuretiska
            grunder. Det förvånar mig och många i
          </note>
          <note>
            Blekinge, eftersom man inte ens kunde invänta de utredningar
            som man själv hade tillsatt.
          </note>
          <note>
            Förmodligen kommer pälsdjursnäringen att flytta till länder på
            andra sidan Östersjön vid ett förbud i
          </note>
          <note>
            Sverige. Vad djuren tjänar på det kan vi diskutera senare.
          </note>
          <note>
            I konsekvensens namn vill jag ställa följande fråga. Kommer förbudet
            mot pälsdjursuppfödningen att följas av ett förbud mot att bära
            päls i Sverige?
          </note>
          <note type="speaker">
            Anf. 87 Statsrådet INGELA THALÉN (s):
          </note>
          <note>
            Fru talman! Nej, regeringen kommer inte att lägga fram något
            förslag om förbud mot att bära päls. Det gäller varken djur som
            bär päls eller människor som bär päls.
          </note>
          <note type="speaker">
            Anf. 88 JEPPE JOHNSSON (m):
          </note>
          <note>
            Fru talman! Jag vill inte från bänken beskylla regeringen för
            hyckleri, men det ligger nära till hands.
          </note>
          <note>
            Jag har en annan fråga, om det nu går så illa för alla våra kamrater
            hemma i kommunen och i övriga
          </note>
          <note>
            Sverige att deras näring förbjuds. De senaste åren har pälsdjursuppfödarna
            tvingats investera väldigt mycket för att burarna ska hålla de
            mått som Jordbruksverket har krävt. Det har man hållit på med
            fram till förra året, och man har lagt ned miljoner. Dessutom
            hade man gjort oerhört stora investeringar dessförinnan.
          </note>
          <note>
            Kan statsrådet garantera att dessa människor får tillbaka de
            pengar som de faktiskt har lagt ned om det går så illa att ni
            får igenom detta ogenomtänkta förslag? Det tycker jag att de har
            rätt till när de får näringsförbud från högsta politiska ort.
          </note>
          <note type="speaker">
            Anf. 89 Statsrådet INGELA THALÉN (s):
          </note>
          <note>
            Fru talman! Denna diskussion fördes också tidigare. Jag vill
            stryka under det svar som Ulrica Messing gav Åke Sandström.
          </note>
          <note>
            Vi har gjort detta ställningstagande utifrån ett djuretiskt perspektiv.
            Vi kan ha olika uppfattningar om det, och jag ser på Jeppe Johnssons
            minspel att vi definitivt har olika uppfattning. Men det är den
            socialdemokratiska partikongressens ställningstagande.
          </note>
          <note>
            Vi kommer naturligtvis att hantera denna fråga på det sätt som
            är både riktigt och rimligt ur ett regionalpolitiskt och ur ett
            branschpolitiskt perspektiv. Precis som Ulrica Messing tidigare
            sade kommer denna fråga att beredas i den ordning som man bör
            bereda denna sorts frågor.
          </note>
          <note>
            Situationen för kvinnor i fängelser
          </note>
          <note type="speaker">
            Anf. 90 HELENA BARGHOLTZ (fp):
          </note>
          <note>
            Fru talman! Justitieministern får många frågor i dag, och också
            en av mig. Den handlar om situationen för kvinnor i fängelse.
            Det är bara 5 % av de intagna i fängelse som är kvinnor, men de
            utgör en väldigt speciell grupp. De flesta är arbetslösa när fängelsetiden
            påbörjas, och därför är det väldigt viktigt att de får en meningsfull
            och yrkesinriktad utbildning. Ett extra stort problem är att många
            av dem också är mödrar. Jag vet, genom de kontakter jag har haft,
            att de upplever stor skuld och skam över att vara en mamma som
            sitter i fängelse. Självklart är detta också ett problem för pappor,
            men min erfarenhet är att det upplevs ännu mera skuldtyngt av
            kvinnor.
          </note>
          <note>
            Jag vill därför fråga vilka tankar justitieministern har när
            det gäller att förbättra för och hjälpa kvinnor som också är mödrar
            och som sitter i fängelse.
          </note>
          <note>
            Anf. 91 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Några konkreta åtgärder är det inte min eller regeringens
            uppgift att vidta. Det är Kriminalvårdsstyrelsens uppgift. Däremot
            har denna fråga uppmärksammats och diskuterats i samtal mellan
            regeringen och Kriminalvårdsstyrelsen. Det har gällt det som nu
            nämns, men också att kvinnor många gånger är i en svårare och
            mer utsatt social situation, vilket bl.a. hör ihop med att de
            många gånger också är brottsoffer. De speciella förhållanden som
            gäller för kvinnor i fängelse innebär att det måste tas särskilda
            hänsyn.
          </note>
          <note>
            Jag besökte Hinseberg i våras. Man har inrättat möjligheter för
            barn och eventuella makar att bo där under viss tid. Det har fallit
            väl ut, och det finns önskemål om att man ska bygga ytterligare
            ett sådant hus på Hinseberg.
          </note>
          <note type="speaker">
            Anf. 92 HELENA BARGHOLTZ (fp):
          </note>
          <note>
            Fru talman! Tack, justitieministern, för det svaret.
          </note>
          <note>
            Men det räcker väl egentligen inte. Vi har från Folkpartiets
            sida diskuterat om man inte rentav skulle ha särskilda anstalter,
            typ Hinseberg, där man skilde ordentligt på manliga och kvinnliga
            intagna. Precis som justitieministern påpekar är dessa kvinnor
            ofta också brottsoffer. Relationerna mellan män och kvinnor på
            anstalter är extra ansträngda.
          </note>
          <note>
            Det behövs naturligtvis också besöksrum och besökslägenheter
            där kvinnorna kan få träffa sina barn.
          </note>
          <note>
            Här finns väldigt mycket att göra. Jag hoppas verkligen att justitieministern
            fortsätter med insatser för kvinnor på fängelser.
          </note>
          <note>
            Anf. 93 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Vi kommer att fortsätta med det arbetet. Men det
            som nämns här har vi alltså redan gjort. Det finns särskilda anstalter
            för kvinnor - bl.a.
          </note>
          <note>
            Hinseberg.
          </note>
          <note>
            Kontakten mellan utredare och departement
          </note>
          <note type="speaker">
            Anf. 94 JAN BACKMAN (m):
          </note>
          <note>
            Fru talman! Jag skulle vilja ställa en fråga till kulturministern.
            Enligt medieuppgifter har kulturministern valt att avstå från
            att kommentera ett telefonsamtal som har utväxlats mellan departementsrådet
          </note>
          <note>
            Kerstin Persdotter och den av regeringen utsedde särskilde utredaren
            hovrättslagmannen i Sundsvall
          </note>
          <note>
            Håkan Lavén, som denne uppfattat som ett försök att påverka hans
            uppdrag att göra en översyn av radiooch TV-lagen.
          </note>
          <note>
            Jag undrar om kulturministern är beredd att lämna en kommentar
            här och nu.
          </note>
          <note>
            Anf. 95 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag har inte avstått från att lämna kommentar. Däremot
            hade jag personligen inte tillfälle att tala med alla de journalister
            som hörde av sig i går. Jag vidarebefordrade en kommentar via
            departementets pressekreterare. Min kommentar, som har återgetts
            i några få medier, lyder som följer.
          </note>
          <note>
            Jag har aldrig talat med denne särskilde utredare.
          </note>
          <note>
            Jag har aldrig träffat honom. Jag har självfallet aldrig bett
            någon av mina medarbetare att ringa honom och ge honom order i
            någon sak. Det är fakta i målet.
          </note>
          <note>
            Jag är mycket överraskad över att han inte vill fullfölja sitt
            uppdrag. Jag beklagar det.
          </note>
          <note type="speaker">
            Anf. 96 JAN BACKMAN (m):
          </note>
          <note>
            Fru talman! Får jag fråga kulturministern vilka kontakter ministern
            anser bör förekomma mellan ett departement och en utsedd utredare
            vid sidan av de direktiv som regeringen har fattat beslut om.
          </note>
          <note>
            Anf. 97 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Den praxis som gäller sedan evinnerlig tid i Regeringskansliet
            är att utredaren får tillgång till ett direktiv när vederbörande
            ska ta ställning till om hon eller han vill ta uppdraget. Sedan
            får man ett arvode. En ansvarig tjänsteman på den enhet som behandlar
            frågorna kan sedan vid enstaka tillfällen behöva ha någon praktisk
            underhandskontakt.
          </note>
          <note>
            Departementet har också rätt ofta experter i utredningar. De
            representerar självfallet icke sig själva utan departementet,
            och deras uppgift är att på ett mycket översiktligt sätt hålla
            departementet och statsrådet informerade om vad som förekommer
            i utredningen. Det blir av arbetsskäl på ett mycket översiktligt
            plan och oftast i ett mycket sent skede. Det är praxis för samtliga
            utredningar.
          </note>
          <note>
            Frysning av tillgångar för organisationer och personer i Sverige
          </note>
          <note type="speaker">
            Anf. 98 YVONNE RUWAIDA (mp):
          </note>
          <note>
            Fru talman! Min fråga går till justitieminister
          </note>
          <note>
            Thomas Bodström. USA:s finansdepartement har upprättat en lista
            på både organisationer och personer.
          </note>
          <note>
            Denna lista har USA vidarebefordrat till FN:s kommitté för sanktioner.
            Där har man, utan att ha fått underlag i frågan, antagit listan.
            Därefter har EU-
          </note>
          <note>
            kommissionen, utifrån en förordning som finns, tagit beslut om
            denna lista, vilket har inneburit att man har frusit tillgångar
            för organisationer och personer i
          </note>
          <note>
            Sverige.
          </note>
          <note>
            Detta är en politisk fråga. Enligt Rikskriminalens chef Lars
            Nylén finns det ingen misstanke om brott gällande dessa personer
            och organisationer. Det är en politisk bestraffning, sanktionerad
            av FN, säger Lars
          </note>
          <note>
            Nylén.
          </note>
          <note>
            Det är en fråga om rättssäkerhet. Jag undrar hur den svenska
            regeringen kommer att agera för att upphäva denna frysning och
            för att se till att dessa personer får en rättslig prövning i
            Sverige innan de blir misstänkliggjorda.
          </note>
          <note>
            Anf. 99 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Prövningen sker alltså i FN:s sanktionskommitté.
            Det är upp till de länder som sitter i den kommittén - bl.a. Norge
            - att göra en prövning.
          </note>
          <note>
            Man har fattat ett enigt beslut om att de här tillgångarna ska
            frysas. På det sätt som beskrivs har det sedan också antagits
            en förordning av EU. Därmed är detta giltigt i Sverige.
          </note>
          <note>
            Vi har alltså inte någon egen prövning. Våra alternativ är egentligen
            två, att begå ett folkrättsbrott och gå direkt emot FN och FN-stadgan
            eller att göra det som vi nu gör, nämligen att vi begär att av
            USA
          </note>
          <note>
            få det underlag som har legat till grund för att de här personerna
            är med på listan. Om det skulle visa sig att någonting är fel
            kan alltså Sverige agera för att FN:s sanktionskommitté ska ändra
            sitt beslut.
          </note>
          <note type="speaker">
            Anf. 100 YVONNE RUWAIDA (mp):
          </note>
          <note>
            Fru talman! De uppgifter som jag har fått är att inte ens FN:s
            sanktionskommitté har fått ett underlag till det här beslutet.
            Man har inte fått veta vad som är orsaken till att USA misstänkliggör
            dessa organisationer och personer.
          </note>
          <note>
            Jag tycker att det är väldigt sorgligt att FN:s sanktionskommitté
            fattar ett beslut utan att ha fått ett underlag, att man bara
            tar USA:s ord för sanning. Detta är ju en politisk fråga i dag.
            Jag tycker att Sverige borde ta upp det här på FN-nivå och se
            till att de här personerna får det stöd som de behöver. De här
            organisationerna kan ju gå i konkurs och annat. Jag tänker på
            alla de socialbidragstagare och andra utsatta grupper i Rinkeby
            som har skickat pengar till släktingar som har det väldigt svårt,
            som inte får pengar nu. Det sker dessutom under ramadan. Det är
            en väldigt viktig och känslomässig fråga.
          </note>
          <note>
            Jag tycker att det är angeläget att Sverige agerar tydligt. Vad
            kommer Sverige att göra om USA inte ger oss underlag? Då tycker
            jag faktiskt att man ska gå upp till FN:s sanktionskommitté och
            säga att det här beslutet är fattat utan underlag och borde därför
            upphävas.
          </note>
          <note>
            Anf. 101 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Det är alltså FN:s sanktionskommitté som har fattat
            det här beslutet. Det är den som kan ändra det. Det som Sverige
            kan göra är det som vi gör nu.
          </note>
          <note>
            Men jag anser att det dessutom finns skäl att ytterligare lyfta
            in rättssäkerhetsfrågor när det gäller kampen mot terrorism, och
            som kabinettssekreterare
          </note>
          <note>
            Hans Dahlgren berättade i går kommer sådana initiativ att tas
            av Sverige inom de närmaste månaderna.
          </note>
          <note>
            Sjukskrivningskostnaden
          </note>
          <note>
            Anf. 102 DÉSIRÉE PETHRUS ENG-
          </note>
          <note type="speaker">
            STRÖM (kd):
          </note>
          <note>
            Fru talman! Jag har en fråga till statsrådet Ingela
          </note>
          <note>
            Thalén.
          </note>
          <note>
            Sjukskrivningskostnaderna har, precis som medierna har rapporterat,
            ökat dramatiskt. 1998 låg kostnaden på ca 20 miljarder för sjukförsäkringen,
            och i år ligger kostnaden på ca 43 miljarder. Det är alltså
          </note>
          <note>
            23 miljarder i ökade kostnader. Den här kostnaden motsvarar exempelvis
            hela budgeten för rättsväsendet. Trots detta har regeringen inte
            förmått att stoppa kostnadsutvecklingen.
          </note>
          <note>
            Regeringen har i år presenterat ett elvapunktsprogram. Det är
            i och för sig inget fel på förslagen, men man kan ju undra hur
            skarpa förslagen är och hur snabbt de kan få effekt.
          </note>
          <note>
            Min fråga till statsrådet är därför: När beräknar regeringen
            att det blir någon effekt av förslagen, och i vilken storleksordning
            är de besparingar som man tror sig få med förslagen?
          </note>
          <note type="speaker">
            Anf. 103 Statsrådet INGELA THALÉN (s):
          </note>
          <note>
            Fru talman! Den 5 december kommer vi i riksdagen att behandla
            det budgetförslag som rör socialförsäkringsområdet. Jag kommer
            i anslutning till det att utveckla regeringens syn på frågan om
            sjukskrivningskostnader, socialförsäkringens administration m.m.
          </note>
          <note>
            Jag kan nu väldigt kortfattat säga att de ungefär
          </note>
          <note>
            100 000 långtidssjukskrivna som vi har i dag kommer att bli hjälpta
            av bl.a. det elvapunktsprogram som regeringen har lagt fram förslag
            om. I det programmet finns också en diskussion om förebyggande
            insatser. Statsrådet Sahlin och jag har påbörjat ett samtal med
            arbetsmarknadens parter för att förändra dagens arbetsliv, så
            att man förhindrar att fler blir sjukskrivna och långtidssjukskrivna.
          </note>
          <note>
            Sammantaget är det min uppfattning att detta på kort och på lång
            sikt kommer att underlätta både för dem som är i arbetslivet i
            dag och de som är sjukskrivna. Vi kommer också att vidta åtgärder
            för att underlätta för förtidspensionärer att återgå till arbetsmarknaden
            i den takt som de själva önskar.
          </note>
          <note>
            Anf. 104 DÉSIRÉE PETHRUS ENG-
          </note>
          <note type="speaker">
            STRÖM (kd):
          </note>
          <note>
            Fru talman! Många av förslagen är förebyggande.
          </note>
          <note>
            Det är vällovligt och bra, men risken är ju att de som redan
            i dag är sjukskrivna och som riskerar att bli förtidspensionärer
            inte får den snabba hjälp som de skulle behöva.
          </note>
          <note>
            I elvapunktsprogrammet aviseras också att man överväger en förlängd
            sjuklöneperiod för arbetsgivarna. Det här riskerar enligt min
            mening att man försvårar för handikappade och andra personer att
            få en anställning. Regeringen aviserade dessutom i en DN
          </note>
          <note>
            Debatt-artikel häromdagen att man ska lägga på ytterligare avgifter
            på företagen för att minska ohälsan.
          </note>
          <note>
            Varför lägger regeringen allt ansvar på företagen och arbetsgivarna?
            Vilket ansvar har försäkringskassan, som samordnare av rehabiliteringsinsatser,
            och varför satsar inte regeringen i stället på att ge försäkringskassorna
            en rejäl chans att klara sitt åtagande med ökade resurser?
          </note>
          <note type="speaker">
            Anf. 105 Statsrådet INGELA THALÉN (s):
          </note>
          <note>
            Fru talman! Arbetsgivarna har det övergripande ansvaret för arbetslivets
            villkor. Tillsammans med löntagarnas organisationer har de mycket
            stora möjligheter att påverka den lokala arbetsplatsen och företagets
            verksamhet, och det är arbetsgivarna som anger riktlinjerna för
            det här.
          </note>
          <note>
            Ett sätt att minska sjukskrivningskostnaderna kan ju vara det
            som kristdemokraterna föreslår, nämligen att man går in i ersättningen
            när det gäller t.ex. karensdagar. Vi lägger inte fram några sådana
            förslag.
          </note>
          <note>
            Vi vill i stället arbeta både operativt och förebyggande. I elvapunktsprogrammet
            finns det också insatser som kommer att underlätta för försäkringskassorna.
          </note>
          <note>
            Det handlar om verksamhetsutveckling. Det handlar om metodutveckling.
            Och det finns ansenliga belopp för att man ska kunna påskynda
            och t.ex. utveckla en väldigt viktig insats, nämligen att ge rehabilitering
            och arbetslivsinriktad rehabilitering till de personer som är
            långtidssjukskrivna. Till den delen behövs det också medverkan
            från arbetsgivarna och arbetsplatserna. Därför kommer Riksförsäkringsverket
            och
          </note>
          <note>
            Arbetsmarknadsverket gemensamt att få i uppdrag att samverka
            kring de frågorna.
          </note>
          <note>
            Bostadsbidragen
          </note>
          <note type="speaker">
            Anf. 106 OWE HELLBERG (v):
          </note>
          <note>
            Fru talman! Jag har en fråga till Ingela Thalén.
          </note>
          <note>
            På s-kongressen fattades det beslut om att man skulle höja nivåerna
            i a-kassan snarast. Det är viktigt.
          </note>
          <note>
            Vi vänsterpartister stöder att man ska få de 80 % som man är
            berättigad till.
          </note>
          <note>
            Min fråga gäller bostadsbidragen. De har inte inkomstanpassats
            eller boendekostnadsanpassats sedan
          </note>
          <note>
            1996.
          </note>
          <note>
            Min fråga till regeringen blir: Är det bråttom med det? Kommer
            det att bli någon sådan anpassning?
          </note>
          <note type="speaker">
            Anf. 107 Statsrådet INGELA THALÉN (s):
          </note>
          <note>
            Fru talman! Regeringen har inte för avsikt att justera upp bostadsbidragen.
            Regeringens ambition när det gäller kostnaderna för boendet är
            att minska dem långsiktigt. När det gäller en hel del av bostadsmarknaden
            har kostnadsökningen, i och med räntekostnadsminskningar och andra
            insatser, inte heller blivit så stor som den har varit under mitten
            av 90-
          </note>
          <note>
            talet. Dessutom kommer de förändringar som sker när det gäller
            fastighetstaxeringen också att påverka kostnadsutvecklingen för
            boendet.
          </note>
          <note>
            Vår inställning när det gäller bostadskostnaderna är att det
            bostadsbidrag som vi har i dag ska träffa just de hushåll som
            har svårast att klara bostadskostnaden. Enligt min uppfattning
            gör det det. Det kan bli en bättre anpassning när det gäller själva
            bostadsbidragets konstruktion, men när det gäller omfattning är
            det ungefär den omfattning som det är i dag.
          </note>
          <note type="speaker">
            Anf. 108 OWE HELLBERG (v):
          </note>
          <note>
            Fru talman! Min fråga handlade inte om träffsäkerhet eller om
            omfattning utan om bostadsbidragen skulle nivåjusteras, i linje
            med den allmänna samhällsutvecklingen.
          </note>
          <note>
            Det är ju faktiskt de fattigaste som får bostadsbidrag, och de
            har blivit fattigare sedan 1996. Regeringen borde väl också ha
            en politik för de fattigaste i samhället som kanske inte har så
            stor plats på skongressen eller har andra möjligheter att framhäva
            sina röster.
          </note>
          <note>
            Jag tycker att det här är angeläget. Det är fem år sedan bostadsbidragen
            anpassades. De borde anpassas årligen.
          </note>
          <note type="speaker">
            Anf. 109 Statsrådet INGELA THALÉN (s):
          </note>
          <note>
            Fru talman! Det allra bästa sättet att hjälpa de hushåll som
            har de lägsta inkomsterna är att se till att vi har en bra arbetsmarknadspolitik,
            att man får tillgång till arbetsplatser och att man får en god
            löneutveckling, och att vi också har en press på kostnaderna när
            det gäller boendet. Inkomstutvecklingen för hushållen är en väldigt
            viktig fråga.
          </note>
          <note>
            Därutöver finns det anledning att titta särskilt på vissa hushåll.
            Några av de hushållen är de med ensamförsörjare. Regeringen avser
            att återkomma till den frågan efter det att vi har gått igenom
            den utredning som kallades fattigdomsfällan.
          </note>
          <note type="speaker">
            Anf. 110 TREDJE VICE TALMANNEN:
          </note>
          <note>
            Vi hinner inte med någon ytterligare fråga. Tiden för frågestunden
            har gått. Jag vill tacka regeringens företrädare och kammarens
            ledamöter för er medverkan.
          </note>
          <note>
            8 § Information från regeringen om FN:s klimatmöte i Marrakech
          </note>
          <note>
            Anf. 111 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Ungefär samtidigt som vi blev klara med överläggningarna
            i Marrakech drog ett häftigt oväder in över regionen och åstadkom
            flera hundra döda i Marockos grannland Algeriet. Jag påstår naturligtvis
            inte att detta hör samman med klimatförändringarna. Men det är
            lite grann av ett ödets ironi att den typen av oväder drabbade
            området just när vi var klara med konferensen. Det är en påminnelse
            om vad som kan bli följden av den pågående klimatförändringen.
          </note>
          <note>
            I Kyoto 1997 gjorde industriländerna åtaganden att minska sina
            utsläpp av klimatpåverkande gaser.
          </note>
          <note>
            Men man kunde då inte komma fram till alla de praktiska beslut
            som måste fattas för att detta ska bli möjligt. I Buenos Aires
            året efter bestämdes att man skulle arbeta efter det som kallas
            Buenos Aires Plan of Action för att ta fram besluten till det
            möte som var planerat och ägde rum i Haag förra året.
          </note>
          <note>
            Det lyckades inte, som vi alla känner till. I stället ordnades
            ett särskilt möte i Bonn i somras. Det mötet kunde i allt väsentligt
            samla sig kring en politisk överenskommelse om dessa åtgärder.
            Det som var utestående kom att behandlas under mötet som ägde
            rum i Marrakech och som avslutades i lördags morse.
          </note>
          <note>
            Jag ska vid det här tillfället ge en beskrivning av hur
          </note>
          <note>
            Bonn- och Marrakechmötet sammantaget nu ger en grund för det
            fortsatta globala klimatarbetet.
          </note>
          <note>
            Låt mig först säga som en sammanfattande bedömning att det naturligtvis
            finns brister i de beslut som vi nu har kunnat fatta. Vi skulle
            ha velat ha annorlunda beslut. Det är en svag beskrivning av det
            som kallas för supplementaritet, dvs. hur mycket av de nödvändiga
            åtgärderna som de olika länderna ska vidta själva i stället för
            att förlita sig på de s.k. mekanismerna.
          </note>
          <note>
            Det är för mycket sänkor i överenskommelsen.
          </note>
          <note>
            Det finns i dag inte det vetenskapliga stödet som skulle krävas
            för att man skulle räkna med sänkorna i den omfattning som nu
            sker. Vi är också kritiska till de rent politiska beslut som har
            gett vissa länder mer sänkor relativt sett än vad andra länder
            har fått.
          </note>
          <note>
            Vi är naturligtvis också bekymrade över att de utsläppsminskningar
            som i Kyoto skulle vara 5,2 %
          </note>
          <note>
            från industrivärlden nu är i storleksordningen 1-2 %
          </note>
          <note>
            just därför att vi har sänkor och mekanismer i större omfattning
            än vad vi velat.
          </note>
          <note>
            Samtidigt tror jag att de kritiska synpunkterna inte är lika
            avgörande som det positiva resultatet av mötena. Vi har nu ett
            första bindande steg där vi har bekräftat att Kyotoprotokollet
            gäller och att det kan genomföras. Kyotoprocessen lever trots
            att den var dödförklarad av väldigt många bara för ett halvår
            sedan.
          </note>
          <note>
            Nu blir det möjligt att åstadkomma en ratificering av Kyotoprotokollet
            som planerat under nästa år
          </note>
          <note>
            2002. Vi har förhoppningar om att också de avgörande länderna
            Japan och Ryssland kommer att ratificera ganska tidigt och att
            Kyotoprotokollet kommer att kunna träda i kraft ganska snart.
            Jag tror att de positiva aspekterna överväger de negativa aspekterna
            som jag har redovisat.
          </note>
          <note>
            När det gäller de s.k. u-landsfrågorna var i stort sett en text
            färdig i Bonn. Nu har det endast skett vissa smärre kompletteringar.
            Det gäller t.ex. riktlinjerna för hur den globala miljöfonden
            EEF ska hantera den speciella klimatfond som skapades i Bonn.
          </note>
          <note>
            Här handlar det också om en överföring av resurser där EU tillsammans
            med ytterligare några industriländer har lovat att tillhandahålla
            ökade resurser.
          </note>
          <note>
            Det är fråga om 410 miljoner amerikanska dollar bl.a.
          </note>
          <note>
            till de fattigaste länderna för att de ska kunna anpassa sig
            till de klimatförändringar som de redan nu är utsatta för.
          </note>
          <note>
            Vad gäller de flexibla mekanismerna har jag nämnt mina synpunkter
            på supplementaritetsdefinitionen. I beslutet ligger också att
            varje land, vilket är positivt, måste upprätta en reserv på 90
            % av sina utsläpp för att garantera att länder inte säljer mer
            än de kommer att ha utrymme för i slutfasen av åtagandeperioden.
          </note>
          <note>
            Jag ser också det som positivt att kärnkraftsprojekt är uteslutna
            från det s.k. gemensamma genomförandet av de projektbaserade mekanismerna.
            Det gäller också CDM, dvs. Clean Development Mechanism. Sänkprojekt
            tillåts inom Clean Development
          </note>
          <note>
            Mechanism under första åtagandeperioden men är då begränsade
            till att aktiviteterna återbeskogning och beskogning, vilket kan
            bedömas som tillfredsställande.
          </note>
          <note>
            När det gäller kolsänkorna får man räkna med
          </note>
          <note>
            15 % av de beräknade upptagen i skog. Det är alltså en reduktion
            med inte mindre än 85 % med hänsyn till den osäkerhet som finns.
            Dessutom finns det ett tak som motsvarar 3 % av landets totala
            utsläpp av växthusgas för hur mycket sänkor man får räkna med.
          </note>
          <note>
            För Sveriges del innebär det att vi kan tillgodoräkna oss 3 %
            av basårsutsläppen i form av sänkor.
          </note>
          <note>
            Efterlevnadssystemet har kanske varit det mest knepiga problemet
            vi har haft att lösa. Grundbeslutet är nu att det finns en kommitté
            som ska ha två paneler. Den ena panelen ska besluta om vilka åtgärder
            som ska vidtas om ett land inte lever upp till regelverket. Den
            andra panelen ska föreslå åtgärder för att underlätta för länder
            som har mindre problem med åtagandet att komma till en compliance-situation.
          </note>
          <note>
            De påföljder som det kan bli tal om är att upprätta en handlingsplan
            för hur bristerna ska åtgärdas, att dra in landets rätt att sälja
            utsläppsrätter och att reducera den tilldelade mängden för kommande
            åtgärdperiod med en viss "ränta". Är det så att ett land missar
          </note>
          <note>
            1 miljon ton under närmaste åtagandeperiod kommer landet att
            få åstadkomma 1,3 miljoner ton i mindre utsläpp perioden därefter.
          </note>
          <note>
            En viktig fråga i detta sammanhang som vi har diskuterat i Marrakech
            är hur rapporteringen av utsläppen ska ske. Det är självfallet
            väldigt viktigt att vi har ett starkt system för rapportering
            som gör det möjligt för oss att följa upp hur väl länderna lever
            upp till sina åtaganden.
          </note>
          <note>
            Slutligen till det som nu ligger framför oss, nämligen ratificeringen
            av protokollet. Där har EU inklusive självfallet Sverige en mycket
            stark ambition att kunna ratificera protokollet före Johannesburgkonferensen
            till hösten nästa år. Som jag sade tidigare bör det nu vara möjligt
            också för andra länder att ratificera så att vi når upp till de
            krav som ställs för att protokollet ska kunna träda i kraft.
          </note>
          <note>
            Vi kommer självfallet att ha kontakt med de länderna och påverka
            dem så långt vi nu kan att också ratificera snabbt nog.
          </note>
          <note>
            Det allra viktigaste problemet är naturligtvis att försöka se
            till att också USA så fort som möjligt ansluter sig till Kyotoprocessen.
            USA svarar ju för 25 %
          </note>
          <note>
            av de globala utsläppen och 35 % av de rika ländernas utsläpp
            av växthusgaser, och det är klart att det skulle förstärka protokollet
            oerhört om USA kunde komma tillbaka. Det skulle naturligtvis också
            underlätta det globala arbetet med att möta klimatförändringarna
            om så är fallet.
          </note>
          <note>
            Jag tycker ju att klimatfrågan verkligen är en fråga som kräver
            globala allianser för att vi ska kunna lösa den, allianser som
            också måste bygga på multilateralism, och min förhoppning är naturligtvis
            att de erfarenheter USA gör just nu i kampen mot terrorismen också
            ska skapa förutsättningar för landet att delta mer helhjärtat
            i andra viktiga globala frågor.
          </note>
          <note>
            Vi måste också börja förbereda för nästa åtagandeperiod. En viktig
            fråga där blir om en del av utvecklingsländerna också ska få kvantifierade
            åtaganden, och jag ser det som ofrånkomligt att så blir fallet.
          </note>
          <note>
            En annan viktig fråga är att utveckla synen på sänkor och se
            om vi kan få ett vetenskapligt stöd av ett annat slag än vi har
            i dag för att arbeta mer aktivt med sänkor inom ramen för klimatpolitiken.
          </note>
          <note>
            En tredje fråga är naturligtvis vilken storlek de framtida åtagandena
            ska ha. Jag tror att vi alla är överens om att det kommer att
            krävas större minskningar av växthusgasutsläppen för kommande
            åtagandeperioder, radikalt större minskningar.
          </note>
          <note>
            Förhandlingarna för nästa åtagandeperiod ska börja senast 2005.
            Jag tror att vi ska använda tiden till dess till att förbereda
            de förhandlingarna väldigt väl.
          </note>
          <note>
            Jag ser ingen direkt poäng i att försöka starta förhandlingarna
            tidigare. Jag tror att det kan bli ett bättre resultat om vi låter
            ytterligare några års klimatförändringar påverka förhandlarnas
            vilja att bjuda till vad gäller de minskningar av utsläppen som
            kommer att visa sig nödvändiga.
          </note>
          <note type="speaker">
            Anf. 112 BIRGITTA SELLÉN (c):
          </note>
          <note>
            Fru talman! Det är ju intressanta frågor som diskuteras här,
            väldigt angelägna för hela jorden - globala frågor.
          </note>
          <note>
            Det jag funderar lite grand över är Ryssland som har ställt lite
            krav vad gäller kolsänkorna. De har en marginal på 30-40 % och
            skulle vilja använda den för att sälja ut överskottet. Ministern
            nämnde lite om det här med överskottet, men jag skulle gärna vilja
            få lite mer klarlagt runtomkring det med kolsänkorna och försäljningen,
            om det är så att Ryssland lyfte fram den frågan eller hur det
            var.
          </note>
          <note>
            När det gäller utvecklingsländerna har ju Australien tidigare
            agerat ganska hårt mot att utvecklingsländerna ska ha ökat ansvar,
            och det är ju med tanke på bl.a. konkurrensen när det gäller export
            av jordbruksprodukter. Jag skulle vilja få det lite förklarat.
          </note>
          <note>
            Sedan undrar jag också om det diskuterades någonting om kemikalier
            eller om det bara var klimatfrågan som lyftes fram.
          </note>
          <note>
            Anf. 113 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Ryssland har i dag ett utrymme för att öka sina utsläpp
            med ungefär 35 % fram till 2008-
          </note>
          <note>
            2012. I Bonn fick de också utrymme för 17 miljoner ton sänkor.
            De begärde inför mötet i Marrakech 33
          </note>
          <note>
            miljoner ton.
          </note>
          <note>
            Man kan säga att det var befogat att höja deras tilldelning en
            del eftersom beslutet i Bonn baserade sig på ett siffermaterial
            som vi nu har i en annan form som ger utrymme för mer sänkor.
            Men totalt sett har alltså Ryssland fått en fördubbling av de
            sänkor som tilldelades i Bonn. Vi har självfallet försökt motverka
            detta, men det visade sig inte vara möjligt. Ryssarna var mycket
            bestämda på den punkten, och med tanke på den starka position
            som Ryssland har, genom att det krävs att Ryssland ratificerar
            för att protokollet ska kunna träda i kraft, var det nödvändigt
            med en kompromiss.
          </note>
          <note type="speaker">
            Anf. 114 BIRGITTA SELLÉN (c):
          </note>
          <note>
            Fru talman! Nu hann inte ministern svara på om kemikalier togs
            upp. Jag hade i så fall en fråga om det.
          </note>
          <note>
            Anf. 115 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Kemikalier togs inte upp. Det här var ett renodlat
            klimatmöte. Däremot arbetar vi globalt med kemikalier inför ett
            möte inom UNEP som äger rum i Cartagena i Colombia till våren,
            där tanken är att vi ska ytterligare utveckla den ansats till
            global kemikaliestrategi som vi beslutade om i Nairobi i februari
            förra året. Utöver det är naturligtvis kemikaliefrågan aktuell
            genom t.ex. Stockholmskonventionen som undertecknades här sent
            i våras.
          </note>
          <note>
            När det gäller Australien och utvecklingsländerna har det varit
            flera av de s.k. paraplyländerna som har velat att man redan nu
            ska diskutera att ge en del utvecklingsländer - kanske t.o.m.
            alla utvecklingsländer - kvantifierade åtaganden. Det har vi menat
            vara orimligt i det här läget, men jag menar alltså att det är
            viktigt att diskutera det inför nästa åtagandeperiod.
          </note>
          <note type="speaker">
            Anf. 116 HARALD NORDLUND (fp):
          </note>
          <note>
            Fru talman! Den besvikelse många av oss kände efter Bonnförhandlingarna
            handlade ju i hög grad om attityder från flera länders sida, lika
            mycket attityderna som besvikelsen handlade om de konkreta resultaten.
            Ska vi tolka det så att en attitydförändring är på gång nu; att
            resultatet i Marrakech inte berodde på det tillfälliga ovädret
            utan att något är på gång? Kan man se tecken på att motsvarande
            attitydförändringar är på gång från USA:s sida?
          </note>
          <note>
            Slutligen menar jag att det är lika viktigt att lösa efterlevnadsproblemet
            som att lösa de här andra frågorna. Ser miljöministern möjligheter
            att komma överens när det gäller att lösa efterlevnadsproblemet?
          </note>
          <note>
            Anf. 117 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! För att börja med den senaste frågan har vi alltså
            nu fått en överenskommelse också om efterlevnadsproblemet, som
            jag sade var ett av de svåraste områdena vi har hanterat, därför
            att det handlar om konstitutionella problem i enskilda medlemsländer.
          </note>
          <note>
            Jag bedömer att den lite negativa inställning som fanns vid Bonnmötet
            och den osäkerhet som inträdde i och med att USA lämnade Kyotoprocessen
            i väldigt hög grad är skingrade, och jag tror att man kan säga
            att de skingrades rätt mycket genom EU:s resoluta uppträdande,
            inte minst under det svenska ordförandeskapet, när administrationen
            i USA bestämde sig för att hoppa av den här processen. Nu finns
            det, tycker jag, en stark uppslutning bland de länder som är kvar
            i Kyotoprocessen - alltså alla länder utom
          </note>
          <note>
            USA - och det var påtagligt, både i Marrakech och tidigare i
            Bonn, vilken glädje det fanns hos alla deltagare över att vi hade
            kunnat nå fram till ett bra resultat.
          </note>
          <note>
            Jag återkommer gärna med svar på den tredje frågan, om Harald
            Nordlund har vänligheten att ställa den på nytt!
          </note>
          <note type="speaker">
            Anf. 118 HARALD NORDLUND (fp):
          </note>
          <note>
            Fru talman! Den tredje frågan handlar om efterlevnadsproblemen.
            Finns det möjligheter att komma fram där? Löser man inte det problemet
            så är de övriga överenskommelserna inte särskilt mycket värda.
          </note>
          <note>
            Anf. 119 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! En del i lösningen i Marrakech var just efterlevnadsproblemet.
            Det är det sista utestående problemet. Från EU:s sida ville vi
            ha garantier för att man inte skulle kunna använda de s.k. mekanismerna
            förrän man var bunden av efterlevnadssystemet. Vi lyckades hitta
            en tillfredsställande lösning på det, så nu finns det ett överenskommet
            efterlevnadssystem som vi tycker är tillräckligt efter Marrakechmötet.
          </note>
          <note>
            Ytterligare en fråga som jag inte hann besvara tidigare är om
            det finns några tecken på USA:s ändrade attityd, och man kan inte
            säga att det finns. USA
          </note>
          <note>
            spelade en mycket blygsam roll i Marrakech liksom i
          </note>
          <note>
            Bonn, åtminstone i kontakter med andra grupper. Hur man agerade
            inom ramen för paraplygruppen vet jag naturligtvis inte så mycket
            om.
          </note>
          <note type="speaker">
            Anf. 120 JONAS RINGQVIST (v):
          </note>
          <note>
            Fru talman! Jag vill börja med att tacka miljöministern för redogörelsen,
            även om den var något teknisk och till vissa delar kanske lite
            svårbegriplig. Jag vill också tacka för det outtröttliga arbete
            som ministern lägger ned på de här internationella förhandlingarna.
            Det är onekligen inte svårt att bli rätt uppgiven när man ett
            tag har följt utvecklingen i förhandlingarna.
          </note>
          <note>
            I Bonn kom man fram till ett resultat som vi inte kan vara så
            överdrivet nöjda med. De sanktioner som finns för att få en efterlevnad
            är svaga. Målet 5,2 %
          </note>
          <note>
            för i-länderna är efter Marrakechmötet rejält urvattnat, ännu
            mer urvattnat än vad det var efter Bonnmötet. Jag har hört att
            målet i realiteten kanske är en minskning av utsläppen med 2 %.
            Vidare är inte USA
          </note>
          <note>
            med, vilket är en svår fråga att hantera.
          </note>
          <note>
            Bilden av det här avtalet är alltså inte så särskilt ljus. Miljöministern
            sade att USA borde komma med.
          </note>
          <note>
            Jag undrar hur man ska få med USA. Är miljöministern beredd att
            ytterligare urvattna avtalet för att få med USA?
          </note>
          <note>
            Anf. 121 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det enkla svaret på den frågan är väl att vi har
            varit tvungna att ge speciella förmåner för vissa länder för att
            de ska komma med. Det gäller inte minst Kanada. Vi måste vara
            beredda att behandla
          </note>
          <note>
            USA på ungefär samma sätt, om USA skulle vilja ansluta sig till
            Kyotoprotokollet. Något annat vore egentligen ganska märkligt,
            även om vi naturligtvis måste göra det med en viss sorg i hjärtat.
            Alternativet är ju att USA står utanför protokollet, och då har
            vi ingen som helst kontroll över hur utsläppsutvecklingen kommer
            att se ut i USA. Jag tror att själva sakfrågan skulle klara sig
            bäst om USA kunde komma tillbaka till protokollet så fort som
            möjligt.
          </note>
          <note>
            Låt mig sedan vad gäller resultatet säga att jag håller med om
            att vi naturligtvis skulle ha velat ha rejäla utsläppsminskningar
            sedan 1990 som ett resultat av den här processen. Men hela processen
            lider av ett fundamentalt problem, som ligger i den totala bristen
            på symmetri mellan olika länder när det gäller utsläppsutvecklingen.
            Vissa länder har minskat utsläppen med ungefär 50 % på grund av
            det ekonomiska sammanbrottet i forna kommuniststater. Andra länder
            har låtit utsläppen öka väldigt kraftigt under
          </note>
          <note>
            90-talet. Det är det problemet som har åstadkommit mycket av
            de politiska svårigheter som vi har haft att komma till rätta
            med och som tyvärr har tvingat fram den aktuella typen av politiska
            "fixar" för att få processen att rulla vidare.
          </note>
          <note type="speaker">
            Anf. 122 JONAS RINGQVIST (v):
          </note>
          <note>
            Fru talman! En annan fråga som miljöministern tog upp i sitt
            anförande var framtiden. Nästa åtagandeperiod är beroende av att
            även u-länderna då får utsläppsåtaganden. Jag kan hålla med om
            att det är bra att alla har sådana för att på sikt skapa en likartad
            utsläppsbild och lägre utsläpp i hela världen. Men med vilken
            trovärdighet kan vi hävda detta när iländernas reella minskningar
            av utsläpp ligger på kanske 2 %?
          </note>
          <note>
            Om vi inte är beredda att gå längre, att ta de där stora stegen,
            hur kan vi med trovärdighet hävda att också u-länderna ska ha
            ett åtagande? Det vore intressant att få del av miljöministerns
            syn på detta.
          </note>
          <note>
            Anf. 123 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag instämmer i Jonas Ringqvists grundläggande beskrivning.
            Det här är ett problem, och u-länderna har på mycket goda grunder
            kunnat säga till oss att det här i allt väsentligt är ett problem
            som industrivärlden har skapat. 80 % av alla utsläpp sedan 1950
            kommer från industriländerna - ni måste nu visa att ni går före,
            inte minst med tanke på att ni har betydligt högre utsläpp i dag
            per capita än vad utvecklingsländerna har.
          </note>
          <note>
            Vi har i vissa länder inte varit riktigt framgångsrika när det
            gäller att visa detta. Ändå tror jag att vi måste försöka satsa
            för nästa åtagandeperiod dels på betydligt kraftfullare utsläppsminskningar
            i de utvecklade länderna, dels på något system för att inkludera
            ytterligare utvecklingsländer i åtagandena. Man måste då naturligtvis
            väga in hur mycket olika länder ska åta sig att minska utsläppen,
            så att det sker på något slags rättvisebasis.
          </note>
          <note type="speaker">
            Anf. 124 WILLY SÖDERDAHL (v):
          </note>
          <note>
            Fru talman! Jag vill tacka för informationen, som var intressant.
            Det är ju många brister i den här överenskommelsen, men det är
            möjligt att det är som ministern säger, att den går så långt som
            det nu var möjligt att komma politiskt. Men vi vet att det här
            inte räcker.
          </note>
          <note>
            Jag har ungefär samma frågor som de som Jonas
          </note>
          <note>
            Ringqvist tog upp. Finns det någon strategi bland de länder som
            inser att det här inte alls räcker för att gå vidare? Jag tänker
            speciellt på USA. Miljöministern säger att man kan ge speciella
            förmåner, men det finns kanske något annat sätt än att bara komma
            krypande på knä för dem. Kunde man ha någon annan strategi för
            att komma vidare?
          </note>
          <note>
            Anf. 125 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Strategi är ett stort och vackert ord.
          </note>
          <note>
            Jag vet inte om man kan säga att det finns en strategi i dag.
            Det gäller däremot att hålla dialogen med USA i gång. Det gäller
            att peka på att alla länder har det här ansvaret. Det gäller också
            att, som jag nyss gjorde från talarstolen, peka på att det finns
            fler områden som kräver enighet globalt genom multilaterala aktioner
            av det slag som klimatkonventionen och även
          </note>
          <note>
            Kyotoprotokollet ger uttryck för. Det finns faktiskt ett ansvar
            för alla länder att delta i detta, naturligtvis inte minst för
            det land som har de största utsläppen, i princip både per capita
            och som nation betraktad.
          </note>
          <note>
            Vi måste naturligtvis också vara beredda att förhandla med USA
            i en situation där landet beslutar att det är möjligt för USA
            att återvända till Kyotoprocessen för att genomföra en förhandling
            som ger ett för miljön så bra resultat som det någonsin är möjligt.
          </note>
          <note>
            När det gäller strategin för framtiden kan man väl säga att det
            än så länge knappast finns en sådan, men det är viktigt att nu
            börja diskutera och att stödja den forskning som kommer att behövas
            för ett bra resultat för de framtida åtagandeperioderna. En viktig
            del i en sådan strategi är att se till att EU, som otvivelaktigt
            har tagit den globala ledningen i detta sammanhang, kan fortsätta
            att ha ledarskapet i det här viktiga arbetet.
          </note>
          <note type="speaker">
            Anf. 126 WILLY SÖDERDAHL (v):
          </note>
          <note>
            Fru talman! Jag tror att det är viktigt att man tänker på att
            använda alla till buds stående medel och många andra vägar än
            just den här förhandlingen.
          </note>
          <note>
            Man bör försöka hitta andra ingångar för att nå en dialog med
            USA och för att få USA att inse att det är bra också för dess
            egen del, inte bara för oss.
          </note>
          <note>
            Ett sätt kunde vara att vissa länder inser att man faktiskt kan
            gå längre än vad som motsvarar de åtaganden som de har gjort -
            att man kan göra ett ännu bättre jobb. Finns det sådana tankar
            om att gå längre hos länder som inser att vi har kommit alldeles
            för kort väg framåt?
          </note>
          <note>
            Anf. 127 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det finns väl två länder i EU i dag som har nationella
            mål som är mer ambitiösa än vad som motsvarar vad de måste åstadkomma
            enligt bördefördelningen med EU baserad på Kyotoprotokollet.
          </note>
          <note>
            Ytterligare ett land tillkommer ju när vi lägger fram vårt förslag
            till klimatproposition, som innebär att vi får ett nationellt
            mål som är betydligt mer ambitiöst än vad vi skulle ha kunnat
            ha.
          </note>
          <note>
            Jag tycker också att det är viktigt att det i en sådan här strategi
            finns länder som visar att man kan gå före. Det är naturligtvis
            även viktigt att utnyttja möjligheterna att på olika sätt få till
            stånd en teknisk utveckling i riktning mot förnybar energi, som
            måste vara ett viktigt inslag i den mycket mödosamma kamp som
            vi har framför oss att övergå från ett energisystem i världen
            som till 89 % bygger på fossila bränslen till ett som i övervägande
            grad bygger på förnybara bränslen, samtidigt som vi ska bejaka
            särskilt de fattiga ländernas möjligheter till utveckling.
          </note>
          <note>
            Anf. 128 MARIA WETTER-
          </note>
          <note type="speaker">
            STRAND (mp):
          </note>
          <note>
            Fru talman! Tack så mycket, ministern, för denna föredragning.
            Jag beklagar att det inte sitter fler riksdagsledamöter här och
            lyssnar i denna mycket viktiga fråga. Jag måste också säga att
            jag är imponerad över att miljöministern efter så lång tid kan
            se så positivt på det här resultatet. Jag blir själv ganska nedslagen
            när jag ser att en minskning om 5,2 % för i-länderna plötsligt
            går ned till en minskning på 1-2 %. Om man till det lägger att
            det internationella flyget inte är medräknat, kan resultatet bli
            ännu sämre. Nu ser flygets utveckling inte ut så som den har gjort
            tidigare, men det kan ju förändras.
          </note>
          <note>
            Jag har fått svar på ganska många av de frågor som jag hade.
            Jag skulle ändå vilja säga någonting om rapporteringen. Ministern
            nämnde bara i förbigående att man har diskuterat hur rapporteringen
            ska ske. Jag skulle vilja veta hur långt man anser att man kom
            i det avseendet.
          </note>
          <note>
            Vad gäller åtagandena under nästa period är det ett faktum att
            man behöver minska utsläppen med kanske mellan 50 och 75 % under
            de närmaste 50
          </note>
          <note>
            åren. Det innebär att man bör ha ett betydligt större åtagande
            för de kommande tre åren. Jag undrar om det finns någon enighet
            bland de andra länderna om att nästa åtagandeperiod kommer att
            bli betydligt mera radikal än den här.
          </note>
          <note>
            Anf. 129 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det finns naturligtvis en enighet inom
          </note>
          <note>
            EU om det sistnämnda. Det är också en del av strategin för hållbar
            utveckling som antogs under Göteborgstoppmötet, där det finns
            ett mål som vi i och för sig tycker skulle vara lite mer ambitiöst.
            Men det finns ett långsiktigt mål som kräver stora nedskärningar
            i framtiden.
          </note>
          <note>
            Hur medveten man är om detta i andra länder vågar jag inte uttala
            mig om.
          </note>
          <note>
            Inom vetenskapen, klimatpanelen t.ex., finns det en väldigt stark
            enighet om att det kommer att krävas stora utsläppsminskningar
            framöver. Det är inte utsläppsminskningar som krävs för att ändra
            klimatutvecklingen åt andra hållet, eller ens stoppa den, utan
            det är utsläppsminskningar som krävs för att begränsa klimatförändringarna.
          </note>
          <note>
            Jag ska inte gå in i detalj på rapporteringssystemet. Jag håller
            med Jonas Ringqvist om att mycket av det här är oerhört tekniskt.
            Vi har ju ett stort ansvar som politiker att försöka översätta
            detta snåriga tekniska material till någonting som våra väljare
            och medborgare begriper.
          </note>
          <note>
            Beslutet om rapporteringssystemet blev tillräckligt för att vi
            ska känna att vi har en ordentlig koll på att länderna lever upp
            till sina åtaganden.
          </note>
          <note>
            Anf. 130 MARIA WETTER-
          </note>
          <note type="speaker">
            STRAND (mp):
          </note>
          <note>
            Fru talman! Jag har en kort följdfråga. Den gäller teknikutvecklingen
            och incitament för teknikutveckling. Ser ministern att det här
            resultatet är ett incitament för teknikutveckling, eller hade
            det krävts att man hade gått betydligt längre för att verkligen
            få igång exempelvis utbyte av fossila bränslen i bilparken osv.?
          </note>
          <note>
            Anf. 131 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Man kunde ha gått längre. Men nog finns det starka
            incitament i detta. Vi får inte glömma att man i de utvecklade
            länder som nu finns med i
          </note>
          <note>
            Kyotoprocessen, t.ex. Kanada, Australien m.fl., måste åstadkomma
            ordentliga minskningar i storleksordningen 15-20 % under det här
            decenniet för att uppnå sina åtaganden.
          </note>
          <note>
            En del av det kommer de att kunna göra genom sänkningar en del
            kommer de att kunna göra genom handel. Men även om det förväntade
            priset på utsläppsrättigheter är lägre nu än vad man trodde innan
          </note>
          <note>
            USA lämnade kommer det naturligtvis att finnas ett pris på utsläppen.
            Det är en signal till industrin och forskningen om att det kommer
            att finnas lönsamhet och ekonomiska vinster för dem som är tidigt
            ute med ny, bättre och mindre klimatpåverkande teknik.
          </note>
          <note>
            Dessutom kommer vi inte minst inom EU att arbeta med vårt klimatförändringsprogram
            som nu blir aktuellt vid nästa miljörådsmöte i december med olika
            instrument, bl.a. för att få fart på den tekniska utvecklingen.
          </note>
          <note>
            Jag tror att det finns ganska många ytterligare incitament som
            nu kommer att driva den tekniska utvecklingen åt rätt håll.
          </note>
          <note type="speaker">
            Anf. 132 PER LAGER (mp):
          </note>
          <note>
            Fru talman! Många frågor är redan ställda, och vi har fått många
            svar av ministern. Det är vi tacksamma för. Jag ska se om jag
            kan hitta någon variant på detta.
          </note>
          <note>
            Jag vill ta upp det som ministern nämnde först, nämligen ovädret
            i Marrakech. Man kan ofta föreställa sig att det handlar om brist
            på kunskap när man inte är överens om saker och ting. Här vet
            vi att vi har en verklighet som inte ser särskilt ljus ut när
            det gäller klimatförändringarna. Den är helt enkelt en katastrof.
          </note>
          <note>
            Frågan är varför inte alla förstår detta. Var ovädret i Marrakech
            för litet? Behövs det fler? Ministern sade att vi nog inte ska
            fortsätta förhandlingarna förrän
          </note>
          <note>
            2005, för till dess kanske vi kan få mer att visa upp.
          </note>
          <note>
            Är det helt enkelt en brist på kunskap? Är det bedömningen? Känner
            inte de andra länderna till den verkliga verkligheten?
          </note>
          <note>
            Anf. 133 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det finns en stor kunskap om vad det handlar om även
            i de länder som verkar vara lite motsträviga. Men det finns naturligtvis
            reella faktiska problem att åstadkomma den förändring som är nödvändig.
          </note>
          <note>
            Jag ser mina kolleger som balanserande mellan de här verkligheterna;
            å ena sidan den politiska verkligheten, å andra sidan den verklighet
            som ges av det som vi nu kan säga oss veta om klimatförändringarna
            och om de hot som i det här avseendet finns mot vår gemensamma
            framtid.
          </note>
          <note>
            Jag vill inte på något sätt försvara de paraplyländer som har
            verkat väldigt bakåtsträvande under den här processen. Ett problem
            är naturligtvis att för vissa länder låg utsläppen 1997, när Kyotoprotokollet
            beslutades, 10-15 % över 1990, som är basnivån. Till det ska de
            länderna ned 6-7 % under basnivån. Man tog alltså på sig ett stort
            åtagande. Jag vet inte om man förstod riktigt vad man gjorde 1997
            i Kyoto. Jag var inte med då. Men när man efteråt nyktrade till
            och såg att man skulle minska utsläppen upp emot 20 %
          </note>
          <note>
            på tio år drabbades man kanske av lätt panik.
          </note>
          <note>
            Jag säger det här delvis för att det kan vara hoppingivande inför
            nästa åtagandeperiod. Då kommer vi inte att ha de här obalanserna.
            Då kommer vi förhoppningsvis inte att ha ett nytt sammanbrott
            i de forna kommuniststaterna. Vi kommer förhoppningsvis att ha
            en situation där de rika länderna kan se fram emot en jämn och
            balanserad utveckling av sin ekonomi och där man har fått kontroll
            över utsläppen.
          </note>
          <note type="speaker">
            Anf. 134 PER LAGER (mp):
          </note>
          <note>
            Fru talman! Det är ju känt att Miljöpartiet har strängare krav
            när det gäller utsläppsminskningar än vad regeringen har och kommer
            att presentera i klimatpropositionen, förmodar jag. Men frågan
            är hur regeringen i framtiden kommer att försöka leva upp till
            att nå målet med en 50-procentig sänkning på 50
          </note>
          <note>
            år. Det betyder ju en otrolig skärpning av kraven för vår egen
            del.
          </note>
          <note>
            Ministern nämnde att vi har sänkor för 3 %. Hur blir det inför
            nästa åtagandeperiod? Kommer Sverige då att ta ett stort kliv
            framåt och säga att vi nu kommer att visa att vi vill fram till
            målet och ta det större ansvar som jag menar att vi kanske inte
            gör just nu?
          </note>
          <note>
            Anf. 135 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag får tillfälle att återkomma till debatten kring
            regeringens klimatproposition ganska snart. En sak är att lägga
            fast ett mycket ambitiöst mål där man också är beredd att redovisa
            att man har infriat det när målperioden är slut. En annan sak
            är att bedriva överbudspolitik i den här frågan.
          </note>
          <note>
            Låt oss ta den debatten när vi har underlag för den.
          </note>
          <note>
            Om jag är miljöminister när vi förbereder nästa period kommer
            vi att ha mycket starka ambitioner att verkligen leva upp till
            de krav som vi alla är överens om. Men vi kommer ju inte att gå
            ut och säga att vi gör detta själva i Sverige oberoende av vad
            alla andra gör. Vi ska naturligtvis använda vår beredskap till
            att ta vår del av ansvaret till att trycka på andra länder så
            att de också tar sin del av ansvaret.
          </note>
          <note>
            Vi ska ju inte bjuda andra länder på något slags free ride när
            det gäller de åtgärder som är nödvändiga.
          </note>
          <note>
            Man måste se det här som ett brett förhandlingsmandat där vi
            ska vara beredda att acceptera det som är nödvändigt men vi ska
            också stenhårt kräva av andra länder och andra grupper att de
            gör det. Vi ska göra det genom att fortsätta att verka för att
            EU ska ha en stark ledande roll i det framtida klimatarbetet i
            världen.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2001/02:40 om automatspel
          </note>
          <note>
            Anf. 136 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Gunnar Axén har ställt ett antal frågor till mig
            i anledning av den proposition om förnyad riksdagsbehandling av
            vissa ändringar i lotterilagen som nyligen lämnats till riksdagen.
            Han har till att börja med frågat varför det inte finns någon
            konsekvensutredning i detta ärende.
          </note>
          <note>
            Att regeringen lämnat denna proposition är föranlett av att Regeringskansliet,
            för att snabbt undanröja den osäkerhet som uppstått på marknaden
            i frågan om vissa tidigare ändringar i lotterilagen borde ha anmälts
            till EG-kommissionen, i april i år låtit anmäla ändringarna.
          </note>
          <note>
            Några synpunkter från kommissionen eller andra medlemsstater
            har inte kommit in. För att fullfölja förfarandet måste bestämmelserna
            nu antas på nytt.
          </note>
          <note>
            Ärendet är således av utpräglat formell karaktär.
          </note>
          <note>
            Regeringen har därför inte haft anledning att göra någon konsekvensutredning
            eller några andra överväganden beträffande bestämmelsernas innehåll.
          </note>
          <note>
            Gunnar Axén har även frågat mig om jag är beredd att föreslå
            riksdagen att fatta beslut som strider mot regeringsformen.
          </note>
          <note>
            Svaret på den frågan är självfallet nej. Den bestämmelse i regeringsformen
            som Gunnar Axén synes syfta på är den som föreskriver att begränsningar
            i rätten att driva näring eller utöva yrke endast får införas
            för att skydda angelägna allmänna intressen och aldrig i syfte
            enbart att ekonomiskt gynna vissa personer eller företag (2 kap.
            20 § första stycket regeringsformen). Regeringens självklara inställning
            är att bestämmelserna motiveras av skyddet för angelägna allmänna
            intressen. Av mitt svar på Gunnar Axéns första fråga framgår att
            regeringen nu inte gör någonting annat än att föreslå att riksdagen
            på nytt ska anta bestämmelser som riksdagen redan beslutat om.
            Regeringens lagförslag granskades i de tidigare lagstiftningsärendena
            av Lagrådet, som lämnade förslagen utan erinran. Som bekant ska
            Lagrådets granskning bl.a. avse hur lagförslag förhåller sig till
            grundlagarna. Frågan om bestämmelsernas förenlighet med
          </note>
          <note>
            Sveriges grundlagar har således redan prövats.
          </note>
          <note>
            Vidare har Gunnar Axén frågat mig hur jag avser att kompensera
            idrottsrörelsen för de minskade intäkter som ett monopol ger.
          </note>
          <note>
            Grunden för statens engagemang i och reglering av spelmarknaden
            är att tillfredsställa allmänhetens spelbehov genom att erbjuda
            spel i ordnade och kontrollerade former i stället för att verksamheten
            bedrivs i privat vinstintresse eller illegalt. Detta synsätt gäller
            också för spel på värdeautomater. Spel på enarmade banditer och
            liknande automater förbjöds i Sverige fr.o.m. den 1 januari 1979
            med undantag av sådant spel som anordnas på fartyg i internationell
            trafik.
          </note>
          <note>
            Den 1 januari 1995 blev det dock tillåtet att inom landet anordna
            spel på värdeautomater, dvs. där vinsten ges i form av ett värdebevis.
            Huvudsyftet var att överskottet av spelet skulle komma folkrörelserna
            till godo. Spelet bedrivs däremot av AB Svenska
          </note>
          <note>
            Spel. Det finns en mycket god kontroll över värdeautomaterna
            vad gäller placering av automaterna och även den ekonomiska hanteringen.
            För spel på värdeautomaterna gäller också en åldersgräns på 18
          </note>
          <note>
            år. Jag kan också nämna att spel på värdeautomater förra året
            genererade 280 miljoner kronor till folkrörelserna och därmed
            även idrotten.
          </note>
          <note>
            Slutligen har Gunnar Axén frågat mig om jag är beredd att ge
            de drabbade entreprenörerna en övergångsperiod.
          </note>
          <note>
            I propositionen, som alltså nyligen lämnats till riksdagen, föreslås
            inga övergångsbestämmelser. Där anges följande skäl: Det bör för
            aktörerna på marknaden ha framstått som uppenbart att regeringen
            skulle komma att vidta åtgärder för att snabbt stoppa en utveckling
            på spelautomatmarknaden som går stick i stäv med vad riksdagen
            beslutat. Mot den bakgrunden kan det inte anses motiverat att
            med övergångsbestämmelser begränsa en eventuell ekonomisk skada
            för de aktörer som i den uppkomna situationen valt att investera
            i spelautomater av nu aktuellt slag. Jag har därmed svarat också
            på den frågan.
          </note>
          <note type="speaker">
            Anf. 137 GUNNAR AXÉN (m):
          </note>
          <note>
            Fru talman! Jag ber att få tacka finansministern för de föredömligt
            tydliga svaren på mina frågor.
          </note>
          <note>
            Huvudsakligen handlar denna fråga om att ge de berörda företag
            som investerat i automatspel av de slag som nu föreslås förbjudas
            en rimlig övergångstid för att staten inte ska förorsaka företagen
            en omfattande kapitalförstöring.
          </note>
          <note>
            Finansministern hävdar att det inte är nödvändigt med en sådan
            övergångstid eftersom införandet av det nu aktuella förbudet sker
            för andra gången eftersom förbudet tidigare befunnits ogiltigt
            eftersom det införts på ett sätt som strider mot EU:s regelverk.
          </note>
          <note>
            Men faktum är att lagen därmed inte har varit gällande tidigare.
            Den kommer inte heller att bli gällande förrän den nu har notifierats
            enligt gällande
          </note>
          <note>
            EU-regler och antagits av riksdagen. Det är inte rimligt att
            aktörerna på spelmarknaden ska kunna göra annat än att följa den
            lagstiftning som gäller. Eftersom förbudet inte har gällt tidigare
            så har man inte heller behövt anpassa sig efter det. Det är inte
            heller rimligt att spelföretagen ska kunna förutse när förbudet
            införs på ett korrekt sätt och anpassa sig därefter.
          </note>
          <note>
            Inte förrän dess att riksdagen antagit lagen blir den gällande.
            Först därefter blir det aktuellt för spelentreprenörerna att anpassa
            sin verksamhet och då få en rimlig övergångstid för detta. Enligt
            regeringens förslag får spelföretagen nu ett halvår på sig att
            avveckla sin verksamhet och gjorda investeringar och säga upp
            anställda. Det vore rimligare med en övergångsperiod på ett, två
            eller varför inte fyra år.
          </note>
          <note>
            Det är den övergångsperiod som t.ex. Svenska Spel enligt ett
            utredningsförslag ska få om antalet spelformer ska minskas. Fyra
            år var också den övergångsperiod som gällde då man 1995 förbjöd
            lottautomater i livsmedelsbutiker.
          </note>
          <note>
            Men jag förstår att finansministern inte inser behovet av en
            rimligt lång övergångsperiod eftersom man inte har gjort någon
            konsekvensutredning av det liggande lagförslaget. Hade man gjort
            det så hade man funnit att förslaget leder till en omfattande
            kapitalförstöring och stora förluster för de berörda företagen
            och inte minst till att hundratals människor nu riskerar att förlora
            sina arbeten.
          </note>
          <note>
            Hade man gjort en konsekvensanalys så hade man vidare funnit
            att argumenten för att befästa statliga
          </note>
          <note>
            Svenska Spels monopol på automatspelsmarknaden, vilket förbudet
            nu leder till, inte är hållbara. Argumenten för att Svenska Spel
            skulle vara bättre på att följa gällande lagar och regler håller
            inte om man ser till Lotteriinspektionens statistik. I en tredjedel
            av de granskade fallen med Svenska Spels automater har man uttalat
            kritik mot att dessa har varit uppställda eller skötts på ett
            sätt som strider mot lagstiftningen.
          </note>
          <note>
            Vad gäller de privata spelautomaterna har man uttalat kritik
            mot dessa i mindre än 1 % av fallen.
          </note>
          <note>
            Dessutom är de privata spelautomaterna tekniskt utformade så
            att de är lättare att kontrollera när det gäller hur åldersgränsen
            upprätthålls än vad Svenska
          </note>
          <note>
            Spels Jack- och Miss Vegas-automater är. Jag har själv vid flera
            tillfällen beskådat hur minderåriga har spelat på de statliga
            spelautomaterna trots att finansministern bedyrar att de ska skydda
            mot spel av minderåriga.
          </note>
          <note>
            Slutligen noterar jag med besvikelse att finansministern inte
            är beredd att ersätta de folk- och idrottsrörelser som nu kommer
            att förlora i storleksordningen
          </note>
          <note>
            100 miljoner kronor årligen på grund av det införda förbudet.
          </note>
          <note>
            I enlighet med hur spel- och lotteripolitiken drivs i övrigt
            är det uppenbart att finansministern går Svenska Spels ärenden
            och är mer intresserad av att slå vakt om dess monopolställning
            än att hitta ett regelverk som slår vakt om såväl en väl fungerande
            legal spelmarknad som folkrörelsernas intäktsmöjligheter och arbetstillfällena
            inom spel- och nöjesbranschen.
          </note>
          <note>
            Anf. 138 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det är alldeles uppenbart att Gunnar
          </note>
          <note>
            Axén talar mot bättre vetande. Jag tror t.o.m. att han är medveten
            om att han talar i ett ämne där han tycks agera mer för vissa
            aktörers intressen än hålla sig till de spelregler som finns i
            sammanhanget.
          </note>
          <note>
            Det framgår av propositionen - och jag utgår från att Gunnar
            Axén är läskunnig - att detta inte är några nya eller förändrade
            regler. Det handlar bara om att vidta åtgärder för att säkerställa
            den ordning på speloch lotterimarknaden som riksdagen redan tidigare
            har beslutat om. Den ska också gälla i praktiken.
          </note>
          <note>
            De företag som Gunnar Axén nu ömmar för har i en situation där
            osäkerhet har rått i fråga om hur vissa bestämmelser i lotterilagen
            har kunnat tillämpas valt att agera helt i strid med dessa bestämmelser.
            Det kan därför inte komma som någon överraskning för dessa företag
            att regeringen nu utan dröjsmål agerar för att återställa ordningen
            på lotterimarknaden. I den mån som företagen nu hamnar i svårigheter
            beror det alltså på att de har tagit en medveten risk genom att
            utnyttja den uppkomna situationen. Jag anser inte att det är regeringens
            sak att minimera konsekvenserna av dessa företags egna risktaganden.
          </note>
          <note>
            Frågan om ändringarna var av sådan art att den skulle ha anmälts
            och inte avgjorts i en domstol med prejudicerande verkan. Därför
            vidhåller regeringen sin uppfattning att ändringarna inte skulle
            ha behövt anmälas, men vi har ändå, för att snabbt undanröja osäkerheten
            i denna fråga, anmält detta till EG. Jag anser därför att det
            naturligtvis inte behöver göras någon konsekvensutredning, vilket
            jag också sade i mitt interpellationssvar.
          </note>
          <note>
            Vissa entreprenörer har helt enkelt i den uppkomna situationen
            tagit en risk i och med att de har placerat ut spelautomater.
            Även om de har vetat om vad riksdagen har beslutat så får de faktiskt
            själva stå för risken.
          </note>
          <note type="speaker">
            Anf. 139 GUNNAR AXÉN (m):
          </note>
          <note>
            Fru talman! Trots finansministerns arroganta ton i inlägget ska
            jag bemöta hans svar på ett seriöst sätt.
          </note>
          <note>
            Det torde inte vara jag som talar mot bättre vetande, utan snarare
            finansministern. Finansministern kan nämligen inte vara omedveten
            om att den lag som många trodde var införd faktiskt inte gällde.
            Det har fastslagits av svenskt rättsväsende. Lagen gällde inte,
            för den hade inte införts på rätt sätt.
          </note>
          <note>
            De aktörer som agerar på spelmarknaden kan inte göra annat än
            att välja hur man ska agera utifrån den lagstiftning som gäller.
            Eftersom den lag som vi nu talar om inte har gällt, har man givetvis
            fortsatt att bedriva sin verksamhet. Först nu, när det verkar
            som om lagstiftningen har notifierats enligt gällande EU-
          </note>
          <note>
            rätt och eventuellt kommer att antas av riksdagen, kommer den
            att börja gälla. Först då finns det anledning för dem som agerar
            inom den här delen av speloch nöjesbranschen att faktiskt anpassa
            sin verksamhet.
          </note>
          <note>
            Jag beklagar återigen att finansministern inte har velat göra
            en konsekvensutredning som skulle kunna se vad det här förbudet
            faktiskt kommer att leda till.
          </note>
          <note>
            Folk- och idrottsrörelserna kommer att förlora i storleksordningen
            100 miljoner kronor i intäkter årligen.
          </note>
          <note>
            Hundratals människor riskerar nu att förlora sina jobb. Detta
            kommer att ske under en extremt kort omställningsperiod på ett
            halvår.
          </note>
          <note>
            Varför inte ge de här företagen åtminstone en rimligt lång övergångsperiod
            på t.ex. fyra år, som brukar gälla för Svenska Spel när förändringar
            görs i förutsättningarna för deras verksamhet? Varför inte föreslå
            någon form av kompensation för de idrottsoch folkrörelser som
            nu kommer att tappa betydande intäkter på grund av det införda
            förbudet? Varför är finansministern inte beredd att medverka till
            att vi får ett regelverk som gör det möjligt för flera olika aktörer
            att agera på ett seriöst sätt på en legal spelmarknad till nytta
            såväl för antalet arbetstillfällen som för folkoch idrottsrörelser
            som får en betydande intäkt från detta håll?
          </note>
          <note>
            Anf. 140 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Gunnar Axén försöker än en gång att spela mer okunnig
            än vad han är. Gunnar Axén vet att vi har haft en lagstiftning
            som har gällt. Den har inte upphävts av någon instans. Gunnar
            Axén vet att de företag som medvetet har tagit risker självfallet
            måste stå för de riskerna själva. Jag är helt övertygad om att
          </note>
          <note>
            Gunnar Axén också vet att svensk idrottsrörelse uppskattar en
            seriös spelmarknad. Den har naturligtvis allt intresse av att
            vi kan se till att en seriös spelmarknad också i fortsättningen
            kan ge goda inkomster till idrottsrörelsen. Regeringen har ett
            stort antal gånger både deklarerat detta och i praktiskt handling
            sett till att idrottsrörelsen, liksom andra folkrörelser, får
            del av den seriösa spelmarknaden. Jag tror att det är andra intressen
            än den seriösa spelmarknaden som är mer angelägna för Gunnar Axén.
          </note>
          <note type="speaker">
            Anf. 141 GUNNAR AXÉN (m):
          </note>
          <note>
            Fru talman! Mot bakgrund av att finansministern fortsätter sin
            arroganta ton i detta replikskifte ska jag hålla mig väldigt kort.
            Jag tror inte att debatten kommer att bli speciellt konstruktiv
            i fortsättningen heller.
          </note>
          <note>
            Finansministern borde vara medveten om att två hovrätter har
            prövat den lagstiftning vi nu talar om och funnit att den införts
            på ett sådant sätt att den strider mot EU:s regelverk och därmed
            inte är gällande. Lagen är inte gällande. Det har två hovrätter
            slagit fast. Således kommer den inte att existera eller gälla
            förrän den nu eventuellt antas av riksdagen på nytt.
          </note>
          <note>
            Anf. 142 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Gunnar Axén sade att han tänkte vara kort. Det var
            nog enklast så, tror jag. Det är ändå en realitet att vi har haft
            en lagstiftning. Den har inte upphävts. Det vet Gunnar Axén. Det
            finns ingen prejudikatinstans som har upphävt lagen. I det här
            läget är jag helt övertygad om att för den som vill ha en seriös
            spelmarknad gäller det också att värna om den seriösa spelmarknadens
            utveckling. Jag inser att
          </note>
          <note>
            Gunnar Axén kan ha en annan uppfattning i sakfrågan och mer vill
            ha en privatiserad spelmarknad som vi ser på sina håll utomlands.
            Där finns det tyvärr väldigt stora risker för omfattande missbruk,
            spelberoende och negativa sociala konsekvenser. Framför allt ser
            vi utomlands att när de privata aktörerna får ta hand om spelmarknaden
            är det inte folkrörelserna och idrottsrörelsen som tjänar på det,
            utan det är helt privata vinstintressen.
          </note>
          <note>
            Jag tror helt enkelt att Gunnar Axén och regeringen har olika
            uppfattningar om spelmarknaden. Det är bara att konstatera att
            regeringen slår vakt om en seriös spelmarknad, i motsats till
            Gunnar Axén och hans parti.
          </note>
          <note>
            Överläggningen var härmed avslutad.
          </note>
          <note>
            10 § Anmälan om inkomna faktapromemorior om förslag från Europeiska
            kommissionen, m.m.
          </note>
          <note>
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note>
            2001/02:FPM18 Ömsesidigt erkännande av bötesstraff till justitieutskottet
          </note>
          <note>
            2001/02:FPM19 Europeisk arresteringsorder
          </note>
          <note>
            KOM (2001) 522 till justitieutskottet
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av prop. 2001/02:21 Pensionsöverföringar
            till Europeiska gemenskaperna
          </note>
          <note>
            2001/02:Sf13 av Margit Gennser m.fl. (m)
          </note>
          <note>
            2001/02:Sf14 av Birgitta Carlsson m.fl. (c)
          </note>
          <note>
            2001/02:Sf15 av Kenneth Lantz m.fl. (kd)
          </note>
          <note>
            med anledning av skr. 2001/02:40 Lägesrapport om den ekonomiska
            brottsligheten
          </note>
          <note>
            2001/02:Ju2 av Marietta de Pourbaix-Lundin (m)
          </note>
          <note>
            2001/02:Ju3 av Fredrik Reinfeldt m.fl. (m)
          </note>
          <note>
            2001/02:Ju4 av Kia Andreasson (mp)
          </note>
          <note>
            2001/02:Ju5 av Rolf Åbjörnsson m.fl. (kd)
          </note>
          <note>
            12 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 15 november
          </note>
          <note>
            2001/02:76 av Annelie Enochson (kd) till statsrådet
          </note>
          <note>
            Britta Lejon
          </note>
          <note>
            Torslanda
          </note>
          <note>
            2001/02:77 av Ola Karlsson (m) till kulturminister
          </note>
          <note>
            Marita Ulvskog
          </note>
          <note>
            Statliga subventioner för digital-TV-mottagare
          </note>
          <note>
            2001/02:78 av Ola Karlsson (m) till kulturminister
          </note>
          <note>
            Marita Ulvskog
          </note>
          <note>
            Statliga bolags försäljning av personuppgifter
          </note>
          <note>
            2001/02:79 av Margareta Viklund (kd) till utrikesminister Anna
            Lindh
          </note>
          <note>
            Fängslade i Moldavien
          </note>
          <note>
            2001/02:80 av Margareta Viklund (kd) till utrikesminister Anna
            Lindh
          </note>
          <note>
            Internationella konferenser
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 20 november.
          </note>
          <note>
            13 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 15 november
          </note>
          <note>
            2001/02:210 av Lena Sandlin-Hedman (s) till statsrådet Mona Sahlin
          </note>
          <note>
            Semesterlagen
          </note>
          <note>
            2001/02:211 av Marianne Jönsson (s) till socialminister Lars
            Engqvist
          </note>
          <note>
            Den neurologiska rehabiliteringen
          </note>
          <note>
            2001/02:212 av Inger Strömbom (kd) till näringsminister Björn
            Rosengren
          </note>
          <note>
            Kassaservice på landsbygden
          </note>
          <note>
            2001/02:213 av Cristina Husmark Pehrsson (m) till statsrådet
            Ingegerd Wärnersson
          </note>
          <note>
            Gymnasieskolans omvårdsprogram
          </note>
          <note>
            2001/02:214 av Charlotta L Bjälkebring (v) till kulturminister
            Marita Ulvskog
          </note>
          <note>
            Filmen i Sverige
          </note>
          <note>
            2001/02:215 av Cristina Husmark Pehrsson (m) till utbildningsminister
            Thomas Östros
          </note>
          <note>
            Utbildningsplatser på vårdutbildningar
          </note>
          <note>
            2001/02:216 av Jan Backman (m) till kulturminister
          </note>
          <note>
            Marita Ulvskog
          </note>
          <note>
            Analys av den arkeologiska uppdragsverksamheten
          </note>
          <note>
            2001/02:217 av Eva Arvidsson (s) till justitieminister
          </note>
          <note>
            Thomas Bodström
          </note>
          <note>
            Genomförande av EG-direktiv om mönsterskydd
          </note>
          <note>
            2001/02:218 av Elizabeth Nyström (m) till näringsminister Björn
            Rosengren
          </note>
          <note>
            Postens kassaservice
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 20 november.
          </note>
          <note>
            14 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 15 november
          </note>
          <note>
            2001/02:115 av Murad Artin (v) till utrikesminister
          </note>
          <note>
            Anna Lindh
          </note>
          <note>
            Afghanska flyktingar vid Pakistans gräns
          </note>
          <note>
            2001/02:185 av Anita Sidén (m) till justitieminister
          </note>
          <note>
            Thomas Bodström
          </note>
          <note>
            Kvinnomisshandel
          </note>
          <note>
            2001/02:186 av Peter Pedersen (v) till justitieminister Thomas
            Bodström
          </note>
          <note>
            Kvinnomisshandel
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 20 november.
          </note>
          <note>
            15 § Kammaren åtskildes kl. 15.55.
          </note>
          <note>
            Förhandlingarna leddes av talmannen från sammanträdets början
            till ajourneringen kl. 13.49 och av tredje vice talmannen därefter
            till sammanträdets slut.
          </note>
        </div>
      </body>
    </text>
  </TEI>
</teiCorpus>
