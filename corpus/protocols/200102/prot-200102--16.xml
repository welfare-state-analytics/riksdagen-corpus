<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--16</head>
          <docDate when="2001-10-23">2001-10-23</docDate>
        </div>
      </front>
      <body>
        <div>
          <note>
            18.00 - 19.17
          </note>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollen för den 16 och 17 oktober.
          </note>
          <note>
            2 § Avsägelse
          </note>
          <note>
            Talmannen meddelade att Marianne Samuelsson
          </note>
          <note>
            (mp) avsagt sig uppdraget som suppleant i miljö- och jordbruksutskottet.
          </note>
          <note>
            Kammaren biföll denna ansökan.
          </note>
          <note>
            3 § Kompletteringsval, m.m.
          </note>
          <note>
            Talmannen meddelade att Miljöpartiet de grönas riksdagsgrupp
            på grund av uppkommen vakans anmält Gudrun Lindvall (mp) som suppleant
            i miljöoch jordbruksutskottet.
          </note>
          <note>
            Talmannen förklarade vald till
          </note>
          <note>
            suppleant i miljö- och jordbruksutskottet
          </note>
          <note>
            Gudrun Lindvall (mp)
          </note>
          <note>
            4 § Meddelande om frågestund
          </note>
          <note>
            Talmannen meddelade att vid frågestunden torsdagen den 25 oktober
            kl. 14.00 skulle följande statsråd närvara:
          </note>
          <note>
            Statsminister Göran Persson, utrikesminister Anna
          </note>
          <note>
            Lindh, försvarsminister Björn von Sydow, näringsminister Björn
            Rosengren och finansminister Bosse
          </note>
          <note>
            Ringholm.
          </note>
          <note>
            5 § Meddelande om ändringar i kammarens sammanträdesplan
          </note>
          <note>
            Talmannen meddelade att voteringen måndagen den 10 december skulle
            utgå.
          </note>
          <note>
            6 § Svar på interpellation 2001/02:7 om barnsoldater inför rätta
          </note>
          <note type="speaker">
            Anf. 1 Utrikesminister ANNA LINDH (s):
          </note>
          <note>
            Fru talman! Siw Wittgren-Ahl har frågat på vilket sätt regeringen
            agerar för att barn och ungdomar under 18 år, som på olika sätt
            dras in i väpnade konflikter, inte ska kunna åtalas för krigsförbrytelser
            vid en eventuell krigsförbrytartribunal.
          </note>
          <note>
            Som utgångspunkt för sin fråga använder Siw
          </note>
          <note>
            Wittgren-Ahl en rapport från FN:s generalsekreterare
          </note>
          <note>
            Kofi Annan från oktober 2000, där det föreslås att barnsoldater
            som deltagit i kriget i Sierra Leone ska kunna åtalas vid den
            planerade specialdomstolen då de ibland agerat befälhavare och
            inte bara underlydande. Det bör noteras att denna idé enbart var
            ett av flera möjliga förslag till hur den specifika situationen
            i Sierra Leone skulle kunna bemötas. Samtliga förslag betonade
            behovet av rehabilitering av barnsoldater som det främsta målet.
            Både generalsekreteraren och säkerhetsrådet kom till slutsatsen
            att åtal mot barnsoldater mellan 15 och 18 år endast får ske i
            extrema undantagsfall och under beaktande av särskilda rättegångsregler
            för minderåriga och normer för mänskliga rättigheter. I dessa
            fall får fängelsestraff inte utdömas. I stället ska barnsoldaterna
            undergå rehabiliterings-, reintegrerings- och utbildningsprogram.
          </note>
          <note>
            Förutom specialdomstolen kommer det att upprättas en sannings-
            och försoningskommission i Sierra
          </note>
          <note>
            Leone. Det är säkerhetsrådets uppfattning att frågor om barns
            deltagande i kriget främst ska behandlas i denna kommission. Den
            uppfattningen delas av FN:s generalsekreterare enligt hans senaste
            rapport till säkerhetsrådet om barn och väpnade konflikter den
          </note>
          <note>
            7 september 2001.
          </note>
          <note>
            Som påpekas i interpellationen tillhör Sverige sedan länge de
            drivande krafterna i arbetet för barnets rättigheter. Vi ledde
            förhandlingarna om tilläggsprotokollet till barnkonventionen om
            barns inblandning i väpnade konflikter som förbjuder tvångsrekrytering
            av barn under 18 år samt förbjuder att minderåriga deltar i krigshandlingar.
            För de fall där barn rekryteras och deltar i krigshandlingar i
            strid mot protokollets bestämmelser, ska stater se till att de
            demobiliseras, rehabiliteras och reintegreras i samhället.
          </note>
          <note>
            Siw Wittgren-Ahl frågar vidare vad regeringen gör för att stötta
            de grupper som arbetar med fredsbevarande uppgifter såsom rehabilitering
            och reintegrering i konfliktområden.
          </note>
          <note>
            Regeringen delar Siw Wittgren-Ahls uppfattning att barnsoldater
            i första hand bör ses som offer i behov av rehabilitering. Sverige
            stöder därför på olika sätt organisationer som arbetar med att
            skydda barn i väpnade konflikter. Både FN-organ och enskilda organisationer
            erhåller svenskt stöd.
          </note>
          <note>
            FN:s generalsekreterare utnämnde 1997 en särskild representant
            för barn och väpnade konflikter,
          </note>
          <note>
            Olara Otunnu från Uganda. Otunnus mandat är att fungera som opinionsbildare
            avseende barns behov och rättigheter i väpnade konflikter samt
            att verka för att fredsbyggande och rehabiliterande åtgärder verkligen
            gagnar barn. 1999 beslutade Sverige att stödja
          </note>
          <note>
            Otunnus verksamhet, och vi har ett bra samarbete med hans kontor.
            Vidare välkomnar Sverige det faktum att särskilda rådgivare med
            ansvar för barn i väpnade konflikter nu knyts till vissa av FN:s
            fredsbevarande operationer.
          </note>
          <note>
            Det senaste exemplet på hur Sverige stöder arbetet med rehabilitering
            och reintegrering i konfliktområden är det beslut som Siw Wittgren-Ahl
            själv nämner i interpellationen om stöd till programmet för avväpning,
            demobilisering och återanpassning i Sierra Leone. Avväpnandet
            och reintegreringen av tidigare väpnade grupper i Sierra Leone
            är en absolut nödvändighet för att landet ska kunna bryta en mer
            än tio år lång period av konflikt. Med tanke på Sveriges omfattande
            humanitära stöd till Sierra Leone var det naturligt att genom
            det senaste beslutet ytterligare stödja försöken att skapa en
            hållbar fred i Sierra Leone.
          </note>
          <note>
            Jag skulle även vilja nämna Sveriges engagemang för varaktig
            fred och säkerhet i regionen som lett till att kabinettssekreterare
            Hans Dahlgren utsetts till EU-
          </note>
          <note>
            ordförandeskapets särskilde representant till Mano
          </note>
          <note>
            River-länderna Guinea, Liberia och Sierra Leone.
          </note>
          <note>
            Uppdraget är ett direkt resultat av det svenska EU-
          </note>
          <note>
            ordförandeskapets ansträngningar att skapa en EU-
          </note>
          <note>
            politik i förhållande till den politiska och humanitära krisen
            i regionen. I kabinettssekreterarens mandat ingår bl.a. att föra
            dialog med alla berörda aktörer om freds-, försonings- och demokratiseringsprocessen
            i
          </note>
          <note>
            Sierra Leone. Hans Dahlgren besökte Sierra Leone för några veckor
            sedan och kunde då ta del av de resultat som uppnåtts i avväpnings-,
            demobiliseringsoch återanpassningsprogrammet. Uppemot 20 000
          </note>
          <note>
            f.d. rebeller har avväpnats med stöd av FN-styrkan
          </note>
          <note>
            Unamsil, av dem 5 000 barnsoldater.
          </note>
          <note>
            Sedan 1998 pågår en treårig översyn av barnfrågor i utvecklingssamarbetet
            inom UD, det s.k. Barnprojektet. Målet är att utforma en sammanhållen
            policy för barnfrågor och att utveckla ett systematiskt barnrättsperspektiv
            i utvecklingssamarbetet. Särskild uppmärksamhet har ägnats åt
            utsatta barn, och i uppdraget har ingått att utarbeta strategier
            inom angelägna ämnesområden. Inom barnprojektet har sex sådana
            strategier utarbetats varav en behandlar barn i väpnade konflikter.
          </note>
          <note>
            Strategierna ger en översikt av problemen för respektive barngrupp.
            Vidare ges en översikt av svenska och internationella strävanden
            samt av vilka krav som barnkonventionen ställer. Inom ramen för
            översynen har även en sammanfattande rapport, Barnrättsperspektiv
            i utvecklingssamarbetet, utarbetats. Denna behandlar övergripande
            frågeställningar, bl.a. om tillämpningen av de biståndspolitiska
            målen med beaktande av barnkonventionen.
          </note>
          <note>
            Anf. 2 SIW WITTGREN-AHL (s):
          </note>
          <note>
            Fru talman! Utrikesministern! Jag vill tacka för svaret på min
            interpellation. I den göteborgska morgontidningen stod en morgon
            att läsa: "Jag tvingades in i armén av min byhövding när jag var
            åtta, säger
          </note>
          <note>
            Peter f.d. barnsoldat, han ser yngre ut än sina tio år.
          </note>
          <note>
            Han berättar att han fick två månaders träning i att skjuta när
            han rekryterades. Sedan fick han en uniform och en kalasjnikov
            och skickades ut i strid."
          </note>
          <note>
            Peter är en av dessa barnsoldater från Sierra Leone som, vilket
            ministern påpekar, är ett av världens fattigaste länder. Det var
            en brittisk koloni fram till sitt oberoende 1961. Sedan 1991 har
            det pågått ett synnerligen grymt inbördeskrig som drabbat civilbefolkningen
            hårt. Inbördeskriget har bl.a. utmärkts av de tusentals barn som
            dragits in i kriget och rekryterats som soldater. De här barnen
            har ofta varit med om ofattbara övergrepp och själva tvingats
            genomföra avrättningar och lemlästa civilbefolkning.
          </note>
          <note>
            Konflikten i Sierra Leone har dock den senaste månaden tagit
            en positiv vändning, och FN:s styrkor på plats har säkrat stora
            områden som tidigare hölls av rebellerna. Samtidigt har rebellrörelsen
            signalerat en önskan om fredssamtal med krigströtta rebeller.
            En överenskommelse har nåtts om avväpning av både rebeller och
            milis. De senaste månaderna har flera tusen rebellsoldater avväpnats
            och tusen barnsoldater frigivits. Man räknar dock med att det
            finns mellan
          </note>
          <note>
            5 000 och 10 000 barnsoldater i varierande åldrar som nu behöver
            integreras i samhället.
          </note>
          <note>
            Därför blev jag orolig när jag fortsatte att läsa i morgontidningen
            att FN:s generalsekreterare faktiskt hade sagt att han skulle
            föreslå att barnsoldater kunde komma att ställas inför rätta.
            Jag funderade över vad som kan vara ett värre straff än att bli
            berövad sin barndom och i de flesta fall även sina familjer. Jag
            vet att Sverige, som jag påpekade i min interpellation, länge
            har varit drivande bland de krafter som arbetar för barns rättigheter.
            Det är som utrikesministern påpekar så att Sverige ledde förhandlingarna
            om tilläggsprotokollet till barnkonventionen om barns inblandning
            i väpnade konflikter. Det förbjuder tvångsrekrytering av barn
            under 18 år och förbjuder att minderåriga deltar i krigshandlingar.
          </note>
          <note>
            Därför känns det tryggt att regeringen delar min uppfattning
            att barnsoldater i första hand ska ses som offer i behov rehabilitering
            och att Sverige därför på olika sätt stöder organisationer som
            arbetar för att skydda barn i väpnade konflikter. Sverige stöder
            också försöken att skapa en hållbar fred i Sierra Leone.
          </note>
          <note>
            I sitt svar till mig säger utrikesministern att kabinettssekreterare
            Hans Dahlgren har utsetts till ordförandeskapets särskilda representant
            för bl.a. Sierra
          </note>
          <note>
            Leone. Jag tycker att det var väldigt roligt och glädjande för
            Sverige att vi har fått en så framträdande roll. Han besökte Sierra
            Leone för några veckor sedan, och då hade bl.a. 20 000 rebeller
            avväpnats med stöd av FN-styrkorna, däribland 5 000 barnsoldater.
          </note>
          <note>
            Nu undrar jag, eftersom man säger att det finns mellan 5 000
            och 10 000 barnsoldater i Sierra Leone, om utrikesministern vet
            något om vad resultatet av återanpassningen och avväpningen har
            blivit för dessa barn. Hur har det gått?
          </note>
          <note type="speaker">
            Anf. 3 ROSITA RUNEGRUND (kd):
          </note>
          <note>
            Fru talman! Jag fick se denna interpellation och tyckte att det
            var väldigt intressant och bra att frågan väcks här. Vi vet att
            man beräknar att en tredjedel av alla soldater i Afrika är barnsoldater.
            Det som bekymrar mig i dag är just att fattigdomen slår så hårt
            mot
          </note>
          <note>
            Afrika. Barn tvingas ut att bli barnsoldater. Men vi vet också
            att de lockas i vissa fattiga länder. De lockas med att kanske
            få fina kläder och mat. Det är alltså också hungern som driver
            barnen till just dem som utnyttjar dem.
          </note>
          <note>
            Jag hade förmånen att förra året få vara med när filmen om barnsoldaterna
            presenterades. Olara Otunnu kunde emellertid inte närvara.
          </note>
          <note>
            Jag tycker att det är glädjande att Sverige arbetar framåt när
            det gäller dessa frågor. Min fråga, efter att ha läst om de sex
            strategier som barnprojektet innefattar, är: Ser man helheten
            när man anslår medel, att det inte bara handlar om rehabilitering
            utan att man måste se fattigdomsperspektivet, att barn lockas
            till att bli barnsoldater?
          </note>
          <note type="speaker">
            Anf. 4 Utrikesminister ANNA LINDH (s):
          </note>
          <note>
            Fru talman! Jag är övertygad om att Siw Wittgren-Ahl, Rosita
            Runegrund och jag har precis samma uppfattning i dessa frågor.
            Att utnyttja barn som barnsoldater är någonting av det grymmaste
            som finns, inte bara för det enskilda barnet och dess familj utan
            också för samhället. Det kommer naturligtvis att vara problem,
            risker och faror i decennier om barnen ska fortsätta att leva
            med alla de minnen och upplevelser som de bär med sig efter sin
            tid som barnsoldater. Därför är det oerhört viktigt att vi kan
            förhindra barn från att bli barnsoldater. Och precis som det sades
            här så är självklart fattigdomsperspektivet en avgörande del i
            detta, och det är också därför som vi i vårt barnarbete försöker
            se till att barn inte ska höra till dessa utsatta grupper, att
            de på grund av t.ex.
          </note>
          <note>
            fattigdom inte ska söka sig till att bli barnsoldat. Men om man
            inte kan förebygga det är det självklart också i efterhand väldigt
            viktigt att ge dessa barn hjälp, så att deras upplevelser sedan
            inte blir ett hot mot samhällena som de lever i under lång tid
            därefter.
          </note>
          <note>
            Jag tycker också att det är viktigt att upprepa det som jag sade
            i svaret, nämligen att FN:s generalsekreterare självklart inte
            heller har menat att det normala är att 16-åringar ska ställas
            inför rätta för sin tid som barnsoldater. Han ser dem också som
            offer men menar att de i exceptionella undantagsfall kan ställas
            inför rätta men utan att då dömas till straff men däremot få hjälp
            till behandling.
          </note>
          <note>
            Jag kan alltså garantera att vi både har gjort och kommer att
            fortsätta att göra allt, både vad gäller det specifika problemet
            med barnsoldater men naturligtvis också de grundläggande orsakerna,
            dvs. konflikterna i Afrika, den stora fattigdomen i stora delar
            av
          </note>
          <note>
            Afrika och det som leder fram till ett samhälle som utnyttjar
            barnsoldater.
          </note>
          <note>
            Anf. 5 SIW WITTGREN-AHL (s):
          </note>
          <note>
            Fru talman! Jag vill tacka Anna Lindh för det uttömmande svaret
            och hennes klargörande här. Det var inte så att jag trodde att
            utrikesministern hade någon annan uppfattning än den som jag har.
            Men jag tyckte att jag måste interpellera om detta, eftersom man
            ibland när man läser tidningen kan få för sig vissa saker. Jag
            fick för mig att Kofi Annan hade uttalat sig på det sättet, men
            i det uttömmande svaret kunde jag läsa att det var en rapport
            och att man faktiskt ville det som jag ville, att dessa människor
            ska rehabiliteras. Och det känns ju tryggt.
          </note>
          <note>
            Jag har tidigare interpellerat om barnsoldaterna, eftersom jag
            tycker att detta är något av det grymmaste som man kan göra mot
            barn. Det som också har varit positivt med denna interpellation
            är att allmänheten har hört av sig. Och i detta fall har Chalmers
            högskola och Lindholmens gymnasieskola i
          </note>
          <note>
            Göteborg hört av sig. De håller på att arbeta med ett biståndsprojekt
            med barnsoldaterna just i Sierra Leone för att rehabilitera dem.
            Det svenska företaget
          </note>
          <note>
            NCC kommer att skicka verktyg till utbildning för dessa pojkar.
            Nu söker man också frivilligorganisationer för att hjälpa till
            med flickornas utbildning.
          </note>
          <note>
            Jag tror att detta är en fråga som ligger de flesta människor
            väldigt varmt om hjärtat och att de vill bidra på något sätt för
            att hjälpa till för att sådant inte ska förekomma. Jag känner
            mig trygg när det gäller utrikesministerns sätt att handlägga
            denna fråga.
          </note>
          <note type="speaker">
            Anf. 6 ROSITA RUNEGRUND (kd):
          </note>
          <note>
            Fru talman! Jag tror inte att jag och utrikesministern har olika
            åsikter när det gäller just barnsoldater.
          </note>
          <note>
            Om allt går väl ska jag på torsdag åka till Angola, ett land
            som jag har bott i. Jag vet att fattigdomen är ett stort problem
            där och att barn lockas till rebellrörelserna för att bli barnsoldater.
          </note>
          <note>
            Jag vill ändå återigen anknyta till vad som hände den 11 september.
            Efter beräkningar som har gjorts vet vi att fattigdomen kommer
            att slå hårdare mot
          </note>
          <note>
            Afrika än kanske mot andra länder, i och med att man blir bestraffad
            på två sätt - investeringar kommer att saknas, och man får mindre
            betalt för sina råvaror.
          </note>
          <note>
            Min fråga är: Tänker man höja bidraget till just dessa länder
            med väpnade konflikter med tanke på barnsoldaterna?
          </note>
          <note type="speaker">
            Anf. 7 Utrikesminister ANNA LINDH (s):
          </note>
          <note>
            Fru talman! Först och främst när det gäller arbetet mot barnsoldater
            så tycker jag att det är ett väldigt positivt exempel som Siw
            Wittgren-Ahl tar upp om det folkliga engagemanget och stödet bland
            frivilligorganisationerna för att arbeta mot barnsoldater och
            för utbildning, att man hjälper dem som har varit barnsoldater.
          </note>
          <note>
            Den svenska regeringen har haft ett samarbete med olika organisationer,
            frivilliga organisationer och andra. Vi har samarbetat med Koalitionen
            mot barnsoldater, Rädda Barnen och naturligtvis också
          </note>
          <note>
            Unicef och UNHCR. Förutom det politiska stödet har vi också gett
            ett stort ekonomiskt stöd.
          </note>
          <note>
            Fattigdomsbekämpningen som sådan, som Rosita
          </note>
          <note>
            Runegrund tar upp, är en större fråga än frågan om barnsoldaterna.
            Där hoppas vi väl alla att vi inte kommer att se den stora ekonomiska
            nedgången som också kan innebära ännu större problem och risker
            för utvecklingsländer och för de afrikanska länderna.
          </note>
          <note>
            Men självklart måste vi i det internationella arbetet fortsätta
            att arbeta för en global rättvisa. Om vi ser en ekonomisk nedgång
            så är det ännu viktigare att vi ser till att vi har ett ordentligt
            biståndsarbete och en rättvis handel, så att vi ger utvecklingsländerna
            både bistånd och möjlighet att handla på rättvisa villkor.
          </note>
          <note>
            Detta är ju en fråga som Sverige tar upp i FN och som vi också
            driver i EU, bl.a. för att som ett första steg få alla EU-länder
            att ställa upp bakom FN:s biståndsmål på 0,7 % av bruttonationalinkomsten.
            Och när de gör det har vi också betydligt bättre förutsättningar
            att t.ex. bekämpa barnsoldaterna.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2001/02:12 om utlämningen av ryska
            krigsfångar
          </note>
          <note type="speaker">
            Anf. 8 Utrikesminister ANNA LINDH (s):
          </note>
          <note>
            Fru talman! Ulla Hoffmann har frågat försvarsministern om frågor
            som rör denna utlämning.
          </note>
          <note>
            Arbetet inom regeringen är så fördelat att det är jag som ska
            svara på interpellationen. Under andra världskriget flydde ungefär
            4 000 sovjetiska medborgare till Sverige. De flesta hade tidigare
            varit krigsfångar i tyska fångläger, bl.a. i Norge och Finland.
          </note>
          <note>
            Av dessa återsände svenska myndigheter ungefär
          </note>
          <note>
            2 000 personer till hemlandet, efter begäran från
          </note>
          <note>
            Sovjetunionen.
          </note>
          <note>
            Ulla Hoffmann har bl.a. frågat vilka åtgärder jag har för avsikt
            att vidta för att klarlägga vad som hände dessa 2 000 krigsfångar
            efter återkomsten till
          </note>
          <note>
            Sovjetunionen. Under senare år har frågan om utlämningen av dessa
            krigsfångar uppmärksammats i massmedierna. I bl.a. Upsala Nya
            Tidning har vi fått ta del av skildringar om vad som hände några
            av dessa människor. Det är gripande människoöden som kommer oss
            till mötes i dessa reportage. De visar hur illa människor behandlades
            i dåtidens Sovjetunionen.
          </note>
          <note>
            Att gå vidare och söka utröna vad som hände krigsfångarna efter
            hemkomsten till Sovjetunionen är enligt min mening i första hand
            en fråga för den historiska forskningen. Sveriges utlandsmyndigheter
            i
          </note>
          <note>
            Ryssland - ambassaden i Moskva och generalkonsulatet i S:t Petersburg
            - kan, såsom skett vid flera andra tillfällen, hjälpa svenska
            forskare att identifiera relevanta ryska arkiv.
          </note>
          <note>
            Ulla Hoffmann har också frågat vilka åtgärder jag avser vidta
            för att göra svenska arkiv tillgängliga för dem som vill forska
            om denna utlämning. Svenska arkiv är i stort sett helt öppna vad
            gäller uppgifter om denna utlämning.
          </note>
          <note>
            Ulla Hoffmann frågar vidare vilka åtgärder jag avser vidta för
            att ge ryska krigsfångar som lyckades rymma upprättelse. Enligt
            de uppgifter som är kända skulle ett fåtal personer ha lyckats
            fly från att bli utlämnade. Hon frågar slutligen vad jag ämnar
            göra för att detta ska bli en del av den levande historien i
          </note>
          <note>
            Sverige.
          </note>
          <note>
            När man studerar och utvärderar den svenska regeringens agerande
            under andra världskriget är det viktigt att hela tiden ta hänsyn
            till de då rådande politiska förhållandena och gällande rätt.
            Det finns onekligen exempel på händelser och åtgärder som i dag
            skulle bedömas på ett helt annat sätt. Detta gäller bl.a.
          </note>
          <note>
            åtgärder som vidtogs avseende medborgare från andra länder som
            kommit till Sverige. Återsändandet av de sovjetiska medborgarna
            till Sovjetunionen efter kriget skedde i enlighet med då gällande
            rätt. Sveriges invandringspolitik var vid denna tidpunkt fortfarande
            mycket restriktiv, och asylrätten var begränsad. Det svenska agerandet
            skilde sig inte heller på något avgörande sätt från andra länders
            praxis. Såväl USA
          </note>
          <note>
            som Storbritannien återsände sovjetiska medborgare på samma sätt
            som Sverige.
          </note>
          <note>
            Sveriges agerande under och efter andra världskriget har under
            senare år varit föremål för ett ökande intresse. Detta är något
            vi från regeringens sida välkomnar. Ju mer vi lär oss om vår historia
            och de förhållanden som rådde under gångna tider, desto bättre
            förutsättningar har vi att skapa en bra framtid för våra barn
            och barnbarn. Här har skolan och den högre utbildningen en central
            uppgift. För att i synnerhet uppmärksamma vår nutidshistoria och
            göra denna mer levande har regeringen som bekant tagit initiativ
            till särskilda anslag för att främja forskning kring illgärningar
            begångna under nazismen och kommunismen.
          </note>
          <note>
            Jag delar Ulla Hoffmanns bedömning att den del av vår historia
            som hon tar upp i sin interpellation förmodligen inte är särskilt
            väl känd bland människor. Det finns förvisso ett antal ytterligare
            exempel på händelser och företeelser i vår nutidshistoria som
            inte har fått den uppmärksamhet de förtjänar. Det är framför allt
            forskningens uppgift att kasta ljus över dessa frågor.
          </note>
          <note>
            Ett mycket viktigt komplement till dessa allmänna förhållanden
            är därtill det arbete som pågår lokalt ute i landet för att väcka
            intresse för och vårda minnet av sådana händelser. Jag tänker
            i detta sammanhang inte minst på det uppoffrande arbete som bedrivs
            av engagerade människor i Västmanland som vårdar minnet av de
            ryska krigsfångar som hölls internerade där under kriget. Bl.a.
            har en minnessten rests, såsom
          </note>
          <note>
            Ulla Hoffmann nämner i sin interpellation.
          </note>
          <note>
            Det är viktigt att händelser av detta slag i vår nutidshistoria
            verkligen uppmärksammas.
          </note>
          <note type="speaker">
            Anf. 9 ULLA HOFFMANN (v):
          </note>
          <note>
            Fru talman! Jag tackar statsrådet Lindh för svaret.
          </note>
          <note>
            Innan jag går in på det vill jag framföra ett tack till
          </note>
          <note>
            Yngve Gunnarsson för hans envisa arbete med att få mig att förstå
            vad som hände den 10 oktober 1944, då deportationen av ryska krigsfångar
            inleddes i Gävle hamn. Det är tack vare Yngve och Barbro Gunnarssons
            kamp som rysstenen restes till minne av dem som deporterades.
          </note>
          <note>
            Som underlag i debatten har jag använt mig av forskningsrapporten
            Flyktingpolitik i stormakts skugga av Anders Berge samt av över
            30 artiklar av Hans
          </note>
          <note>
            Lundgren i Upsala Nya Tidning och några artiklar av
          </note>
          <note>
            Anders Johansson på Dagens Nyheter.
          </note>
          <note>
            Låt mig först konstatera att statsrådet Lindh och jag har en
            sak gemensamt, nämligen uppfattningen att det är viktigt att händelser
            som exempelvis ryssutlämningen uppmärksammas i vår nutidshistoria
            för att vi ska kunna skapa en bra framtid för våra barn och barnbarn.
            Vi är dock inte eniga om vad som behöver göras för att ryssutlämningen
            ska uppmärksammas.
          </note>
          <note>
            Inte heller är vi helt eniga om att det endast är för våra barn
            och barnbarn som vi ska skapa en bra framtid.
          </note>
          <note>
            Jag menar att det finns paralleller mellan dåtidens flyktingpolitik
            och den flyktingpolitik som bedrivs i dag. Jag undrar hur vi i
            dag förhåller oss t.ex. till
          </note>
          <note>
            8 kap. 1 § utlänningslagen:
          </note>
          <note>
            "En avvisning eller utvisning aldrig får verkställas till ett
            land om det finns skälig anledning att tro att utlänningen där
            skulle vara i fara att straffas med döden eller med kroppsstraff
            eller att utsättas för tortyr eller annan omänsklig eller förnedrande
            behandling eller bestraffning - - -."
          </note>
          <note>
            Ett kriterium i 1927 års utlänningslag var nämligen att en flykting
            inte fick sändas till land där han riskerade att "tilltalas eller
            straffas för politiskt brott".
          </note>
          <note>
            När lagen ändrades 1937 gavs begreppet politisk flykting en "vidare,
            mer allmän mening". Redan då fanns det alltså en lagparagraf som
            sade att flyktingar i Sverige inte fick skickas tillbaka om de
            riskerade straff för politiska brott.
          </note>
          <note>
            Frågan är om den svenska regeringen visste vad som väntade de
            sovjetryska krigsfångarna om de skickades tillbaka. Såvitt jag
            förstår av det material som jag har tillgång till är svaret på
            den frågan ja.
          </note>
          <note>
            Att ha gett sig i strid och flytt till ett annat land var enligt
            Sovjetlagen liktydigt med landsförräderi, och landsförräderi innebar
            för en soldat arkebusering.
          </note>
          <note>
            Om man kunde visa att man inte hade samarbetat med fiende mildrades
            straffet från arkebusering till tio års arbetsläger. Detta var
            känt av samlingsregeringen lika väl som att reglementet för sovjetiska
            soldater sade att den sista kulan skulle sparas för att användas
            om man togs till fånga.
          </note>
          <note>
            Statsrådet Lindh säger i sitt svar till mig att om vi vill veta
            mer om ryssutlämningen är detta en fråga för forskningen. Jag
            delar delvis den uppfattningen. Men jag menar också att det är
            en fråga för politikerna eftersom den information som föreligger
            i dag visar att det gjordes en hel del politiska ställningstaganden
            i denna fråga.
          </note>
          <note>
            Statsrådet säger också att det är upp till skolan och den högre
            utbildningen att lära ut om bl.a. ryssutlämningen. Men hur ska
            det gå till när så lite är känt kring vad som hände?
          </note>
          <note>
            Statsministern säger sig vilja skapa klarhet i vad som hände
            under och efter andra världskriget. Det tycker jag är bra. I fråga
            om statsrådets svar får jag dock en känsla av att regeringen vill
            tona ned och kanske helst glömma ryssutlämningen. Forum Levande
            historia ska bli en fortsättning och breddning på regeringens
            initiativ Levande historia. Jag tycker att det vore utmärkt om
            ryssutlämningen blev en del av denna fortsättning och breddning.
          </note>
          <note type="speaker">
            Anf. 10 Utrikesminister ANNA LINDH (s):
          </note>
          <note>
            Fru talman! Jag förstår inte riktigt vad Ulla
          </note>
          <note>
            Hoffmann menar. Det finns många saker i den svenska historien
            att vara kritisk mot. Jag är övertygad om att även med all kunskap
            så att säga på handen är ryssutlämningen en av de frågor som vi
            i dag ser tillbaka på och där vi inte riktigt kan förstå hur en
            utrikesledning kunde agera så som man gjorde. I dag ser vi det
            med dagens glasögon. Då såg man det genom dåtidens glasögon, med
            dåtidens rätt och dåtidens praxis. Det är någonting helt annat
            än det som vi i dag står för och tycker.
          </note>
          <note>
            Jag vill definitivt inte tysta ned det hela, och jag vill definitivt
            inte att det inte ska vara debatt om det.
          </note>
          <note>
            Tvärtom tycker vi att det är mycket föredömligt att
          </note>
          <note>
            Upsala Nya Tidning, Dagens Nyheter och andra har uppmärksammat
            de här fallen så att vi kan få en debatt om detta och att minnesstenen
            har rests av de enskilda organisationerna så att vi påminns också
            om de här kapitlen i vår historia.
          </note>
          <note>
            Däremot tror jag inte att debatten i dag främst ska ske inom
            regeringen när det gäller att ta fram kunskap om vad som skedde
            för 50 år sedan. I stället tror jag att det är oberoende forskare
            som ska ge bränsle åt den vidare debatten.
          </note>
          <note>
            Avslutningsvis kan jag bara konstatera att debatten om dagens
            flykting- och asylpolitik närmast får tas med den för de frågorna
            ansvariga ministern, nämligen Maj-Inger Klingvall.
          </note>
          <note type="speaker">
            Anf. 11 ULLA HOFFMANN (v):
          </note>
          <note>
            Fru talman! Jag vet inte riktigt hur jag ska svara vad gäller
            det där med flyktingminister Klingvall.
          </note>
          <note>
            Självklart tar jag den flyktingpolitiska debatten med henne.
            Vad jag menar är att det finns paralleller att dra, på samma sätt
            som vi säger om Levande historia
          </note>
          <note>
            - vi vill ju inte upprepa det som hände en gång i tiden. Vi måste
            alltså kunna se vad som hände då just för att inte göra samma
            misstag igen.
          </note>
          <note>
            Statsrådet framhåller i sitt svar till mig att behandlingen av
            de sovjetryska fångarna, när dessa deporterades till Sovjetunionen,
            visar hur illa de behandlades i dåtidens Sovjet. Där skiljer vi
            oss definitivt inte åt i uppfattning.
          </note>
          <note>
            Jag menar också att deporteringen av de 2 000
          </note>
          <note>
            krigsfångarna visar hur illa de behandlades av Sverige när Sverige
            försökte bedriva flyktingpolitik i stormaktsskugga. Det är detta
            som jag vill ha utrett för att vi inte återigen ska hamna i det.
          </note>
          <note>
            De här människorna samlades alltså upp i åtta interneringsläger
            runtom i Sverige. Dessa läger kontrollerades av Sovjet genom Stalins
            politiska polis.
          </note>
          <note>
            Den sovjetiska legationen hade, på svensk mark, kontroll över
            sina medborgare. Samlingsregeringen hjälpte Sovjetunionen att
            statuera exempel på vad som händer den som låter sig tillfångatas
            i krig. Vi gav information till den sovjetiska legationen om nyanlända
            flyktingar osv.
          </note>
          <note>
            Visserligen fanns det också läger för andra nationaliteter men
            den sovjetiska legationens agerande skilde sig från andras. Anders
            Berge skriver i sin rapport: "Att organisera ryssläger på sådana
            villkor inkräktade på svenska säkerhets- och rättsintressen.
          </note>
          <note>
            Att denna politik ändå fortsatte att gälla oförändrad kan föras
            tillbaka till en fruktan att försämra Sveriges relationer till
            den östliga stormakten." Vidare säger han: "Samarbetet med den
            sovjetiska legationen innebar att Sverige inte kunde ge rimliga
            garantier för att de ryska flyktingarna i lägren fick en behandling
            som svarade mot demokratiska och humanitära ideal." De fick därmed
            en föga avundsvärd särställning.
          </note>
          <note>
            En som haft möjlighet att berätta hur det såg ut är
          </note>
          <note>
            Anatolij Emets. Om honom har det skrivits i Upsala
          </note>
          <note>
            Nya Tidning. Anatolij Emets satt på Baggålägret.
          </note>
          <note>
            Han berättar att han inte hade så mycket att välja på.
          </note>
          <note>
            Ville han stanna i Sverige kunde det leda till bestraffningar
            som också drabbade anhöriga. Han och de övriga krigsfångarna transporterades
            med tåg till
          </note>
          <note>
            Gävle hamn där de gick ombord på en ångare som tog dem till Åbo
            där de möttes av Stalins polis.
          </note>
          <note>
            I en massrättegång dömdes Anatolij Emets till arbetsläger i tio
            år. Sammanlagt dömdes han till 45 år i arbetsläger. Nu är han
            pensionär, med en pension på ungefär 75 kr i månaden. Han har
            inte fått någon upprättelse.
          </note>
          <note>
            I Sverige har Anatolij Emets en son. De båda har nu träffats.
            När jag besökte rysstenen vid Krampen i
          </note>
          <note>
            Västmanland kom en kvinna i min ålder fram till mig och sade:
            "Hjälp mig att hitta min pappa. Eller åtminstone få veta vad som
            hänt honom. Jag var en månad när han deporterades till Sovjet.
            Sedan dess har jag inte hört något från honom."
          </note>
          <note>
            Jag tycker inte att jag har fått svar på min fråga om statsrådet
            har för avsikt att ge dem upprättelse som lyckades rymma. Vi vet
            ju att det i dag finns ett antal personer som tillhörde den grupp
            som skulle skickas tillbaka till en säker död eller arbetsläger.
          </note>
          <note>
            Vi vet att några av dem inte än i dag har gett sig till känna
            utan de lever inkognito i Sverige. Vi vet också att det finns
            grovt räknat 30 barn till sovjetryska krigsfångar som inte vet
            vad som hänt deras fäder.
          </note>
          <note>
            Jag tycker inte att det spelar någon roll om de är få eller många.
            Det viktigaste är att de får upprättelse och hjälp med att få
            reda på vad som har hänt med deras pappor.
          </note>
          <note>
            Det är riktigt att den svenska samlingsregeringens agerande ska
            ses i sken av de då rådande politiska förhållandena och gällande
            rätt. Men forskningen visar ju faktiskt att gällande rätt gav
            utrymme för att betrakta de sovjetryska krigsfångarna som politiska
            flyktingar, framför allt som regeringen hade vetskap om vad som
            hände med dem.
          </note>
          <note>
            Forskningen visar också att Sverige bl.a. tog handelspolitiska
            hänsyn vad gäller ryssutlämningen. Jag tycker att det är viktigt
            att utreda vilket pris vi betalade för detta.
          </note>
          <note type="speaker">
            Anf. 12 Utrikesminister ANNA LINDH (s):
          </note>
          <note>
            Fru talman! Jag sade i mitt förra inlägg att det är självklart
            att man i dag önskar att den svenska regeringen då hade handlat
            annorlunda.
          </note>
          <note>
            Såvitt vi på Utrikesdepartementet känner till är det ingen av
            de berörda som har begärt upprättelse. Men vi har fått begäran
            om hjälp med kunskap om en försvunnen far. Jag förmodar att det
            är fråga om samma person som Ulla Hoffmann tog upp i sitt exempel.
            Vi hjälpte också till med det så att dottern fick fram de uppgifter
            som gick att få fram.
          </note>
          <note>
            Det finns många tragiska exempel i historien.
          </note>
          <note>
            Några av dem som är allra mest gripande är de som under många
            år levde i Sverige, men som aldrig fick fullvärdiga liv eftersom
            de hela tiden var rädda för att avslöjas och i efterhand skickas
            tillbaka till Sovjetunionen.
          </note>
          <note>
            Det som vi kan hoppas är att dagens debatt leder till att det
            inte bara skrivs fler tidningsartiklar utan också att det blir
            fler som forskar kring dessa frågor, och att det tas fram så mycket
            fakta och uppgifter som det går att ta fram om den här tiden.
            Jag hoppas också att alla, inklusive Vänsterpartiet, ser till
            att alla handlingar från den här tiden om kommunisttidens förflutna
            visas fram så att vi kan ge så mycket information och kunskap
            som vi någonsin kan göra.
          </note>
          <note type="speaker">
            Anf. 13 ULLA HOFFMANN (v):
          </note>
          <note>
            Fru talman! Det är kort tid för ett så stort ämne.
          </note>
          <note>
            Med tanke på arkiven och de handlingar som Vänsterpartiet skulle
            kunna förfoga över vill jag bara säga att alla våra arkiv är öppna.
            Det är dessutom forskare som studerar dem.
          </note>
          <note>
            Statsrådet säger att arkiven i stort sett är helt öppna vad gäller
            ryssutlämningen. Såvitt jag har förstått delges Säpos och den
            militära underrättelsetjänstens arkiv helt på myndigheternas villkor.
            Det går därför inte att säga att alla handlingar visas eftersom
            någon förteckning över det material som finns som rör ryssutlämningen
            inte förevisas. Forskarna och journalisterna kan inte veta om
            de har fått se alla handlingar. Dessutom är saker och ting i handlingarna
            delvis överstrukna.
          </note>
          <note>
            Jag är övertygad om att det fortfarande går att göra mer för
            att få klarhet i vad som hände politiskt när det gäller ryssutlämningen,
            och den uppfattningen delar jag med dem som jag har talat med
            i den här frågan. Men det brådskar. De flesta krigsfångar var
            då mellan 20 och 25 år, och de bör nu vara mellan 77
          </note>
          <note>
            och 82 år. Det är alltså bråttom.
          </note>
          <note>
            Jag ber om ursäkt, men jag tycker att statsrådets svar känns
            lite modlöst. Det blev inte så mycket av det här. Det är forskarnas
            ansvar, skolans och den högre utbildningens ansvar samt enskildas
            ansvar för att ta sådana initiativ som Yngve Gunnarsson tog att
            vi inte glömmer bort det som hände. Ryssutlämningen var en politisk
            fråga. Det är därför som det är även politikernas ansvar att se
            till att vi får klarhet i vad som hände.
          </note>
          <note>
            Syftet med Forum Levande historia är att vi inte ska upprepa
            de misstag som vi gjorde under världskriget. För mig som arbetar
            med flyktingpolitik är detta en levande fråga. Jag kan ju inte
            säga att det inte har någon koppling till nutiden, för det har
            det. Det reser förstås frågor hos mig. Kan det hända samma sak
            nu?
          </note>
          <note type="speaker">
            Anf. 14 Utrikesminister ANNA LINDH (s):
          </note>
          <note>
            Fru talman! Det är i och för sig bra att Ulla
          </note>
          <note>
            Hoffmann har så stor tilltro till regeringen att hon litar på
            att det är regeringen som ska lösa alla problem. Men jag tror
            inte att det är så enkelt när det gäller historien. Det är inte
            regeringen som ska gå igenom vad som hände under historien och
            ge facit och dra alla slutsatser efter 50 år.
          </note>
          <note>
            Ska vi få en ordentlig och oberoende utvärdering av vad som har
            skett i vår historia så är det forskarnas uppgift. Det är inte
            vi som ska beskriva i efterhand vad vi har gjort, utan det ska
            vi ha oberoende forskare till. Det finns öppna arkiv. Säpo bestämmer
            själv om sina arkiv. Såvitt jag förstår finns det inga handlingar
            kvar som handlar om detta och som inte är offentliga.
          </note>
          <note>
            Det finns arkiv, forskningsfonder och resurser. Vi tar med glädje
            emot alla dem som vill forska om detta kapitel i vår historia,
            som vi har samma uppfattning om, att det inte var något lyckosamt
            kapitel. Där har också alla - som jag sade tidigare - ett ansvar
            för att se till att vi hjälper till och bidrar till att kasta
            ljus över historiens skugga.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2001/02:14 om Postens hemställan om
            höjda porton
          </note>
          <note>
            Anf. 15 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Lennart Beijer har frågat mig om jag kommer att vidta
            några åtgärder med anledning av att
          </note>
          <note>
            Posten AB höjer priset på privatbrev och använder dessa intäkter
            till att sänka portot för företag.
          </note>
          <note>
            Interpellationen innehåller en mängd påståenden om prissättningen
            på olika posttjänster och ekonomiska effekter för Posten AB. Jag
            vill mot bakgrund av detta säga att jag inte har för avsikt att
            delta i en debatt här i kammaren som bygger på spekulationer.
          </note>
          <note>
            När det gäller prissättningen på Postens tjänster är det bolagets
            styrelse och ledning som har det fulla ansvaret för dessa beslut.
            Jag utgår ifrån att bolaget vid beslut om prissättning följer
            de lagar och regler som finns i bl.a. konkurrenslagen, postlagen,
            postförordningen m.m.
          </note>
          <note>
            Mot bakgrund av det anförda har jag inga avsikter att i dag vidta
            några åtgärder.
          </note>
          <note type="speaker">
            Anf. 16 LENNART BEIJER (v):
          </note>
          <note>
            Fru talman! Jag tackar näringsministern för svaret.
          </note>
          <note>
            Det var något kort måhända, men framför allt förvånande då näringsministern
            avfärdar mina påståenden som spekulationer. Men det handlar verkligen
            inte om spekulationer, utan tvärtom om hårda och bistra fakta.
          </note>
          <note>
            Sedan 1991 har portot för vanliga brevförsändelser över 20 gram
            stigit från 5 till ca 8 kr. Under samma tid har portot för s.k.
            mängdpost - datoradresserade försändelser sänkts - från 5 till
            3 kr.
          </note>
          <note>
            När det gäller mängdpost handlar det om drygt 2
          </note>
          <note>
            miljarder försändelser per år. Med andra ord är en mindre justering
            av portot för sådan post ganska avgörande för vilka intäkter som
            Posten kan skaffa sig.
          </note>
          <note>
            50 öres höjning ger alltså 1 miljard. Ändå är det långt kvar
            till genomsnittet i Europa för sådan post.
          </note>
          <note>
            Det är i hägnet av denna märkliga portosituation som Posten har
            vänt sig till regeringen och begärt att få höja portot, inte för
            den del av breven där portot ligger långt under Europanivå utan
            för det postsegment som används av enskilda och småföretag där
            portot redan ligger på Europanivå.
          </note>
          <note>
            Posten försöker i sin hemställan till regeringen motivera den
            föreslagna prishöjningen med att Postens kostnader har ökat och
            att privatpersoner drabbas i mycket ringa omfattning. Det Posten
            inte nämner är att portohöjningen slår framför allt mot mindre
            företag. För många småföretag är portot en betydande utgift, särskilt
            efter 1997 då Posten höjde portot med hela 30 %.
          </note>
          <note>
            Anledningen till att ett pristak infördes var att man skulle
            skydda småföretagare och privatpersoner genom kopplingen till
            KPI. Avsikten var inte att pristaket skulle följa Postens kostnader.
            Skyddsbehovet kvarstår, eftersom Posten har mer än 99 % av marknaden.
          </note>
          <note>
            Samtidigt har Posten sänkt portot på stora sändningar till den
            milda grad att hela verksamheten nu går med förlust. Det är framför
            allt större företag som har möjlighet att använda sig av storsändningspriserna
            och förhandla fram rabatter.
          </note>
          <note>
            Jag har mycket svårt att acceptera att stora postkunder, t.ex.
            banker och försäkringsbolag, gynnas till följd av Postens valda
            strategi på bekostnad av småföretag och privatpersoner.
          </note>
          <note>
            Varför, näringsministern, ska svenska staten tillåta att Posten
            AB kör sin ekonomi i botten med, som man kan se, det enda motivet
            att hålla det konkurrerande bolaget på mattan?
          </note>
          <note type="speaker">
            Anf. 17 ANDERS BENGTSSON (s):
          </note>
          <note>
            Fru talman! Det jag vill ta upp är ett par frågor i nära anslutning
            till det näringsministern och Lennart
          </note>
          <note>
            Beijer har debatterat, och det är vilka samband näringsministern
            ser mellan prissättning av tjänster - i detta fall porton - och
            tillgängligheten vad gäller de tjänster Posten kan erbjuda medborgarna.
            Ytterst rör frågorna vilken räckvidd statens ansvar ska ha och
            om statligt ägda företags driftsformer har någon betydelse i sammanhanget.
          </note>
          <note>
            Den svenska postmarknaden har genomgått betydande förändringar
            under de senaste sju åren. Posten blev Posten AB 1994. Ensamrätten
            vad gäller brev har avskaffats, och för närvarande uppgår antalet
            postoperatörer till 51 stycken.
          </note>
          <note>
            I dag sker en snabb tillväxt av elektroniska alternativ till
            såväl vanliga brev som till de traditionella betaltjänsterna.
            Den tekniska utvecklingen har lett till ändrade förutsättningar
            för både postoperatörer och kunder.
          </note>
          <note>
            Jag vet att näringsministern är helt överens med mig om att en
            bra infrastruktur är ett av statens viktigaste ansvarsområden.
            Det visar bl.a. storsatsningarna i den nyligen framlagda infrastrukturpropositionen.
          </note>
          <note>
            Till en bra infrastruktur hör även att alla medborgare har tillgång
            till en bra postservice till rimliga priser. Även här har det
            tagits flera positiva initiativ.
          </note>
          <note>
            Jag vet att Post- och telestyrelsen genom upphandling under året
            har säkrat äldres och funktionshindrades tillgång till en grundläggande
            kassaservice via lantbrevbärare, och det är utmärkt. Jag har också
            noterat att regeringen i budgetpropositionen har föreslagit att
            Posten AB fr.o.m. budgetåret 2002 får ersättningen höjd från 200
            miljoner till 400 miljoner kronor. Men vad jag förstår är de pengarna
            tänkta att fungera som en ersättning för att hitta lösningar där
            alternativ saknas och det inte är kommersiellt motiverat att tillhandahålla
            postservice.
          </note>
          <note>
            Jag vet också att det i propositionen Grundläggande kassaservice
            - 2001/02:34 - föreslås att det statliga ansvaret för grundläggande
            kassaservice ska fastställas i ny lag.
          </note>
          <note>
            Samtidigt har under lång tid framförts förslag från
          </note>
          <note>
            Posten AB om avvecklingar av postkontor runtom i landet med indragningar
            av lantbrevbärarlinjer och orimliga krav på placering av postlådor
            långt från abonnenterna, samtidigt som portot och andra avgifter
            höjts rejält. Man har också ifrågasatt den viktiga principen med
            ett enhetsporto.
          </note>
          <note>
            Detta har helt naturligt mötts av protester från allmänheten.
            Pensionärerna har känt stor oro inför den försvagade servicen.
            En stor del av befolkningen i vår glesbygd upplever sin postservice
            hotad. Inte minst småföretagandet i glesbygden är oerhört beroende
            av en väl fungerande infrastruktur på postområdet med en rimlig
            prisbild.
          </note>
          <note>
            Trots många goda initiativ och utfästelser från både regeringen
            och Posten AB känner jag mig inte helt trygg när det gäller att
            det blir så bra som det kan låta.
          </note>
          <note>
            Jag skulle vilja ha en kommentar från näringsministern om hur
            ministern ser på den framtida utvecklingen.
          </note>
          <note>
            Anf. 18 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Låt mig börja med att ge några klarlägganden av vissa
            sakförhållanden och fakta i fråga om Posten AB och bolagets prissättning
            av försändelser.
          </note>
          <note>
            År 1992 beslöt Sveriges riksdag på förslag av den dåvarande borgerliga
            regeringen att liberalisera den svenska postmarknaden. Ensamrätten
            för Postverket till brevbefordran avskaffades den 1 januari 1993.
          </note>
          <note>
            Samma år beslutade riksdagen att ändra formen för
          </note>
          <note>
            Postverkets verksamhet till aktiebolagsform. Bolagets ägs till
            hundra procent av staten.
          </note>
          <note>
            I dag finns konkurrenter inom flera av de marknadssegment där
            Posten AB verkar. Konkurrenssituationen påverkas också av ny teknik
            som leder till att alltfler elektroniska substitut erbjuds användarna.
          </note>
          <note>
            Dessa påverkar naturligtvis bolaget vid beslut om prissättningen
            av dess tjänster.
          </note>
          <note>
            Vidare har Posten AB en stark ställning på den svenska postmarknaden.
            Bolaget har därför ett viktigt ansvar för att följa och hålla
            sig inom de konkurrensrättsliga regler som gäller. Otillåten underprissättning
            får t.ex. inte förekomma. Konkurrenslagstiftningen bildar därmed
            en viktig ram för bolagets prissättning.
          </note>
          <note>
            Av postlagen framgår att det ska finnas en posttjänst i hela
            landet som ska tillhandahållas till rimliga priser. Genom sitt
            tillstånd att bedriva brevverksamhet åligger det Posten AB att
            tillhandahålla dessa posttjänster. Av tillståndsvillkoren framgår
            också krav på att dessa tjänster ska tillhandahållas till priser
            som grundar sig på kostnaderna. I postförordningen finns dessutom
            ett pristak för enstaka försändelser.
          </note>
          <note>
            Naturligtvis har även denna reglering inverkan på bolagets beslut
            om priset och på de försändelser som ingår i den samhällsomfattande
            posttjänsten.
          </note>
          <note>
            I anslutning till detta vill jag också nämna att kraven på Posten
            AB att tillhandahålla en posttjänst i hela landet hittills bedömts
            som möjliga för bolaget att finansiera genom de intäkter som genereras
            genom portot.
          </note>
          <note>
            Utöver att Konkurrensverket har i uppgift att bevaka efterlevnaden
            av konkurrenslagstiftningen och pröva eventuella anmälningar om
            brott mot regelverket har Post- och telestyrelsen i uppgift att
            särskilt följa prisutvecklingen på postområdet. Bolagets efterlevnad
            av prisregleringen följs därmed noggrant.
          </note>
          <note>
            Så har jag en kort kommentar om den förändring som sker på Posten.
            Regeringen har fastlagt att det ska vara minst ett postkontor
            i varje kommun och att det ska finnas kassaservice i samma omfattning
            som i dag. Det finns i dag på 1 350 kontor. Antalet kontor eller
            postställen kommer också att öka från 1 800 till över 3 000. Jag
            menar att postservicen kommer att öka. Men självklart blir det
            med den avreglering som infördes och med den konkurrenssituation
            som finns en förändring som leder till att regeringen måste observera
            detta noggrant, eftersom det lätt annars kan leda till att Posten
            inte uppfyller de krav som vi förväntar oss.
          </note>
          <note type="speaker">
            Anf. 19 LENNART BEIJER (v):
          </note>
          <note>
            Fru talman! Min interpellation är ställd utifrån att jag vill
            Posten och de postanställda väl. Jag ser med oro på vissa utvecklingstendenser.
            Det har vi kanske alla gjort länge. Men Posten är ett viktigt
            bolag. Det är viktigt för hela landet. Det är av vikt för gemene
            man. Det gäller att det sköts på bästa möjliga sätt.
          </note>
          <note>
            Därför är det minst sagt frustrerande att då notera hur Posten
            varje år faktiskt förlorar miljardintäkter på en felaktig portopolitik.
            I stället för att bli lönsam på marknaden för massförsändelser
            bryter Posten mot avtalet med staten vad det gäller att dela ut
            post varje dag. Man tvingar människor att placera ut postlådorna
            långt från bostaden. Man vill nu tvinga på dem en höjning av portot
            för den del av brevmarknaden som faktiskt stangerar.
          </note>
          <note>
            Om Posten i stället höjer portot för massförsändelser slipper
            man hetsa brevbärare att springa ut med tung masspost, som inte
            täcker kostnaderna. Man slipper höja portot för små företag och
            enskilda. Man kan faktiskt få en god ekonomi på Posten och t.o.m.
          </note>
          <note>
            få råd att kanske inleverera en peng till statskassan.
          </note>
          <note>
            Posten AB har alltså bett om regeringens tillstånd att höja portot
            för vanliga brev. Enligt undertecknad och Post- och telestyrelsen
            finns det andra porton som
          </note>
          <note>
            Posten kan justera utan att fråga regeringen. Är det också näringsministerns
            mening?
          </note>
          <note type="speaker">
            Anf. 20 ANDERS BENGTSSON (s):
          </note>
          <note>
            Fru talman! Jag vet inte riktigt om jag fick svar på en av mina
            frågor, den om enhetsportot. Delar näringsministern min synpunkt?
            Ska vi fortsätta att ha den principen att det ska kosta lika mycket
            att skicka ett brev från Göingevägen till Sigrids väg i Knislinge,
            som ligger alldeles intill varandra, som att skicka ett brev från
            Knislinge till Kiruna? Ska det vara samma porto i fortsättningen?
            Är det en grundläggande princip som näringsministern delar med
            mig?
          </note>
          <note>
            Anf. 21 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag delar uppfattningen att det ska vara ett enhetsporto.
            Jag vill också till kammaren säga att man, enligt Posten AB och
            vad jag har kunnat inhämta, för närvarande inte kommer att fatta
            något beslut om att höja portot inför nästa år på privatbrev och
            andra försändelser som omfattas av pristaket. Det blir alltså
            ingen portohöjning.
          </note>
          <note type="speaker">
            Anf. 22 LENNART BEIJER (v):
          </note>
          <note>
            Fru talman! Det kan möjligen vara en bra present.
          </note>
          <note>
            Jag tror att det, för att man ska kunna höja portot just för
            detta postsegment, också vill till ett godkännande från regeringen.
          </note>
          <note>
            Men om den svenska postmarknaden - jag tror att näringsministern
            var inne på det lite grann - fortfarande hade varit en monopolmarknad
            hade Posten naturligtvis aldrig sänkt portot för massförsändelser.
          </note>
          <note>
            Det är självklart. Men Posten möter i dag konkurrens på marknaden
            vad gäller detta segment. Det har fått till följd att Posten har
            sänkt detta porto, så till den grad att både Posten och konkurrenten
            i fråga går med förlust vad det gäller detta segment. Vi måste
            bestämma oss nu, näringsministern.
          </note>
          <note>
            Vänsterpartiet, liksom Socialdemokraterna, var motståndare till
            att postmonopolet bröts upp, men i dag driver regeringen ganska
            hårt i EU att postmarknaderna ska öppnas. I det här läget måste
            vi bete oss respektabelt ur konkurrenssynpunkt och vettigt ur
            ekonomisk synvinkel. En justering av portot för massförsändelser
            till normal Europanivå skulle givetvis innebära att det konkurrerande
            postbolaget skulle kunna bli lönsamt men också att Posten AB skulle
            lösa sina ekonomiska problem samt slippa höja portot för kärleksbrev
            och företagspost. Det är därför naturligtvis befriande att i den
            här diskussionen få det besked som vi nu har fått, att det inte
            kommer att ske någon portohöjning för den här sortens brev, men
            jag tror också att det är viktigt att vi djupare ser över
          </note>
          <note>
            Postens portopolitik för framtiden.
          </note>
          <note>
            Anf. 23 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! När det gäller Postens verksamhet handlar 95 % av
            pengarna, om jag uttrycker mig så enkelt, om företagen, näringslivet.
            5 % handlar om privatverksamhet.
          </note>
          <note>
            Det är inte möjligt att, genom att göra de förändringar som interpellanten
            säger, få en bättre ekonomi för Posten. Det handlar alltså om
            5 % av Postens verksamhet - kärleksbrev och annat. Resten, 95
            %, är den ekonomi som man har gentemot näringslivet.
          </note>
          <note>
            Jag vill påstå att vi har en väldigt väl fungerande post. Felet
            och det som nu leder till att vi har denna diskussion är att Posten
            avreglerades 1992 - och det fattades beslut 1993 - samtidigt som
            alla andra länder i Europa inte avreglerade Posten. City Mail
            ägs t.ex.
          </note>
          <note>
            till stor del av Royal Mail, det engelska postbolaget, som är
            ett monopol. Man äger alltså stora delar av
          </note>
          <note>
            City Mail som konkurrerar här i Sverige med Posten som lever
            på en avreglerad marknad. Men Posten kan inte konkurrera i Storbritannien.
          </note>
          <note>
            Hela denna logistik är ett problem, men det håller vi nu på att
            lösa i EU på det viset att också de andra postmarknaderna nu avregleras.
            Generellt sett fungerar Posten väldigt bra. Posten har den bästa
            affärsidén. Det handlar framför allt om paket och brev, och det
            sköter man på ett utomordentligt bra sätt. Det finns frågetecken
            och dem ska vi självklart räta ut.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2001/02:15 om kötider för uppkörning
          </note>
          <note>
            Anf. 24 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Yvonne Andersson har frågat mig vilka åtgärder jag
            tänker vidta för att korta väntetiden för dem som ska ta körkort.
          </note>
          <note>
            Bakgrunden till frågorna är de långa väntetiderna för förarproven.
          </note>
          <note>
            Flera riksdagsfrågor med samma innehåll har ställts sedan december
            2000. Jag har då redovisat en rad åtgärder som Vägverket vidtagit
            för att komma till rätta med köproblemen. Vidare besvarade jag
            i mars 2001 en interpellation från Yvonne Andersson i samma fråga.
          </note>
          <note>
            Jag har från Vägverket erfarit att efterfrågan på förarprov har
            ökat stadigt sedan våren 2000. Med anledning av de stora kullarna
            18-åringar är det troligt att denna trend kommer att hålla i sig
            under de närmaste åren. Den ökade utbildningen och rekryteringen
            av trafikinspektörer, som Vägverket genomför under kommande år,
            är en långsiktig åtgärd. För att bemöta den stigande efterfrågan
            på förarprov på kort sikt har Vägverket dock genomfört en rad
            åtgärder såsom ökade övertidsuttag, inlåning av militära trafikinspektörer
            och omfördelning av trafikinspektörer mellan förarprovskontoren.
            Resultatet har varit ett ökat antal genomförda prov. Jämfört med
            samma period 2000 har det ökat med ungefär 7 000. Den genomsnittliga
            väntetiden har sjunkit marginellt den senaste tiden, medan väntetiden
            på vissa orter, som tidigare haft mycket långa köer, har sjunkit
            avsevärt.
          </note>
          <note>
            En bidragande orsak till de långa köerna är att många körkortsaspiranter
            som avlägger förarprov är dåligt förberedda. De underkänns i stor
            utsträckning och måste göra om provet. Den 1 april 2001 infördes
            ett bokningssystem som innebär att en körkortsaspirant får misslyckas
            två gånger med ordinarie väntetid
          </note>
          <note>
            - därefter förlängs väntetiden. Avsikten är att ge kortare väntetider
            för aspiranter som är väl förberedda.
          </note>
          <note>
            Vägverket har nu påbörjat en översyn av administrationen runt
            förarprov i syfte att effektivisera och förenkla för dem som vill
            avlägga förarprov. Verksamheten på Vägverkets förarprovsavdelning
            är vidare under omorganisation i syfte att skapa en tydligare
            struktur och ett arbetssätt med inriktning på kundvänlighet och
            servicekvalitet.
          </note>
          <note>
            Som jag tidigare har sagt delar jag Yvonne Anderssons oro över
            de olägenheter som drabbar körkortstagarna på grund av de långa
            kötiderna. Jag är bekymrad över att de åtgärder som Vägverket
            har vidtagit ännu inte har gett större effekt i form av kortare
            köer. Jag har därför skrivit till Vägverket och uppmanat ledningen
            att koncentrera sig på att snarast lösa problemen med förarprovsköerna.
            Jag har även säkerställt att jag får fortlöpande information om
            de åtgärder som vidtas och om när de förväntas leda till resultat
            i form av väsentligt kortare köer.
          </note>
          <note type="speaker">
            Anf. 25 YVONNE ANDERSSON (kd):
          </note>
          <note>
            Fru talman! Först vill jag naturligtvis tacka näringsministern
            för svaret på min interpellation. Jag skulle gärna också inledningsvis
            vilja uppmärksamma att den tidigare interpellationen, som jag
            hade, faktiskt berörde Vägverkets monopolställning när det gällde
            uppkörning och inte i huvudsak de långa väntetiderna.
          </note>
          <note>
            Nu håller jag med näringsministern om att dessa båda saker naturligtvis
            har med varandra att göra. Jag tror att de långa kötiderna har
            med monopolställningen att göra. Köerna skulle lösas upp om det
            fanns fler aktörer.
          </note>
          <note>
            Men för dagen skulle jag vilja lämna detta. Jag fick den gången
            ett svar av näringsministern om hur han tänkte hantera detta med
            Vägverket som enda examinationsinstans när det gällde uppkörning.
          </note>
          <note>
            Jag är också glad över att näringsministern har vidtagit en rad
            åtgärder. Det gäller, vad jag kan se, i första hand att Vägverket
            har bemött den stigande efterfrågan på förarprov genom att, som
            vi hörde, genomföra åtgärder som ökade övertidsuttag, inlåning
            av militära trafikinspektörer osv.
          </note>
          <note>
            Detta är i och för sig gott och väl. Men jag ser den här frågan
            som djupare än så. Den har nämligen rätt stora effekter för samhället.
            Det finns en märkvärdighet då det gäller kunskaper och färdigheter
            i att köra bil, nämligen att man bemöter alla lika. Det finns
            ingen annan kunskap där man inte ger särskilda möjligheter åt
            dem som skulle behöva sådana för att klara av detta. Det är i
            dag trots allt mindre än en tredjedel av artonåringarna som har
            körkort. Likväl behöver ju ungdomarna körkort för att få anställning
            inom väldigt många områden, inte minst omsorgen.
          </note>
          <note>
            Det är dyrt med körkort. Det är en annan del.
          </note>
          <note>
            Detta är en kunskap som behövs i vårt svenska samhälle och som
            människor behöver för att gå vidare, men som är så kostsam att
            många faktiskt inte har råd att ta körkort. På det viset börjar
            körkortsinnehav att bli en klassfråga som rör socio-ekonomiska
            förhållanden.
          </note>
          <note>
            Det är också en pedagogisk fråga. Invandrare hamnar lätt utanför.
            Vi hörde tidigare näringsministern berätta det som stod i ett
            pressmeddelande från
          </note>
          <note>
            Vägverket från den 30 augusti innevarande år, nämligen att man
            i Linköping och Kalmar tilldelar provtider till de olika trafikskolorna
            samt till grupper av privatister utifrån hur många godkända förstagångsprov
            varje skola respektive privatistgrupp gör. Ju bättre en skola
            eller en privatistgrupp lyckas, desto fler uppkörningstider. Det
            här är ett försök som pågår fram till den 1 juni 2002. Sedan ska
            det analyseras och utvärderas, enligt pressmeddelandet.
          </note>
          <note>
            Jag undrar, näringsministern, om inte detta innebär en hög grad
            av segregering för många som drabbas. Har man beaktat hur t.ex.
            invandrare drabbas av att kanske inte finnas med bland dem som
            klarar detta första eller andra gången?
          </note>
          <note>
            Anf. 26 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Låt mig än en gång säga att jag delar uppfattningen
            att det är för långa köer. Men det är ju inte så att vi kan göra
            proven lättare för att minska köerna. Kvarstår gör ändå det faktum
            att man måste bära en viss kunskap för att klara provet. Vi har
            många aspiranter, en hel del privatister, som inte har den kunskap
            som de borde ha, och så kör de om och kör om. Då är det klart
            att längden på köerna ökar.
          </note>
          <note>
            Det är det ena jag vill säga.
          </note>
          <note>
            Det andra är att när det gäller kostnaderna för körkortet delar
            jag också uppfattningen att det har blivit väldigt dyrt de senaste
            tio åren. Vad som nu sker är att Vägverket och Skolverket har
            ett samarbetsprojekt där man ska försöka föra in teoriutbildningen
            på gymnasieskolans schema, eftersom detta med att ha ett körkort
            har en så stor betydelse. Ofta är det också så att det är just
            på teoriproven som man kuggas.
          </note>
          <note>
            Därmed menar jag att vi har gjort vad som går. Nu ska jag avvakta
            det brev som jag har tillställt Vägverket. Jag förutsätter att
            Vägverket nu vidtar kraftfulla åtgärder och gör starka prioriteringar
            som gör att vi får ned de här köerna.
          </note>
          <note>
            Jag vill också säga, eftersom frågan om bolagisering av förarprovsverksamheten
            har tagits upp här och i den tidigare interpellationen, att om
            vi tittar på andra länder kan vi se att det inte har uppkommit
            en konkurrenssituation. Oftast blir det ett stort företag eller
            två som tar hand om detta. Jag anser också att det är viktigt
            att ha en myndighet som har detta samlat. Detta innebär inte heller
            att det skulle bli mindre effektivt. Jag tror att vi kan hantera
            detta minst lika effektivt, om inte effektivare, som om vi skulle
            privatisera det.
          </note>
          <note type="speaker">
            Anf. 27 YVONNE ANDERSSON (kd):
          </note>
          <note>
            Fru talman! Jag tror att det här är väldigt viktigt.
          </note>
          <note>
            Jag har dock inte tagit upp bolagisering i den här interpellationen,
            då jag tyckte att vi hade den diskussionen sist. Vad jag tycker
            är viktigt nu, när vi tittar på de människor som finns i samhället,
            är att den här kunskapen - för många av oss, också för oss här
            i kammaren, är det ju en fullständigt självklar sak att man kan
            köra bil och klara sig i trafiken - är så oerhört viktig. Jag
            tycker att det är bra om teorin förs in på gymnasieskolan. Jag
            skulle även med glädje se att man hittade lösningar där själva
            uppkörningen kunde ske på gymnasieskolan. Då får man nämligen
            ett alternativt sätt att lära sig. Vi har dyslektiker som sannolikt
            skulle kunna klara att inhämta kunskaperna på ett alternativt
            sätt, både teorin och i övrigt. Vi har invandrare som kan ha språksvårigheter
            men som ändå klarar att inhämta den nödvändiga kunskap som behövs
            för att ha ett körkort. Därför tror jag att detta är en oerhört
            viktig del.
          </note>
          <note>
            När det gäller kostnaderna har jag roat mig med att kika lite
            grann. Jag undrar om det någon annanstans i landet är så dyrt
            att få ett papper på en erhållen kompetens. Jag tänker på den
            tidsanvändning som går åt och de avgifter som Vägverket tar ut
            vid uppkörning. Det skulle vara intressant att höra vad det är
            som befogar att just denna uppkörning kostar så pass mycket för
            den enskilde.
          </note>
          <note>
            Och då kommer naturligtvis nästa fråga: Ska detta vara en möjlighet
            för enskilda människor måste det finnas möjligheter till subventioner
            eller något sådant att söka. I dag har vi en rad människor som
            står utanför arbetsmarknaden därför att de inte har körkort.
          </note>
          <note>
            En tredje fråga, som jag skulle vilja höra med näringsministern
            om man har beaktat när man diskuterat den här problematiken med
            Vägverket, är valideringen av kunskap. Man kan faktiskt validera
            den praktiska kunskapen. Det finns sannolikt väldigt många privatister
            och sådana med den typ av problem jag tidigare tog upp, nämligen
            problem med att inhämta boklig eller teoretisk kunskap, som skulle
            kunna ha dessa kunskaper. Man kan ha lyssnat in dem, tränat in
            dem på olika sätt, på dataspel och på andra sätt. Har näringsministern
            tillsammans med Vägverket diskuterat valideringen?
          </note>
          <note>
            Anf. 28 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Inom Vägverkets ram har man utbildat folk och system
            som gör att man kan vidta speciella åtgärder för exempelvis dyslektiker
            och speciellt handikappade när det gäller uppkörning. Det systemet
            har man inom Vägverkets ram. Detta innebär att man måste bedöma
            dessa människors förutsättningar på olika sätt när de gör proven
            - exempelvis om de är dyslektiker, exempelvis om de är handikappade
            på något sätt. Detta förekommer alltså i dag.
          </note>
          <note type="speaker">
            Anf. 29 YVONNE ANDERSSON (kd):
          </note>
          <note>
            Fru talman! Det är gott och väl om det förekommer i dag. Men
            då måste steget före också förekomma i dag på den enskilda körskolan.
            Om det inte är privatister som kör upp, måste man också kunna
            gå igenom de här olika momenten.
          </note>
          <note>
            Jag hade faktiskt en annan fråga med anledning av näringsministerns
            svar. Om man får extra mycket uppkörningstider och om människorna
            klarar sig i den här kontrollen, är det inte risk att körskolorna
            sinsemellan delar upp vilka elever de vill ta till sig och vilka
            de inte vill ta till sig?
          </note>
          <note>
            Det här är mitt sista inlägg. Jag vill därför tacka för den här
            diskussionen. Jag tror att den ska föras vidare. Vi är olika,
            vi tar till oss kunskap på olika sätt.
          </note>
          <note>
            Vi bör också ha möjligheten till olika typer av examinationsformer
            för den kunskap vi har. Det viktigaste måste vara att så många
            som möjligt har möjlighet att få del av den kunskap som krävs
            för ett vanligt vardagligt liv i det svenska samhället i den tid
            vi nu lever.
          </note>
          <note>
            Anf. 30 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag förutsätter att de svenska bilskolorna har ett
            sådant utbud att de erbjuder utbildning till dyslektiker eller
            personer med andra problem. Det förutsätter jag verkligen. Det
            här är privat verksamhet och den har troligtvis ett sådant öra.
            Den statliga har det i alla fall.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2001/02:21 om störningar av tågtrafiken
            på Ostkustbanan
          </note>
          <note>
            Anf. 31 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Kenth Högström har frågat mig vilka åtgärder jag
            har vidtagit för att kartlägga vad han kallar "den infrastrukturella
            kollapsen" på Ostkustbanan. Han undrar också vilka åtgärder jag
            ämnar vidta för att detta inte ska upprepas den kommande vintern.
          </note>
          <note>
            Järnvägen har många fördelar, men det finns också brister i systemet,
            vilket alla i sektorn är medvetna om. Som Kenth Högström konstaterar
            finns det en rad orsaker till att järnvägstrafiken inte alltid
            fungerar som den borde. Bristerna finns både i infrastrukturen,
            hos operatörerna och i vagnmaterialen. Vädret är också en faktor
            som orsakar problem. Ostkustbanan tycks ha drabbats av en kombination
            av dessa faktorer.
          </note>
          <note>
            Regeringen har redan vidtagit flera åtgärder som syftar till
            att förbättra järnvägens funktionalitet och tillförlitlighet,
            och jag vill framhålla framför allt två:
          </note>
          <note>
            För det första: Regeringen har nyss lagt fram en infrastrukturproposition
            där 100 miljarder kronor avsatts för investeringar och underhåll
            av järnvägsnätet. Därigenom kan flaskhalsar och kapacitetsproblem
            byggas bort. Dessutom föreslås driftanslagen ökas till en nivå
            som ger bra förutsättningar för att avhjälpa brister i infrastrukturen.
          </note>
          <note>
            För det andra: För någon månad sedan startade utredningen om
            järnvägens organisation och lagstiftning. Den har bl.a. sin utgångspunkt
            i konsumentperspektivet. Utredningen ska lägga fram förslag om
            olika modeller för konkurrens och se över myndighetsstrukturen
            i sektorn.
          </note>
          <note>
            Jag anser därför att regeringen redan vidtagit flera viktiga
            åtgärder som generellt ska öka järnvägens tillförlitlighet. Det
            kommer även Ostkustbanan till del. Banverket har ett ansvar som
            banhållare och sektorsmyndighet att driva på utvecklingen inom
            järnvägssektorn. Men jag vill också poängtera att även övriga
            parter måste ta sitt ansvar mot sina kunder.
          </note>
          <note>
            Ett exempel på hur detta arbete kan bedrivas är det s.k. PULS-arbetet.
            Det är ett arbete som syftar till att minska förseningarna och
            öka punktligheten. Banverket, Tågtrafikledningen och alla tågoperatörer
            deltar i arbetet.
          </note>
          <note>
            Kenth Högström säger att orsaken till förseningarna är höljda
            i dunkel, att alla skyller på alla och att ingen vill ta ansvar.
            Jag har en annan bild av läget.
          </note>
          <note>
            Alla förseningar och deras orsaker registreras och sammanställs
            löpande i form av statistik. Statistiken redovisas i Banverkets
            årsredovisning och sektorsrapport. Både operatörerna och Banverket
            har tagit ansvar för problemen genom att vidta en rad åtgärder
            under 2001. Dessa åtgärder har Banverkets generaldirektör redogjort
            för i ett brev till kommunförbundet i
          </note>
          <note>
            Gävleborg den 5 oktober.
          </note>
          <note>
            Regeringens roll är att skapa goda förutsättningar för sektorn,
            så att riskerna för störningar i järnvägssystemet minimeras. Jag
            anser att regeringen vidtagit sådana åtgärder.
          </note>
          <note type="speaker">
            Anf. 32 KENTH HÖGSTRÖM (s):
          </note>
          <note>
            Fru talman! Jag vill först tacka ministern för svaret, som jag
            får den 23 oktober. Det är faktiskt bara någon vecka för sent
            och det är bättre än jag hade förväntat mig, därför att det är
            en svår fråga.
          </note>
          <note>
            Fru talman! Bakgrunden till interpellationen är givetvis de många,
            upprepade och svåra förseningarna som drabbat järnvägstrafiken
            på Ostkustbanan under förra hösten, under vintern och under våren.
          </note>
          <note>
            Men anledningen till att jag så småningom författade en interpellation
            var faktiskt att förseningarna har fortsatt under augusti och
            september och att jag på torsdag morgon den 13 september åkte
            bil till
          </note>
          <note>
            Arlanda och blev förbiåkt i Tierp av tre stycken limousiner.
            Jag började fundera på om det var Sandvik som återigen satt in
            limousineservice för sin resandepersonal ut i världen via Arlanda.
            Det är mycket riktigt så.
          </note>
          <note>
            Sandvik har ökat sin limousineflotta sedan förra hösten från
            sex stycken bilar till tolv. Korsnäs har börjat köra sin personal
            per bil. Iggesund, dvs. Holmens Bruk, Ericsson Cables m.fl. gör
            det för att deras resandepersonal ska hinna i tid till Arlanda
            för vidare transport ut i världen.
          </note>
          <note>
            Med andra ord, detta är en mycket allvarligare fråga än bara
            en fråga för Banverket, SJ och andra operatörer. Det handlar om
            en infrastrukturell kollaps, i vart fall på gränsen till, eftersom
            man inte längre kan lita på det tidigare mycket framgångsrika
            X 2000-
          </note>
          <note>
            tåget.
          </note>
          <note>
            X 2000-tåget och en snabbana har drivits fram av kommunerna Härnösand,
            Sundsvall, Nordanstig,
          </note>
          <note>
            Hudiksvall, Söderhamn, Gävle, Älvkarleby, Tierp och Uppsala tillsammans
            under många år. Vi har äntligen fått en fungerande och snabb persontransportbefordran
            på ostkusten, och resandemängden har ökat helt fantastiskt. Det
            är den största ökningen i hela Sveriges järnvägsnät. Och så inträffar
            detta! Som om vintrar aldrig har funnits förut, som om de inte
            var möjliga att förutse.
          </note>
          <note>
            När man ställer frågan till de olika operatörerna och myndigheterna
            är det ingen som riktigt tar ansvar. Det är därför jag har ställt
            den här interpellationen. Jag vill inte vara med om en vinter
            till av den art vi nyss har lämnat.
          </note>
          <note>
            Att vi riksdagsledamöter kommer för sent och att en och annan
            minister - jag tror det bara är en som bor norr om Dalälven -
            kan komma för sent tror jag säkert att det finns förståelse för.
            Men det är när våra företag inte kan hålla tider via Arlanda det
            är allvarligt. Det är då myndigheter måste ta sitt ansvar och
            gå ut och kommunicera med sin omgivning. Det dröjde ända in i
            mars april månad detta år, 2001, innan Banverket och andra operatörer
            började kommunicera med de drabbade kommunerna.
          </note>
          <note>
            Det här är inte bra, Björn Rosengren. Min fråga till ministern
            var: Vilka analytiska åtgärder har ministern vidtagit för att
            kartlägga orsak och verkan för att sedan undvika det som eventuellt
            skulle kunna upprepas med tanke på det vi har sett i augusti september?
            Den frågan har inte ministern besvarat.
          </note>
          <note>
            Däremot tycker jag att det är alldeles utomordentligt att infrastrukturpropositionen
            lagts fram och att den kan börja verka från 2003 och framåt. Men
            det är en helt annan fråga.
          </note>
          <note type="speaker">
            Anf. 33 SVEN BERGSTRÖM (c):
          </note>
          <note>
            Fru talman! Jag begärde ordet i denna interpellationsdebatt för
            att vidimera det som Kenth Högström beskriver i sin interpellation
            till statsrådet. Jag vill understryka vikten av att alla, inklusive
            regeringen, anstränger sig till det yttersta för att förhindra
            att människor börjar få andra vanor än att åka detta goda
          </note>
          <note>
            X 2000 som vi har fäst sådana förhoppningar på längs hela ostkusten.
            X 2000 har fått en bra start och har visat att potentialen för
            tågtrafiken är stor.
          </note>
          <note>
            Vanliga människor, studerande i Gävle och Uppsala, affärsfolk,
            riksdagsmän och många andra har vant sig vid att åka tåg och tycker
            att tåget fungerar alldeles utmärkt. Vi kan ta oss från Hudiksvall
            ned till
          </note>
          <note>
            Arlanda på två timmar och till Stockholm på två och en halv timmar
            - om tåget kommer och går i tid. Det är med den viktiga reservationen
            som Kenth Högström har velat påpeka att det numera har blivit
            mera regel än undantag att det är så eländigt längs ostkusten,
            inte bara vintertid utan även nu i sommar.
          </note>
          <note>
            Jag roade mig i vintras med att fråga riksdagens utredningstjänst
            hur det står till i statistiken för vintermånaderna. Det var vinter,
            även om det inte var särskilt mycket snö förra vintern. Det var
            på så sätt ovanligt. Enligt riksdagens utredningstjänst är det
            dessvärre bara hälften av tågen som kommer och går i rätt tid.
            30 % av tågen är mer än fem minuter försenade, och mer än vart
            tionde tåg är mer än en kvart försena. Så var det i vintras. Det
            är förståeligt om människor då förlorar förtroendet för tågtrafikens
            tillförlitlighet och väljer att åka bil eller att på annat sätt
            ta sig fram.
          </note>
          <note>
            Om man ska uppnå skrivningen i infrastrukturpropositionen om
            ett långsiktigt hållbart samhälle måste människor i större utsträckning
            använda mer miljöanpassade färdmedel. Då är tåget ett utmärkt
            alternativ.
          </note>
          <note>
            Näringsministern sade i sitt svar att åtgärder har vidtagits.
            Infrastrukturpropositionen har lagts fram.
          </note>
          <note>
            Ja, men den ser i huvudsak tre år framåt i tiden. Problemen är
            akuta längs ostkusten. Kommer det att fungera i vinter? Det är
            den stora frågan för människor, företag och alla andra inblandade
            som funderar på om det går att lita på tåget eller inte.
          </note>
          <note>
            Ministern sade vidare att en utredning ska startas.
          </note>
          <note>
            Det är väl också en långsiktig åtgärd? Det är ingenting som bidrar
            till att vi kan lita mer på tåget den här vintern.
          </note>
          <note>
            Därför är det, precis som Kenth Högström säger, viktigt att regeringen
            analyserar situationen, har löpande kontakter med statsägda SJ
            och helstatliga
          </note>
          <note>
            Banverket för att se till att de tar det fulla ansvaret för att
            få en bättre tågtrafik längs ostkusten och även på andra linjer
            som har drabbats av förseningar utöver det vanliga den senaste
            tiden.
          </note>
          <note>
            Anf. 34 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Det sker något positivt med tågåkandet i Sverige.
            Aldrig har så många människor färdats med tåg som i dag. Det är
            en oerhörd expansion. Det som har blivit en nackdel är att det
            inte finns tillräckligt med materiel, att det är problem med infrastrukturen,
            och därav har det på många linjer inte fungerat som det borde
            göra. Jag erkänner det.
          </note>
          <note>
            När det gäller Ostkustbanan får vi inte glömma bort att det självklart
            har varit vintrar förr. Vi har haft exceptionellt stora problem
            för vissa linjer, inte minst vid de översvämningar som vi har
            haft de senaste åren. Nu ska jag kort redogöra för vad vi har
            gjort på
          </note>
          <note>
            Ostkustbanan.
          </note>
          <note>
            Först och främst för Näringsdepartementet en dialog med både
            Banverket och tågoperatörerna om problemet med förseningarna.
            Regeringen uppdrog förra året åt Banverket att utreda om översvämningarna
            kommer att kräva en annan dimensionering av anläggningarna.
          </note>
          <note>
            Vad gör då Banverket åt problemet? Banverket har under 2001 bytt
            nya, men felaktiga reläer i signalsystemet som har givit problem.
            Snöberedskapen har trappats upp inför vintern. Mellan Gävle och
            Uppsala prövas en ny underhållsstrategi som innebär att Banverket
            Produktion har fått ett helhetsansvar för anläggningens tillstånd.
            Banverket studerar vilka åtgärder som kan vidtas för att höja
            kapaciteten mellan
          </note>
          <note>
            Gävle och Sundsvall.
          </note>
          <note>
            Vad gör då operatörerna åt problemen? Underhållet av lok och
            vagnar förbättras. Både Länstrafiken i Gävleborg och Upplands
            Lokaltrafik har vidtagit åtgärder för att förbättra trafikinformationen.
            SJ har inrättat ett trafikkontor i Gävle för att bättre kunna
            hantera störningssituationer.
          </note>
          <note>
            Hur ser utbyggnadsläget ut, dvs. själva infrastrukturen när det
            gäller Ostkustbanan?
          </note>
          <note>
            Först och främst har vi byggt ut sträckorna Stockholm-Rosersberg
            till fyrspår, Rosersberg-Uppsala är utbyggd till dubbelspår, Storvreta-Älvkarleö
            är utbyggd till dubbelspår, Bomansberget-Gävle är utbyggd till
            dubbelspår. Nu återstår Uppsala bangårdsombyggnad och sträckan
            Uppsala-Gamla Uppsala dubbelspårsutbyggnad. För Älvkarleö-Bomansberget
            finns en järnvägsplan för dubbelspår fastställd, men den är överklagad
            till Näringsdepartementet.
          </note>
          <note>
            Detaljplanen är överklagad till Miljödepartementet.
          </note>
          <note>
            För sträckan Gävle-Sundsvall har Banverket påbörjat förstudier
            om ökad kapacitet.
          </note>
          <note>
            Varför nämner jag detta? Jo, därför att här handlar det om material,
            vagnar osv., bättre underhåll, men det handlar också om att förstärka
            och förbättra infrastrukturen.
          </note>
          <note type="speaker">
            Anf. 35 KENTH HÖGSTRÖM (s):
          </note>
          <note>
            Fru talman! Nu hängde jag inte riktigt med i ministerns exercerande
            av olika utbyggnadsprojekt. Jag hörde Bomansberget vid ett par
            tillfällen. Det är den ständigt återkommande flaskhalsen vid gränsen
            mellan Gästrikland och Uppland. Det är den som hindrar ett normalt
            trafikflöde. Jag vet inte riktigt vad ministern menade.
          </note>
          <note>
            Har ministern funderat på varför de stora förseningarna börjar
            i norra Uppland, varför förseningarna byggs upp efter Tierp och
            blir ett crescendo efter
          </note>
          <note>
            Uppsala? Jo, om man inte håller slot-tiderna till vissa punkter
            i norra Uppland går länstrafiktågen och Uppsalapendeln till Stockholm
            före i betydligt lägre hastighet. Att komma 1 timma och 20 minuter,
            eller rekordet från i vintras på 2 timmar och 40 minuter, för
            sent till Stockholm är inte kul. Det går för oss som kanske inte
            alltid behöver visa vår produktivitet, men det går inte för dem
            som ska åka på konferenser, på kurser, på olika typer av affärsöverläggningar.
            Detta är ett oerhört allvarligt bekymmer. Det bekymret kallar
            ministern i sitt svar till mig:
          </note>
          <note>
            "Som Kenth Högström konstaterar finns det en rad orsaker till
            varför järnvägstrafiken inte alltid fungerar som den borde." När
            fungerade den i vintras? En av de anställda på vårt riksdagskansli
            slutade i december månad här på riksdagen och började pendla från
            Hudiksvall till Gävle. Det är en ganska enkel pendelsträcka på
            bara 13 mil. Inte en morgon kom han i tid under januari, februari
            och halva mars!
          </note>
          <note>
            Ändå var vintern helt normal. Det var en mälardalsvinter. Vi
            har inte längre vintrar som förr. Alltså borde det inte vara vintern
            som man skyller på.
          </note>
          <note>
            Numera menar jag att detta är så pass allvarligt, när vi har
            fått nya signaler på förseningar, att ministern måste vidta extra
            åtgärder. Jag hörde hur ministern läste högt ur generaldirektörens
            brev som har kommit till mig och till Rosengren själv och där
            de förbyggande åtgärderna är upptagna. Men litar vi på att Banverket
            kan hantera situationen, när verket erkänner att man har satt
            in felaktiga reläsystem, man har haft ett dåligt snöunderhåll,
            man har haft oerhörda bekymmer med facket inte minst på grund
            av de varsel som lades fram inför vintern, man har inte klarat
            ut rollerna mellan underentreprenörer kontra egen personal?
          </note>
          <note>
            Om ministern känner att Banverket har allt i sitt grepp, då ska
            jag naturligtvis nöja mig med det i dag och återkomma senare i
            vinter om detta upprepas.
          </note>
          <note>
            Men jag kan berätta för ministern att under veckorna
          </note>
          <note>
            8, 9, 10 och 11 i februari och mars fick jag - och många med
            mig - åka bil för att kunna ta mig ned hit i tid. Rekordet var
            när jag fick stå och vänta i två timmar och blev desinformerad.
          </note>
          <note>
            Då vill jag fråga: Kommer ministern att försöka få operatören
            och Banverket att åtminstone förbättra informationen till oss
            resenärer? Varför kan inte operatören själv få informera om sina
            förseningar? Varför ska Banverket informera, när man ändå inte
            riktigt klarar ut i vilken tid tågen anländer till de olika stationerna,
            Hudiksvall, Söderhamn, Gävle, Tierp och sedan vidare? Varför kan
            vi inte få information om hur stora förseningar det är fråga om?
            En sådan sak tycker jag att ministern kan se till att ordna med
            de berörda parterna.
          </note>
          <note type="speaker">
            Anf. 36 SVEN BERGSTRÖM (c):
          </note>
          <note>
            Fru talman! Det känns lite osäkert hur man ska tolka ministern,
            om han tycker att allting är frid och fröjd - han har vidtagit
            åtgärder, och vi ska förlita oss på att det kommer att fungera.
          </note>
          <note>
            Jag delar Kenth Högströms oro för att det finns anledning att
            befara att det inte heller denna höst och vinter kommer att bli
            helt perfekt. Vi har dessvärre indikationer på det under de veckor
            som riksdagen har varit i gång. Vi har också fått vittnesmål från
            företag och andra under hösten att det har varit i princip samma
            bekymmer. De kommer dessvärre också tidigare än för ett år sedan,
            då de akuta bekymren kom under vintern, framför allt i januari,
            februari och mars. När man nu har så dåliga ingångsvärden att
            man har stora förseningar redan nu är det mycket som pekar på
            att det kommer att bli besvärligheter även denna vinter.
          </note>
          <note>
            Ministern replikerade inte på mina påpekanden om de åtgärder
            som han redovisar i sitt svar, att
          </note>
          <note>
            100 miljarder i infrastrukturpropositionen avser tre år framåt.
            Det hjälper ju inte tågtrafikanterna varken denna vinter eller
            nästa. Det är gott och väl att vi satsar långsiktigt på järnvägen
            - jag tycker att det är utmärkt - men det hjälper inte att vi
            aviserar
          </note>
          <note>
            100 miljarder, utan det måste till åtgärder nu. Det är samma
            sak med långsiktiga utredningar; de hjälper inte trafikanterna
            nu.
          </note>
          <note>
            Ministern redovisar fakta ur brevsvaret från Banverket, och det
            är gott och väl att man försöker hantera det på bästa sätt när
            problem uppstår. Men även på den punkten vill jag vidimera att
            trafikantinformationen dessvärre är mycket förvirrande när man
            drabbas av förseningar. Själv satt jag vid ett tillfälle i vintras
            på Gävle station och fick mycket förvirrande information, och
            till slut fick man försöka ta sig hem på eget sätt.
          </note>
          <note>
            Jag utgår nu från att ministern tar den här frågan på största
            allvar, följer frågan regelbundet och gör så mycket som det över
            huvud taget är möjligt för att säkra att tågtrafiken ska fungera
            bättre denna vinter.
          </note>
          <note>
            Anf. 37 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag måste säga att Kenth Högström slår dövörat till
            och driver sin linje tungt och med stort engagemang. Jag sade
            faktiskt alldeles nyss att vi från Näringsdepartementet för en
            dialog med både
          </note>
          <note>
            Banverket och tågoperatörerna om de problem som föreligger på
            Ostkustbanan. Vi har alltså tagit detta på djupt allvar.
          </note>
          <note>
            Jag meddelade också vad Banverket har gjort åt problemen, och
            jag tog flera exempel. Jag tog också upp vad operatörerna gör
            åt problemet. Jag nämnde bl.a. att både Länstrafiken i Gävleborg
            och Upplands
          </note>
          <note>
            Lokaltrafik har vidtagit åtgärder för att förbättra trafikinformationen.
            Jag sade också att SJ har inrättat ett trafikkontor i Gävle för
            att bättre kunna hantera störningssituationer.
          </note>
          <note>
            Jag nämnde utbyggnadsläget, just därför att det också handlar
            om infrastrukturen. Jag nämnde bl.a.
          </note>
          <note>
            att när det gäller Älvkarleö och Bomansberget finns det en järnvägsplan
            för dubbelspår. Den är fastställd, och det ska dras i gång och
            byggas.
          </note>
          <note>
            Jag tyckte att det var en bra information, och en information
            som jag trodde gjorde att vi skulle kunna säga att det nu kan
            bli bättre.
          </note>
          <note>
            Sedan vill jag också säga att varför det har blivit som det har
            blivit de senaste åren är just det jag började med att säga, dvs.
            att vi har en oerhörd ökning på tågtrafiken. Vi har det på tre
            plan. Det gäller gods, som nu äntligen ökar något, som tidigare
            bara har gått ned. Det gäller regionaltågen, som ökar kraftigt.
            Det gäller dessutom SJ.
          </note>
          <note>
            Detta tillsammans har lett till att vi har fått en oerhörd ökning,
            och kapaciteten räcker inte. Då behöver vi göra följande.
          </note>
          <note>
            Vi behöver förbättra underhållet under vintern. Vi behöver ha
            en bättre beredskap. Vi behöver se till att materielen fungerar
            bättre. Vi behöver framför allt ha en mycket bra beredskap. Därtill
            måste vi långsiktigt se över och se till infrastrukturen.
          </note>
          <note>
            De åtgärderna har jag redovisat, både på kort och på lång sikt.
            Skulle det sedan visa sig att vi behöver vidta fler åtgärder ska
            vi självfallet göra detta. Men vi måste göra det i samverkan med
            operatörerna, med banhållarna och med alla andra inblandade. Det
            är det vi gör, och det är den rollen som jag har som minister.
          </note>
          <note type="speaker">
            Anf. 38 KENTH HÖGSTRÖM (s):
          </note>
          <note>
            Fru talman! Och min roll som resenär och ledamot av denna riksdag
            är att påminna ministern om hans ansvar när det inte går bra.
          </note>
          <note>
            Jag lyssnade mycket noga på vad ministern sade, och jag uppfattade
            inte att frågan om Bomansberget var en fråga som låg i planen.
            Jag uppfattade ministern så att den frågan redan var avklarad,
            och det är den inte. Det var ett missförstånd i så fall, men vi
            kan se i protokollet i morgon vad som egentligen sades.
          </note>
          <note>
            Näringsministern måste fundera över vad ett trafikkontor i Gävle
            ska syssla med. Åtminstone borde de ha den förmågan och den statusen
            att de får informera sina resenärer på de stationer som berörs,
            från
          </note>
          <note>
            Sundsvall i norr ned till Uppsala. Varför kan de inte få göra
            det? De har själva sagt att de skulle klara det bättre än vissa
            andra som i dag har ansvaret.
          </note>
          <note>
            Att godstrafiken och regionaltrafiken ökar är vi alla glada över,
            men tänk om Botniabanan när den är klar börjar dunka i väg sina
            tåg på Ostkustbanan. Då håller inte spårstandarden alls för det,
            utan de kommer att tränga undan persontrafiken. Alltså måste vi
            bygga ut dubbelspår ända till Sundsvall - det finns ingen som
            helst möjlighet att bara ha förbipassager.
          </note>
          <note>
            Men det är en fråga på lite längre sikt.
          </note>
          <note>
            Anledningen till att jag är så bekymrad är att Hudiksvall och
            Gävle har tappat sina flygplatser. 44 000
          </note>
          <note>
            årspassagerare för fyra år sedan har gått över till tåg i
          </note>
          <note>
            Hudiksvall. 18 000 har gjort det i Rörberg, Gävle-
          </note>
          <note>
            Sandviken. Och så helt plötsligt, när flygplatserna är borta
            och ingen operatör finns, går inte tåget. Det är därför jag är
            så allvarligt bekymrad. Jag hade inte ställt denna interpellation
            nu om det inte hade varit så att det finns tecken i tiden på att
            det här kommer åter.
          </note>
          <note>
            Anf. 39 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag har djup förståelse för det allvar och det engagemang
            som visas här. Jag delar självfallet också uppfattningen att vi
            måste tillse att tågen går i tid. Vi har vidtagit en mängd åtgärder,
            och behövs det mer åtgärder ska vi vidta dem.
          </note>
          <note>
            Jag vill också säga att det kommer att ta längre tid i vissa
            avseenden där infrastrukturen inte räcker till.
          </note>
          <note>
            Man kan säga att det är gamla försyndelser, men genom att tågtrafiken
            har ökat så kraftigt, när det gäller både gods och personer, och
            vi för över alltmer till tåg innebär det också att det får konsekvenser
            på infrastrukturen. Den måste byggas ut om vi ska klara de krav
            som vi måste kunna ställa på transporter, dvs.
          </note>
          <note>
            att de kommer i tid.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2001/02:23 om enskilda vägar
          </note>
          <note>
            Anf. 40 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jan-Evert Rådhström har frågat mig vad jag avser
            att vidta för åtgärder för att även enskilda vägar ska få ta del
            av nya bärighets- och tjälsäkringsmedel. Interpellationen är ställd
            mot bakgrund av den infrastrukturproposition som regeringen lade
            den 3 oktober.
          </note>
          <note>
            Först vill jag säga att jag i mycket delar interpellantens syn
            på de enskilda vägarnas roll i det svenska transportsystemet.
            De enskilda vägarna svarar för en betydande andel av det svenska
            vägnätet, i mil räknat.
          </note>
          <note>
            Andelen av trafikarbetet är betydligt blygsammare -
          </note>
          <note>
            endast 4 %. De enskilda vägarna spelar otvivelaktigt också en
            viktig roll när det gäller tillgängligheten för både medborgare
            och näringsliv.
          </note>
          <note>
            Syftet med infrastrukturpropositionen är i första hand att ge
            underlag för riksdagens ställningstagande i väsentliga frågor
            inför upprättande av nya långsiktsplaner för åtgärder i transportinfrastrukturen
            för åren
          </note>
          <note>
            2004-2015. Som trafikutskottet framhållit i sitt betänkande Beslutsunderlag
            för investeringar i vägar och järnvägar (bet. 2000/01:TU16) bör
            riksdagens roll i första hand vara att ange övergripande mål och
            riktlinjer för planeringen, fastställa finansiella ramar och säkerställa
            en god kontroll av statens finanser.
          </note>
          <note>
            Den planeringsram på 364 miljarder kronor som regeringen föreslår
            omfattar inte Luftfartsverkets och
          </note>
          <note>
            Sjöfartsverkets investeringar eller drift och underhåll eftersom
            dessa åtgärder avgiftsfinansieras. Planeringsramen omfattar inte
            heller Vägverkets och Banverkets administration, myndighetsuppgifter,
            kostnader för bidrag till Öresundsbrokonsortiet eller Inlandsbanan.
            Inte heller ingår statsbidrag till enskilda vägar. Statsbidragen
            till enskilda vägar har även tidigare legat utanför de planeringsramar
            som behandlas i infrastrukturpropositionen.
          </note>
          <note>
            Regeringen tillsatte hösten 1999 en utredning om bidrag och regler
            för enskilda vägar. Av utredningsdirektiven framgick att alla
            eventuella åtgärder och förändringsförslag ska rymmas inom ramen
            för dåvarande anslag för statsbidrag till enskilda vägar, dvs.
          </note>
          <note>
            566 miljoner kronor i 1999 års nivå. Vid förändring från allmän
            till enskild väghållning och vice versa ska dock principen vara
            att medelsramen ska justeras i den omfattning som följer av förändringen.
          </note>
          <note>
            Utredningens slutbetänkande Enskild eller allmän väg? (SOU 2001:67)
            överlämnades i juli 2001. Slutbetänkandet är för närvarande föremål
            för ett brett remissförfarande. Bl.a. ges ett flertal kommuner
            i de delar av landet som har problem med tjälsäkring möjlighet
            att lämna synpunkter på förslagen och materialet i betänkandet.
          </note>
          <note>
            Regeringen har i infrastrukturpropositionen redovisat att man
            avser att ta ställning till utredningens förslag när det remissbehandlats.
            Det saknas således förutsättningar att i dagsläget avgöra vilken
            omfattning som statsbidrag till enskilda vägar framdeles bör ha.
          </note>
          <note type="speaker">
            Anf. 41 JAN-EVERT RÅDHSTRÖM (m):
          </note>
          <note>
            Fru talman! Jag får tacka näringsministern för svaret. Men i
            likhet med den tidigare debatt om frågan om enskilda vägar som
            ministern och jag förde den 20 mars i år kan jag inleda precis
            som jag då gjorde. Jag inledde på följande sätt:
          </note>
          <note>
            "Ministerns svar ger inte några stora förhoppningar för dem som
            bor vid enskilda vägar."
          </note>
          <note>
            Inledningen är lika aktuell nu som då. Eftersom det inte finns
            med några höjningar av anslagen till enskilda vägar i höstens
            budget, mer än vad gäller indexuppräkningen, så tog jag och många
            med mig för givet att det skulle finnas med skrivningar i infrastrukturpropositionen.
          </note>
          <note>
            Nu säger ministern i sitt svar att statsbidragen till enskilda
            vägar även tidigare har legat utanför de planeringsramar som behandlas
            i infrastrukturpropositionen. Att de tidigare har legat utanför
            är väl egentligen inget skäl för att de inte ska vara med nu!
            Det finns mängder av skäl som talar för att bidragen borde vara
            med. De oförändrade och låga anslagsnivåer som har varit ett antal
            år har urholkat vägnätet. Det finns inga investeringspengar. Det
            har också rått exceptionella väderförhållanden som har förorsakat
            mängder med skador.
          </note>
          <note>
            Eftersom det inte fanns med några satsningar i budgetpropositionen
            så blir man minst sagt förvånad när man ser samma tomhet i infrastrukturpropositionen.
            Näringsministern säger i sitt svar:
          </note>
          <note>
            "Syftet med infrastrukturpropositionen är i första hand att ge
            underlag för riksdagens ställningstagande i väsentliga frågor
            inför upprättandet av långtidsplaner för transportinfrastrukturen
            för 2004-2015."
          </note>
          <note>
            Menar näringsministern med detta att enskilda vägar inte är en
            väsentlig fråga?
          </note>
          <note>
            Näringsministern refererar vidare till trafikutskottets betänkande
            om att riksdagens roll i första hand är att ange övergripande
            mål och riktlinjer för planeringen, fastställa finansiella ramar
            och säkerställa en god kontroll av statens finanser.
          </note>
          <note>
            Menar näringsministern att det är oväsentligt att sätta upp mål
            och riktlinjer för enskilda vägar? Man kan uppenbarligen endast
            tolka svaret som att regeringen inte har för avsikt att öka ramen
            till enskilda vägar. Jag gör denna tolkning beroende på de erfarenheter
            som finns från regeringens sida när det gäller ett antal olika
            frågor.
          </note>
          <note>
            Regeringen har tidigare visat vilken obetydlig vikt den lägger
            vid enskilda vägar i samband med att bidragen till driften nästan
            halverades samtidigt som de särskilda bärighetsmedel som näringen
            sköt till i samband med uppgörelsen om höjd fordonsskatt försvann
            in i statskassan. Standarden på enskilda vägar sänktes drastiskt
            med anledning av dessa båda beslut, men för säkerhets skull såg
            regeringen till att fordonsskatten inte sänktes tillbaka när bärighetsmedlen
            togs bort.
          </note>
          <note>
            Näringsministern säger vidare att endast 4 % av trafikarbetet
            sker på enskilda vägar. Det är sant. Men enligt Vägverket är ca
            800 000 personer bosatta efter en enskild väg. Det är ca 10 %
            av Sveriges befolkning. Trots ministerns svar finns det skäl att
            fråga:
          </note>
          <note>
            Vilken anledning finns det att utestänga dessa 10 %
          </note>
          <note>
            från att omfattas av regeringens framtidsvisioner och mål - som
            ministern sade?
          </note>
          <note type="speaker">
            Anf. 42 ÅKE SANDSTRÖM (c):
          </note>
          <note>
            Fru talman! Jag vill delta i diskussionen därför att jag har
            ett stort intresse för och en hygglig insikt i vad enskilda vägar
            betyder i det här landet. Tänk om alla centrala beslutsfattare
            skulle veta vad de här vägarna egentligen betyder! Då tror jag
            inte alls att det skulle ha sett ut på det här sättet i budgeten.
          </note>
          <note>
            Förutom att de enskilda vägarna berör en massa människor så innebär
            de oerhörda fördelar för näringslivet. Detta har tagits upp av
            interpellanten tidigare. De är bra för miljön, därför att enskilda
            vägar innebär kortare avstånd. De är alltså genomfartsvägar.
          </note>
          <note>
            Vad som sällan diskuteras är de enskilda vägarnas betydelse för
            det rörliga friluftslivet. Jag har närmare utrett detta i en del
            av landet där allemansrätten i princip skulle hotas om man måste
            stänga vägarna på grund av för låga anslag.
          </note>
          <note>
            Jag har ett par frågor. Kan detta möjligen bero på att vägarna
            kallas för enskilda, men får brukas av alla? Kan det vara därför
            de har hamnat i strykklass i ekonomiskt hänseende? Varför ska
            just statsbidraget till enskilda vägar ligga utanför planeringsramen?
          </note>
          <note>
            Oförändrade anslag är ju i realiteten en kraftig minskning. Vi
            har en våldsam eftersläpning av åtgärder sedan man tog bort bidraget
            till bärighetshöjande åtgärder, som Rådhström också sade.
          </note>
          <note>
            Jag vill också gärna ha ett förtydligande av det som står på
            s. 2 i interpellationssvaret. Där säger man att när det gäller
            direktiven till BREV-utredningen så ska förslagen rymmas inom
            ramen för dåvarande anslag. Men för eventuella förslag och eventuell
            förändring ska principen vara att medelsramen ska justeras i den
            omfattning som följer av förändringen. Förklara det, den som kan!
            Jag ska lyssna med spänning.
          </note>
          <note>
            Direktiven säger alltså att förändringarna ska rymmas inom ramen,
            men om det blir en förändring så ska medelsramen justeras.
          </note>
          <note>
            Eftersom den utredningen är ett av de större misstagen i den
            senaste utredningsfloran, vill jag slutligen lite informellt be
            näringsministern att nämna tre fördelar med att överföra allmän
            väg till enskild väg. Jag ska nämna tre nackdelar. Det är fullständigt
            orättfärdigt. Det drabbar de människor, ofta glesboende, som redan
            har de sämsta vägarna, de längsta avstånden och inget alternativ
            till bilen.
          </note>
          <note>
            Det var några frågor från mig.
          </note>
          <note>
            Anf. 43 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Regeringen anser att frågan om enskilda vägar är
            utomordentligt allvarlig. Vi anser att den är mycket viktig. Därför
            har vi också tillsatt en utredning. Därför har vi utrett detta.
            Det är väl rimligt att remissförfarandet får ha sin gång. Så är
            det i alla andra sammanhang. Därefter har jag till uppgift att
            ta ställning och bereda frågan inför regeringen. Det är detta
            som kommer att hända.
          </note>
          <note>
            Därför är det väldigt svårt för mig att stå och föra en diskussion
            här i detalj. När vi bereder en fråga av det här slaget brukar
            det ju vara så att jag får återkomma när vi har berett frågan
            färdigt och remissbehandlingen är klar.
          </note>
          <note>
            Låt mig nämna budgeten något. Man kan alltid tycka att det ska
            vara mer pengar. Det är faktiskt lite mer pengar här. Det är 12
            miljoner som betalas extra, och de får vara kvar. Det är möjligt
            att det borde vara mer pengar, men det får vi faktiskt återkomma
            till kommande år. Nu utreder vi detta. Det finns också förslag
            i den här utredningen som innebär att man skulle kunna tillföra
            mer pengar, men det finns också en väldigt stark kritik mot den
            här utredningen. Därför vill jag återkomma till vägarna.
          </note>
          <note>
            Enskilda vägar ligger utanför infrastrukturpropositionen, och
            det har de gjort tidigare. När jag talar om övergripande frågor
            etc. gör jag inte det med någon känsla eller bedömning av att
            enskilda vägar skulle vara mindre viktiga. Jag säger att de är
            viktiga.
          </note>
          <note>
            Detta är den bedömning som regeringen och trafikutskottet har
            gjort. Man menar att vi ska ange inriktning osv. Vi ska inte sitta
            och redovisa budgeten.
          </note>
          <note>
            Fru talman! Jag har inte mer att säga än att jag får återkomma
            till den här frågan när remissbehandlingen är klar och när vi
            har utrett frågan om enskilda vägar.
          </note>
          <note>
            Jag och regeringen tar detta utomordentligt allvarligt.
          </note>
          <note>
            Jag förutsätter också att vi som vanligt kommer med goda och
            bra lösningar.
          </note>
          <note type="speaker">
            Anf. 44 JAN-EVERT RÅDHSTRÖM (m):
          </note>
          <note>
            Fru talman! Det är glädjande att höra ministern säga att frågor
            om enskilda vägar tas utomordentligt allvarligt. Det vore tacknämligt
            om det inte bara är en läpparnas bekännelse utan att det också
            finns lite handlingskraft bakom orden. I de utredningsdirektiv
            som finns och som hänvisas till ett antal gånger står det att
            det ska hållas inom den befintliga ramen. Det finns alltså inga
            mer pengar att förvänta sig där.
          </note>
          <note>
            Men en av anledningarna till att jag tog upp den här debatten
            var bl.a. den tidigare debatt som jag hade med näringsministern
            den 20 mars i år. Då sade näringsministern så här: "Om den här
            frågan kommer med i den infrastrukturproposition som vi förelägger
            under september har jag inte tagit ställning till, utan vi får
            se vad som är möjligt och överväga det."
          </note>
          <note>
            Jag tolkar det så att näringsministern har full frihet att avgöra
            om han tycker att det ska vara med i infrastrukturpropositionen
            eller inte. Jag befarar, och det kan man se i treårsbudgeten,
            att det var en läpparnas bekännelse i den förra debatten.
          </note>
          <note>
            Näringsministern säger vidare i svaret att det är mer pengar.
            Ja, det är indexuppräknat. Det ger ingen glädje för dem som bor
            efter enskilda vägar. Jag måste hänvisa till vad ministern tidigare
            har sagt. Jag tycker tyvärr att vi alltför ofta får uppleva att
            det sägs en sak en gång, och sedan gäller det inte. Jag citerar
            igen: "För enskilda vägar behöver det troligen tillföras nya pengar."
            Men ingenting har skett i budgeten.
          </note>
          <note>
            Detta är beklämmande. Detta vägsystem är avgörande för turistnäringen,
            för de boende, för de 800 000
          </note>
          <note>
            människor som jag nämnde tidigare, och framför allt för det lokala
            näringslivet. Om hela landet ska leva kan vi inte nonchalera det
            enskilda vägnätet, såsom regeringen och ministern uppenbarligen
            gör.
          </note>
          <note type="speaker">
            Anf. 45 ÅKE SANDSTRÖM (c):
          </note>
          <note>
            Fru talman! Låt mig börja med det positiva. Jag uppfattade en
            positiv del i ministerns svar, och det var att Björn Rosengren
            har uppfattat att det finns en stark kritik mot BREV-utredningen.
            Det är någonting som jag vill understryka. Det finns en utomordentligt
            stark kritik. Jag har god kontakt med många av Björn
          </note>
          <note>
            Rosengrens partivänner i norra halvan av det här landet. Jag
            hoppas verkligen att regeringen tar kritiken på djupaste allvar.
          </note>
          <note>
            Sedan har vi detta med värdering av ord. Man kan ju inte anse
            att det är särskilt viktigt med enskilda vägar om man, som i mitt
            län, ska överföra 230 mil allmän väg till enskilt underhåll inom
            samma ekonomiska ramar. Det är fullständigt omöjligt.
          </note>
          <note>
            Jag vill gärna föreslå ett alternativ. Varför kan inte staten
            ha kvar ansvaret för de mindre trafikerade allmänna vägarna och
            upphandla skötseln i entreprenad av de vägföreningar som finns
            i närheten och som har kapacitet och förutsättningar att klara
            det?
          </note>
          <note>
            Jag är övertygad om att förutsättningarna i ett sådant läge skulle
            vara goda för att få bättre och mer väg för pengarna.
          </note>
          <note>
            Anf. 46 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! För formens skull vill jag säga att det är uppräknat
            med index plus 12 miljoner. Det är inte bara indexuppräknat.
          </note>
          <note>
            Sedan vill jag än en gång säga att vi nu har en utredning på
            remiss som gäller enskilda vägar. Den måste vi behandla. Sedan
            får vi återkomma till hur detta ska hanteras.
          </note>
          <note type="speaker">
            Anf. 47 JAN-EVERT RÅDHSTRÖM (m):
          </note>
          <note>
            Fru talman! Jag ska inte förlänga den här debatten. Jag ska inte
            gå i polemik om det är någon miljon plus eller minus. Jag kan
            bara konstatera att detta är nivån för hur regeringen och ministern
            prioriterar den här frågan. Det är alltså inga pengar att tala
            om som en förbättring till det enskilda vägnätet. Jag kommer att
            fortsätta att agera i den här frågan tills vi har övertygat ministern
            om att det är ett viktigt vägnät.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2001/02:8 om avbruten bankfusion
          </note>
          <note type="speaker">
            Anf. 48 Statsrådet ULRICA MESSING (s):
          </note>
          <note>
            Fru talman! Per Westerberg har frågat statsministern vilka åtgärder
            statsministern avser vidta för att stärka svenska företags möjligheter
            att agera på den europeiska och globala marknaden.
          </note>
          <note>
            Frågan ställs mot bakgrund av att Föreningssparbanken och SEB
            beslutat avbryta sina fusionsplaner i samband med EU-kommissionens
            prövning av företagskoncentrationer. Arbetet inom regeringen är
            så fördelat att det är jag som ska svara på frågan.
          </note>
          <note>
            EG:s regler för kontroll av företagskoncentrationer ska säkerställa
            att nödvändiga strukturförändringar i näringslivet inte skadar
            konkurrensen på längre sikt och att de främjar den inre marknaden.
            Reglerna vilar alltså på grundprincipen att strukturförändringar
            är positiva och att sådana förändringar kan skapa en dynamik,
            vilket i sin tur ökar den europeiska industrins konkurrenskraft.
            När koncentrationer prövas ska man bl.a. beakta strukturen på
            marknaden och den faktiska eller potentiella konkurrens som kan
            finnas från företag inom eller utanför EU. Det är konsumenternas
            intresse av billiga och bra varor och tjänster som står i fokus.
          </note>
          <note>
            Skyddet för konkurrensen är grundläggande i EU
          </note>
          <note>
            och skrevs därför in i Romfördraget. Detta skydd baseras på tanken
            att ett konkurrenskraftigt Europa, som ger tillväxt och höjd levnadsstandard
            för Europas konsumenter, bäst uppnås om man värnar en effektiv
            konkurrens i hela EU. För att uppnå detta måste de europeiska
            delmarknaderna integreras och bilda en gemensam marknad. Det betyder
            alltifrån att ändra regelverk och ta bort direkta handelshinder
            till att påverka säljar- och köparbeteenden så att gränserna mellan
            medlemsstaterna suddas ut. Det betyder också att ett stimulerande
            konkurrensklimat på små lokala marknader är oerhört viktigt för
            att få fram nya konkurrenskraftiga företag.
          </note>
          <note>
            Tyvärr visar erfarenheterna att den gemensamma marknaden ännu
            inte är en verklighet fullt ut på många varu- och tjänsteområden.
            En bedömning av om konkurrensen är tillräcklig i ett konsumentperspektiv
            ska alltid grundas på de faktiska förhållandena.
          </note>
          <note>
            Verkligheten visar tyvärr i många fall att konkurrens endast
            förekommer på en del av Europamarknaden eller att marknaderna
            är mycket fragmenterade. Informationsteknologin och internationaliseringen
            gör emellertid att verkligheten kan förändras snabbt och att nya
            aktörer och nya köparbeteenden kan ändras.
          </note>
          <note>
            Det här medför att konkurrenssituationen och bedömningen av ett
            företags ställning på marknaden också kan ändras relativt fort.
            Det förs en fortlöpande diskussion, både i kommissionen och i
            de nationella konkurrensmyndigheterna i Europa, om hur sådana
            förändringar ska vägas in i konkurrensprövningarna.
          </note>
          <note>
            Jag håller med Per Westerberg om att det är viktigt att stora
            livskraftiga företag måste kunna växa inom hela EU-området. Det
            bästa sättet att främja en sådan utveckling tror jag är att se
            till att den inre marknaden blir verklighet fullt ut. När det
            gäller konkurrensreglerna är det naturligtvis viktigt att föra
            en dialog med kommissionen och berörda myndigheter om metoder
            för att bedöma marknadernas utveckling. Det är också mot den här
            bakgrunden som de nordiska statsministrarna har diskuterat frågan
            om hur reglerna tillämpas. Det är viktigt att följa och utvärdera
            tillämpningen i Sverige, och så görs också regelbundet.
          </note>
          <note>
            Jag vill i övrigt inte kommentera Föreningssparbankens och SEB:s
            avbrutna fusionsplaner eller Konkurrensverkets roll. Ärendet fullföljdes
            aldrig, och det föreligger inget slutligt beslut från kommissionen.
          </note>
          <note type="speaker">
            Anf. 49 PER WESTERBERG (m):
          </note>
          <note>
            Fru talman! Först ber jag att få tacka statsrådet för svaret
            på mina frågor. Jag är av naturliga skäl inte till alla delar
            nöjd med svaret, vilket kanske inte heller är så överraskande.
          </note>
          <note>
            Jag har ställt frågorna med anledning av reaktioner från både
            mig och statsministern som i viss mån har varit likartade. Statsministern
            har kritiserat kommissionären Monti för den uteblivna fusionen
            mellan
          </note>
          <note>
            SEB och Föreningssparbanken, medan jag kritiserar både statsministern
            och kommissionären Monti för samma sak.
          </note>
          <note>
            Vår utgångspunkt är riskerna för att de mindre medlemsstaterna
            i Europa kommer att missgynnas när det gäller möjligheter att
            strukturera mindre, medelstora och stora företag för att kunna
            konkurrera med de större ländernas företag. Vi har självfallet
            studerat inte bara de avbrutna fusionerna mellan Scania och
          </note>
          <note>
            Volvo och mellan SEB och Föreningssparbanken utan också en del
            uttalanden, om än privata, som gjorts av ett antal tjänstemän
            i Bryssel som sysslar med konkurrensfrågorna och som medger att
            det förmodligen ligger någonting i att de mindre länderna missgynnas
            genom att det går så snabbt att bli stor i de små staterna jämfört
            med i exempelvis Tyskland med 80 miljoner invånare.
          </note>
          <note>
            Den svenska konkurrenslagen är som bekant i det närmaste identisk
            med den europeiska, och den europeiska tar över när det gäller
            gränsöverskridande affärer mellan företagen. Den har två huvudrekvisit:
          </note>
          <note>
            missbruk av marknadsdominerande ställning och skadlig konkurrensbegränsning.
            Man åläggs att visa att en konkurrensbegränsning eller en fusion
            inte är skadlig för konsumenterna och kunderna i respektive företag.
          </note>
          <note>
            Vi möter här bl.a. frågan om företagskoncentrationen, och den
            springande punkten blir: Vilken är den relevanta marknad där man
            ska mäta företagskoncentrationen? När EU-myndigheten i Bryssel
            hanterar frågan skulle man kunna tro att det är storleken på den
            europeiska marknaden som skulle gälla, men i praktiken har det
            blivit så att man mäter storleken på den svenska marknaden.
          </note>
          <note>
            Min grundläggande tes i den här frågan är att vi som sitter i
            näringsutskottet och regeringen har ett ansvar för att se till
            varför den svenska marknaden är den relevanta för att mäta storleken
            på företag, inte den europeiska. Det enda svar som kan ges är
            att den inre marknaden inte fungerar.
          </note>
          <note>
            Man ställer sig då frågan: Vad har den för brister?
          </note>
          <note>
            Vilken agenda ska vi i den svenska riksdagen och i den svenska
            regeringen ha för att ta bort hindren för en fungerande inre marknad,
            oavsett om det gäller lastbilar, banker eller något annat område,
            och därmed ge möjlighet för svenska företag att växa i styrka
            och därmed kunna bli mer konkurrenskraftiga ute i
          </note>
          <note>
            Europa än i dag?
          </note>
          <note>
            Det är exempelvis vad gäller bankerna uppenbart så att deras
            IT-satsningar utgör 30 % av kostnadsmassan. Nästan oavsett hur
            stor banken är blir kostnadsmassan för IT-satsningarna lika stor.
            Det innebär att det finns väldiga skalfördelar. Man har på den
            svenska bankmarknaden kommit oerhört långt jämfört med de i flesta
            andra länder. Det gäller att kunna utnyttja detta även i framtiden.
          </note>
          <note>
            Jag skulle vilja ställa några följdfrågor till statsrådet:
          </note>
          <note>
            Vad avser statsrådet att själv göra för att kartlägga eventuella
            brister på den inre marknaden som gör att den relevanta marknaden
            blir Sverige eller delar av
          </note>
          <note>
            Sverige?
          </note>
          <note>
            Vilka åtgärder kommer statsministrarna att utföra
          </note>
          <note>
            - för de avsåg att göra någonting - för att skapa bättre möjligheter
            för de mindre ländernas företag att hävda sig?
          </note>
          <note type="speaker">
            Anf. 50 Statsrådet ULRICA MESSING (s):
          </note>
          <note>
            Fru talman! Jag skulle först vilja understryka att bilden av
            marknaden för finansiella tjänster i Sverige är oerhört koncentrerad.
            Jag tror att Per Westerberg och jag kan dela den uppfattningen.
            Det finns dessutom i dag en tröghet bland konsumenter när det
            gäller att kritiskt granska banker och finansiella tjänster och
            ibland rent av en ovilja att byta finansiell leverantör eller
            bank, även om man skulle vinna på det ekonomiskt.
          </note>
          <note>
            Att koppla ihop konkurrenspolitiken med konsumentpolitiken tycker
            jag är oerhört viktigt, och därför ligger det en rad uppdrag både
            på Konkurrensverket och på Konsumentverket att förtydliga konsumenternas
            makt och deras möjligheter att vara aktiva och kritiska och på
            det sättet hela tiden pressa marknaden.
          </note>
          <note>
            Jag tror också att det är oerhört viktigt att vara medveten om
            att små öppna ekonomier behöver utländska aktörer. Små öppna ekonomier
            är kanske än mer känsliga än länder med stora ekonomier för en
            fungerande konkurrens. Där konkurrensen fungerar för företag inom
            ett land betyder det både att vi som konsumenter får bättre varor
            till lägre pris och att svenska företag har stora möjligheter
            att växa och utvecklas i andra länder. Man kan hävda sig på en
            öppen marknad, och man kan vara med om att konkurrera på lika
            villkor.
          </note>
          <note>
            Kommissionen genomför nu själv en granskning utifrån den kritik
            som bl.a. vi från de nordiska länderna har fört fram i samband
            med de fusioner som inte har blivit av men som har väckt en stor
            medial uppmärksamhet i vårt land. Kommissionen har under de senaste
            fem åren gått igenom 1 295 förvärvsärenden, och drygt 220 av dem
            har haft en nordisk koppling. I varje sådant ärende ser kommissionen
            först till hur den faktiska marknaden ska se ut. Ibland är marknaden
            hela Europa, ibland är den en del av Europa och ibland upplever
            man att marknaden utgörs bara av de enskilda länderna.
          </note>
          <note>
            I drygt hälften av alla de förvärvsärenden som kommissionen har
            studerat har man gett klartecken för ett fullföljande av förvärven
            redan i prövningstidens inledning. Man har inte sett några tecken
            till att konkurrensen skulle minska vare sig för företagen eller
            för oss som konsumenter, och man har därför sagt att man välkomnar
            fusionen i fråga.
          </note>
          <note>
            Det finns också fusioner som har varit oerhört lyckade då små
            ekonomier i Sverige har växt och utvecklats t.ex. inom Norden,
            där Nordia är ett exempel på en sådan fusion som vi välkomnar
            på olika sätt.
          </note>
          <note>
            Men ändock: Det finns en oro för att små länder i dag förlorar
            på de regler som gäller. Därför följer vi utvecklingen, som kommissionen
            nu själva gör, av de förvärvsärenden som man har haft, och därför
            har vi också ett gemensamt intresse inom Norden att granska de
            fusioner som har ägt rum och försöka värdera de bedömningar som
            har gjorts - vad har varit bra och vad har varit dåligt? - och
            vi gör det med stort intresse.
          </note>
          <note>
            Men jag vill ändå understryka att oavsett om vi som konsumenter
            bor och verkar i ett litet land och en liten ekonomi eller i ett
            stort land, så är det lika viktigt att konkurrensen i det landet
            fungerar, så att jag som konsument inte förlorar på att jag bor
            i en liten ekonomi med hög koncentration och få och stora aktörer.
          </note>
          <note type="speaker">
            Anf. 51 PER WESTERBERG (m):
          </note>
          <note>
            Fru talman! Självfallet är det konsumentens intresse i det långa
            loppet som är den helt avgörande frågan. Nu ska man ju dock komma
            ihåg att Sverige tillsammans med Schweiz och Holland är de länder
            som har haft de största multinationella företagen som vuxit internt
            inom respektive land och varit synnerligen till fromma för invånarna
            i respektive land. Det har alltså gått att förena, men det har
            varit under konkurrens, och tyvärr vågar jag säga att en del av
            de sakerna kanske skulle ha förhindrats med de EU-
          </note>
          <note>
            regler som i dag gäller vid tillämpningen av konkurrenslagstiftningen.
          </note>
          <note>
            Det är därför jag fäster stor vikt vid att vi måste gå fram och
            identifiera vad det är för hinder som gör att relevant marknad
            för konsumenter är Sverige och inte
          </note>
          <note>
            Europa.
          </note>
          <note>
            Går jag till lastbilssidan med Scania och Volvo -
          </note>
          <note>
            jag har ett förflutet, ska jag säga, inom Scania en gång i världen,
            på 70-talet - finns det ju stora konkurrensbegränsningar - det
            erkänner jag gärna - när det gäller att varje reparationsverkstad
            i praktiken är märkestrogen och inte kan reparera någon annan
            lastbil. Då gäller det naturligtvis att försöka komma åt de delarna
            för att göra det möjligt för andra märken både att komma in och
            att kunna göra strukturaffärer inom Sverige, men där har jag ännu
            inte sett någon aktivitet från regering och kommission att komma
            fram här för att få en bättre fungerande inre marknad.
          </note>
          <note>
            Sedan vill jag gå tillbaka till de finansiella tjänsterna.
          </note>
          <note>
            Ja, jag delar uppfattningen att det är en ganska stark koncentration
            här. Jag har själv varit mycket aktiv i att försöka driva fram
            flera bankoktrojer, och då inte bara för nischbanker som Skandiabanken
            eller
          </note>
          <note>
            Länsförsäkringars bank eller liknande utan även ICA
          </note>
          <note>
            bank eller KF bank eller Medmera bank som den såvitt jag förstått
            har kommit att heta, som ju har en helt annan inriktning, mera
            direkt mot små kunders och små konsumenters intressen, som jag
            tror kommer att vara en mycket farlig konkurrent och mycket duktig
            nischaktör jämfört med de traditionella marknaderna.
          </note>
          <note>
            Konsumentmakten är naturligtvis viktig här, men vad jag vill
            peka på är riskerna här för att om vi inte får en strukturering
            av de svenska bankerna - alla kan inte gå Nordeas väg; det blir
            en märklig utveckling i så fall - blir det lätt väldigt många
            utländska banker som tar över. Och blir det för mycket - jag säger
            för mycket - kan det bli så att bankkontrollen finns för långt
            från svenska konsumenter och företag som behöver en banknärvaro.
            Dessutom tappar vi en av de branscher som vi är väldigt duktiga
            på i dag i och med att vi har en stor Internetanvändning i Sverige
            och att bankerna är väldigt duktiga, kanske några av de bästa
            i världen, på att använda Internet och IT, vilket borde göra att
            de skulle kunna vara mycket aggressiva ute på en europeisk marknad,
            värna om svensk välfärd och få ned kostnader för svenska konsumenter.
          </note>
          <note>
            Det är därför jag hela tiden återkommer till frågan: Vad är det
            för fysiska brister i den inre marknaden som vi i svensk riksdag
            och regering och i kommissionen bör åtgärda för att länder som
            Holland,
          </note>
          <note>
            Sverige, Finland, Schweiz och andra länder -
          </note>
          <note>
            Schweiz är ju inte med i EU, men ändå - kan komma in och göra
            strukturaffärer som jag tror är viktiga och centrala?
          </note>
          <note>
            När det gäller lastbilar tror jag att jag väl kan identifiera
            själv ett antal saker som bör göras. När det gäller banker kan
            man naturligtvis diskutera EMU
          </note>
          <note>
            och euro som en viktig fråga, men jag vill gärna se en kartläggning
            från regeringens sida, gärna tillsammans med kommissionen, för
            att hitta handlingsprogrammen för att värna svenska konsumenters
            och företagares intressen. Detta är en nationell fråga, och jag
            efterlyser handling.
          </note>
          <note type="speaker">
            Anf. 52 Statsrådet ULRICA MESSING (s):
          </note>
          <note>
            Fru talman! Per Westerberg kan lita på att jag är lika mån som
            Per Westerberg själv om att den inre marknaden måste fungera bättre.
            Alla de hinder och svårigheter vi stöter på efter vägen får vi
            också vara beredda på att ta ett gemensamt ansvar för att övervinna
            på olika sätt. Jag tror att en viktig utgångspunkt för det är
            att fler länder - alla länder inom EU - har liknande konkurrenslagstiftningar
            som den som EU
          </note>
          <note>
            har. Här ligger Sverige i framkant, och vi har gjort en anpassning
            efter EU:s konkurrensregler. Det är naturligtvis viktigt för att
            den inre marknaden ska ha likvärdiga villkor.
          </note>
          <note>
            Sedan måste vi göra mer saker nationellt för att öka medvetenheten
            och kopplingen mellan konkurrensfrågor och konsumentfrågor på
            hemmaplan, precis som vi har pratat om. Där ligger en rad olika
            uppdrag till Konkurrensverket. Men det är självklart också så
            att vi måste bli bättre på att hävda oss och jämföra oss med andra
            europeiska länder och ibland lära och dra nytta av den stora IT-användning
            och IT-
          </note>
          <note>
            kunskap som finns i Sverige, som Per Westerberg själv nämnde
            och som naturligtvis är en konkurrensfördel. Vi måste också lära
            av de svårigheter vi nu har stött på med de fusioner som har varit,
            men också lära av fördelarna vi har hittat från de fusioner som
            har genomförts utan synpunkter från kommissionen.
          </note>
          <note>
            Nu har vi ett gemensamt nordiskt uppdrag, där vi tittar på och
            utvärderar de förvärvsfusioner som har ägt rum, därför att det
            finns en oro bland många att de små länderna skulle fundera på
            det. Det ska då sättas i samband med att konkurrensen måste vara
            likvärdig utifrån ett konsumentperspektiv, oavsett om det gäller
            små eller stora länder.
          </note>
          <note>
            Hur en fusion med Föreningssparbanken eller SE-
          </note>
          <note>
            banken skulle ha kunnat se ut, ja, det får vi aldrig svar på,
            eftersom parterna själva valde att dra sig tillbaka under prövningen.
            Vad som var den svåra frågan i just det ärendet vet varken jag
            eller Per Westerberg.
          </note>
          <note>
            Men att återkomma till riksdagen med den utvärdering som vi nu
            gör och att vara de aktiva blåslampor som behövs i konkurrenspolitiken,
            i Sverige men också på den stora gemensamma inre marknaden som
            vi vill se och som vi vill ha inom Europa, det är en av regeringens
            stora frågor.
          </note>
          <note type="speaker">
            Anf. 53 PER WESTERBERG (m):
          </note>
          <note>
            Fru talman! Vad jag vill säga är egentligen att det ju nu gäller
            att den som vill växa och bli ett stort företag inte ska finna
            att man ska befinna sig utanför
          </note>
          <note>
            Sveriges gränser, för det kan väldigt lätt bli svaret på de problem
            som i dag uppstår. Är man duktig på att få fram ett bra, fungerande
            Inernetsystem i en svensk bank kanske det hade varit bättre att
            sätta det i en tysk bank, för att därmed kunna nå mycket större
            skalfördelar och därmed en helt annan konkurrensposition.
          </note>
          <note>
            Det är det jag vill förhindra, och efterlyser handlingsplanen
            för att klara detta.
          </note>
          <note>
            Jag vill också markera att när Föreningssparbanken och SE-banken
            hade hållit på i snart ett halvår blev det naturligtvis svårt
            för två noterade bolag att fortsätta en fusion hur länge som helst.
            Vi vet själva från näringsutskottets sida vilka enorma problem
            vi har haft, den gången inom försvarsindustrin, med en fusion
            mellan svensk statlig försvarsindustri och privat, beroende på
            att börshandeln stoppades så länge under prövningen i riksdagen.
            Tiden är viktig, och prövningen får inte ta för många månader,
            för då blir det omöjligt att genomföra strukturaffärer.
          </note>
          <note>
            Jag skulle därmed vilja ställa den slutliga frågan:
          </note>
          <note>
            Kan jag tolka statsrådet så att det kommer att sättas upp en
            inventering av problem som finns kring varför inte Sverige blir
            relevant marknad och därmed även ett förslag till handlingsprogram?
            När det gäller lastbilar och personbilar är en del av de saker
            som behöver göras ganska uppenbara. Jag skulle föreställa mig
            att åtminstone när det gäller euron kan man peka på det med bankerna,
            men det borde borras närmare. Det ligger i ett vitalt svenskt
            konsument- och företagarintresse att vi gör allt i vår makt för
            att tillse att konkurrenskraften upprätthålls och därmed välståndsutvecklingen
            i Sverige. Då måste vi göra vårt jobb tillsammans med Bryssel.
          </note>
          <note type="speaker">
            Anf. 54 Statsrådet ULRICA MESSING (s):
          </note>
          <note>
            Fru talman! Vi vidtar en rad olika åtgärder för att både nationellt
            och gemensamt inom EU stärka konkurrenslagstiftningen. Så sent
            som förra veckan lämnade regeringen ett förslag till riksdagen
            om hur man ska stärka Konkurrensverkets roll att driva processer
            mot bolag eller företag som man misstänker har missbrukat sin
            ställning på marknaden. Det är oerhört viktigt.
          </note>
          <note>
            Vi kommer att gå in och försöka dra erfarenheter av de 228 fusioner
            som har haft en koppling till Norden. Majoriteten av dem har utan
            problem gått igenom kommissionens granskning, men några av dem
            har stött på svårigheter. Man har gjort olika tolkning av hur
            marknaden är - nationell, del av Europa eller hela Europa.
          </note>
          <note>
            Vi ska också försöka titta på vilka svårigheter vi eventuellt
            kan se för svenska företag att växa och utvecklas. Det ligger
            naturligtvis i allas vårt intresse att svenska företag ska vara
            konkurrenskraftiga inte bara inom Europa utan också långt utanför
            Europas gränser. Vi har förutsättningar för att lyckas med det.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.30 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            13 § Svar på interpellationerna 2001/02:16 och
          </note>
          <note>
            17 om radiokommunikationssystem för svenskt räddningsväsende
            - TETRA
          </note>
          <note type="speaker">
            Anf. 55 Statsrådet MONA SAHLIN (s):
          </note>
          <note>
            Fru talman! Kenth Högström och Per Westerberg har frågat mig
            hur det går med radiokommunikationssystemet TETRA.
          </note>
          <note>
            TETRA är en komplicerad fråga på många sätt.
          </note>
          <note>
            Frågan berör flera intressenter och flera möjliga användare.
            Systemet är tekniskt komplicerat och kostsamt. Inte minst är fördelningen
            av finansieringsansvar för ett fullt utbyggt system svår. Det
            har därför tagit tid att bereda frågan inom Regeringskansliet.
          </note>
          <note>
            Efter noggranna överväganden har framkommit att det breda anslag
            regeringen utgick ifrån i uppdraget till Statskontoret inte är
            möjligt att genomföra i nuläget. Regeringen anser dock att inriktningen
            på arbetet fortsatt ska vara att söka få till stånd ett nationellt
            system. Systemet kommer att börja byggas i mindre skala med inriktningen
            att successivt bli ett landstäckande system. Rikspolisstyrelsen
            har i linje med detta tagit initiativ till att anskaffa ett system
            för att säkra sina behov av ett fungerande radiokommunikationssystem
            i storstäderna fr.o.m. år 2004. Detta kommer att ske på ett sätt
            som kan möjliggöra en framtida fortsatt utbyggnad och utveckling
            av systemet.
          </note>
          <note>
            Regeringen kommer också att utse en förhandlingsman som ska föra
            en dialog med tänkbara användare om hur och när dessa kan och
            vill ansluta sig till ett nationellt TETRA-system. Förhandlingsmannen
            ska redogöra för intresset för systemet hos dessa tänkbara användare
            och utifrån detta lämna förslag på möjlig utbyggnadsordning och
            takt för systemet. På det här sättet skapas en tydligare bild
            av finansieringsmöjligheterna för ett framtida landstäckande
          </note>
          <note>
            TETRA-system.
          </note>
          <note>
            Detta innebär att uppdraget till Statskontoret kommer att få
            en annan karaktär. Det ska bistå förhandlingsmannen i dennes arbete.
            Statskontoret ska dessutom belysa och analysera processen för
            vidareutveckling av ett nationellt system samt utreda frågan om
            organisatorisk form för förvaltning av systemet i ett färdigt
            skick.
          </note>
          <note>
            Jag vill slutligen understryka att regeringens grundläggande
            inställning i frågan inte har ändrats.
          </note>
          <note>
            Ett bra radiokommunikationssystem ska finnas tillgängligt för
            samhällsviktiga användare. TETRA-
          </note>
          <note>
            systemet kommer att införas i etapper. Jag tror att det här är
            en bra och realistisk väg att gå för att åstadkomma en god radiokommunikation
            i hela landet.
          </note>
          <note type="speaker">
            Anf. 56 KENTH HÖGSTRÖM (s):
          </note>
          <note>
            Fru talman! Först vill jag tacka ministern för svaret. Det är
            nu nästan fyra veckor sedan jag lämnade in interpellationen, men
            bättre sent än aldrig.
          </note>
          <note>
            Problemet med svaret är, som jag ser det, att tolka detsamma.
            Jag blir snarast bekymrad, Mona, när jag läser detta svar, och
            kommer också att försöka få lite fler klargöranden innan denna
            debatt är över. Jag är absolut inte nöjd med att regeringen nu
            nästan kastar in handduken, som jag upplever, eller överlåter
            åt enskilda myndigheter att upphandla detta system.
          </note>
          <note>
            Det jag håller i min hand, Mona, är som alla förstår en GSM-telefon.
            Den är visserligen av märket
          </note>
          <note>
            Ericsson, men det kan vi bortse från. Den duger till envägs-
            och möjligen tvåvägskommunikation. Den är hyfsat driftsäker, men
            inte här i Riksdagshuset, förstås, för här når inte alla signaler
            in. Den är inte särskilt störningssäker. Det var sådana apparater
            som de enskilda polismännen var tvungna att använda under kravallerna
            i Göteborg i våras. Det var endast tack vare dem de hade kontakt
            med yttervärlden, därför att polisens eget radiosystem brakade
            samman och stördes av radioamatörer som sympatiserade med demonstranterna
            och stenkastarna.
          </note>
          <note>
            Polisförbundets rapport från Göteborgskravallerna är en fullständigt
            otrolig läsning. Det måste vara den absolut säkraste dödsattesten
            över ett svenskt radiosystem som någonsin har skrivits. Det är
            Polisförbundets egen utredning från Göteborg.
          </note>
          <note>
            Detta system, S80, är egentligen för länge sedan utgånget. Vad
            landet behöver - ett land som förresten ligger i täten vad gäller
            telekommunikationer och har gjort det under två decennier - är
            ett robust, tekniskt avancerat, digitalt, driftsäkert och störningssäkert
            system för både radiokommunikation, mobiltelefoni och dataöverföring
            som har flervägskommunikationsmöjligheter och där man kan upprätta
            kontakt med flera enheter i den svenska public safety-sektorn.
          </note>
          <note>
            Under vems ledning det ska ske kan man alltid diskutera. Det
            är alltid någon som för befälet.
          </note>
          <note>
            Det systemet är standard- och kravspecificerat av
          </note>
          <note>
            Europas förenade länder i EU. Flera länder har börjat bygga det.
            Finland har kommit långt. Norge har påbörjat det hela, och andra
            grannar har gjort det. Vi tvekar. Varför tvekar vi?
          </note>
          <note>
            Vad jag förstår på svaret fattas det pengar. Det är alltså investeringsmedel
            som helt plötsligt uteblir i budgeten, eftersom de var annonserade
            bara för några veckor sedan i ett svar på den andre interpellantens
            fråga.
          </note>
          <note>
            Men är det säkert att det bara är pengar? Kan det också vara
            så att det är bristen på kommunikationsförmåga mellan berörda
            myndigheter? Kan det vara så att Statskontoret eller de som tillsammans
            har försökt få dessa enheter har misslyckats med uppdraget? Kan
            det vara så att man inte tillräckligt har ansträngt sig för att
            försöka efterhöra operatörernas intresse av att själva finansiera
            detta system och ta in avgifter på detsamma?
          </note>
          <note>
            Jag vill avsluta med att ställa frågan hur det kommer sig att
            Rikspolisstyrelsen - RPS - har fattat ett beslut om att börja
            bygga detta system i våra stora städer. Jag har tidigare förstått
            att den har väldigt dåligt med pengar.
          </note>
          <note type="speaker">
            Anf. 57 PER WESTERBERG (m):
          </note>
          <note>
            Fru talman! Frågan om TETRA har en lång historia här i kammaren.
            Jag minns faktiskt inte själv om det är femte eller sjätte interpellationen
            i samma ärende. Vid varje interpellationssvar har jag fått löften
            om att ärendet är under snabb behandling. I något fall skulle
            det inom ett par veckor fattas regeringsbeslut med direkta förslag
            om att komma till skott och genomföra systemet. Men varje gång
            har jag lite längre fram kunnat konstatera att vi tyvärr ändå
            inte har kommit fram.
          </note>
          <note>
            Varför är då jag upprörd och ledsen över att vi inte har kommit
            längre i TETRA-systemet? Det är ganska uppenbart. För mig börjar
            diskussionen kring polismorden i Malexander, då man kunde finna
            att svensk polis behövde upp till fem olika radiosystem samtidigt
            med mycket stora apparater för att kunna kommunicera med alla
            relevanta myndigheter och organisationer. Polisen i Malexander
            kunde inte ens kommunicera och varna de poliser som sedermera
            mördades.
          </note>
          <note>
            Vi har kunnat se Polisförbundets rapport från
          </note>
          <note>
            Göteborg. 70 % dömer helt ut internkommunikationen hos polisen.
            Detta i sig är ett mycket starkt skäl för att man ska komma till
            skott och genomföra ett system som är värt namnet.
          </note>
          <note>
            Jag tycker att de händelser som har ägt rum i Malexander och
            i Göteborg, tragiken kring New York och de ökade terrorhoten gör
            att det blir en mycket hög angelägenhetsgrad i fråga om att komma
            till beslut och att genomföra ett system som långsiktigt håller
            och som dessutom knyter samman samhällets olika insatser på området.
          </note>
          <note>
            Både Kommunförbundet och Landstingsförbundet har just markerat
            att man, om man inte tar ledningsansvaret och samordnar systemen
            till ett system, riskerar att få väldigt mycket dyrare lösningar
            i och med att olika organisationer tvingas att ta till olika lösningar
            i desperation över att det inte finns ett samordnat rikstäckande
            system.
          </note>
          <note>
            Det handlar ytterst om medborgares säkerhet, och inte bara polisiärt.
            Som vi har lärt oss de senaste veckorna handlar det lika mycket
            om räddningstjänst och om många andra olika säkerhetssystem som
            måste klaras i samhället. Det gäller olika typer som är viktiga
            för att man ska kunna upprätthålla samhällsfunktionerna och därmed
            även medmänniskornas tilltro till samhällets kanske viktigaste
            uppgifter.
          </note>
          <note>
            Det är nu över fem år sedan utredningen om
          </note>
          <note>
            TETRA-systemet kom, och jag tycker att man måste komma till skott.
            Jag vet att det är en svår fråga; det visar den långa processen.
            Men jag tycker också att det markerar en oförmåga att samla sig
            internt inom
          </note>
          <note>
            Regeringskansliet, att komma fram till beslut och därmed kunna
            genomföra det som borde ha genomförts för mycket länge sedan.
          </note>
          <note>
            Jag kan förstå att det kan vara svårt att få fram investeringsmedel
            till en så stor satsning som det här är i varje budget med ett
            utgiftstak. Men det finns ju en möjlighet, som väl skisserades
            för flera år sedan, att i stället leasa, dvs. betala en årlig
            leasingavgift för en sådan här utrustning och låta leverantörerna
            stå för investeringarna och därmed få en bra fördelning på ett
            ganska stort antal kostnadsbärare för det här systemet. Även om
            det är besvärligt har jag svårt att förstå varför man inte kan
            komma till skott.
          </note>
          <note>
            Jag skulle faktiskt vilja ha preciseringar av statsrådet om vad
            skrivningarna i interpellationen ger vid handen. Kommer vi att
            se ett TETRA-system i sjön?
          </note>
          <note>
            När kommer vi att se avslutningen av det här, så att vi kan nå
            ett rikstäckande system? Kommer samtliga samhällstäckande organisationer
            att kunna omfattas av systemet inom en någorlunda rimlig framtid?
          </note>
          <note type="speaker">
            Anf. 58 STIG SANDSTRÖM (v):
          </note>
          <note>
            Fru talman! Skälet till att jag har begärt ordet i denna debatt
            är att jag vill markera att vi i försvarsutskottet är helt eniga,
            alla sju partier. Vi har haft tillkännagivande i den här frågan
            också, vid andra tillfällen, och vi har varit mycket bekymrade.
          </note>
          <note>
            Nu har det varit uppe representanter för två andra utskott. Tyvärr
            finns det inte någon här från det utskott som kanske berörs mest,
            men det är justitieutskottet. Jag tror att de också där är fullständigt
            eniga.
          </note>
          <note>
            Jag har inte efterhört deras synpunkter, men jag utgår från detta.
            Det här måste vi ha. Inte minst den senaste tidens händelser har
            ju visat det. Det gäller inte bara det som hände i Göteborg. Även
            det hemska som hände i New York kan ju ge funderingar.
          </note>
          <note>
            Jag är också lite bekymrad över svaret. Jag tycker att det är
            lite defensivt. Man tar nu, liksom lite under galgen, ett litet
            steg. Jag tror att det blir en dyrare lösning, och vi kommer inte
            i gång så snabbt som skulle behövas. Dessutom kan man ju fundera
            över täckningen. Nu täcks storstadsområdena in, men vi hörde här
            förut att Norge och Finland håller på att införa det här systemet.
            Det har ju också en betydande gränsöverskridande funktion som
            ibland kan utnyttjas i gemensamma insatser. Det finns ju exempel
            för inte så många år sedan då det kanske hade varit bra att ha
            ett sådant här system.
          </note>
          <note>
            Jag är inne på samma linje som Kenth Högström, att den politiska
            viljan måste ha brustit någonstans, eller så är det något strukturfel.
            Det kan ju inte vara fråga om finansiering i första hand. Finland
            har ju inte mer pengar än vad vi har. Pengar finns i olika potter.
            Jag tror att det handlar om en politisk vilja.
          </note>
          <note>
            Med detta delar jag samma inställning som interpellanterna, och
            jag ville framföra mina synpunkter på detta vis.
          </note>
          <note type="speaker">
            Anf. 59 ANNA LILLIEHÖÖK (m):
          </note>
          <note>
            Fru talman! Det gläder även mig att statsrådet säger att TETRA-systemet
            ska införas, men liksom övriga i debatten delar jag inte uppfattningen
            att det är bra att man upphandlar det här i små steg, styckevis
            och delt. Det blir dyrt och antagligen mycket sämre när det gäller
            att man ska kunna upprätthålla alla de samband som man måste upprätthålla
            när katastrofen är framme.
          </note>
          <note>
            Statskontoret har ju sett det som en nästan helt omöjlig uppgift
            att samordna de olika statliga myndigheterna plus kommunerna och
            Räddningstjänsten.
          </note>
          <note>
            Pengarna är en del av det här. Nu har polisen plötsligt pengar.
            Det är bara för att man inte har något val.
          </note>
          <note>
            Polisens kommunikationssystem kommer helt enkelt att sluta fungera
            i storstäderna 2003. Jag tycker egentligen att det är väldigt
            olyckligt att polisen nu kommer att bygga upp ett eget system
            med egna specifikationer som bara passar polisen och bara passar
            i storstäderna. Det behövs inte bara en geografisk täckning utan
            också en gemensam täckning mellan funktionerna.
          </note>
          <note>
            Även jag sitter i försvarsutskottet där vi är ansvariga för beredningen
            av frågor om sårbarhet och katastrofberedskap. Vi har faktiskt
            sagt till regeringen ett stort antal gånger att en samordning
            och ett resultat måste komma till stånd. Vi har i försvarsutskottet
            också i andra sammanhang sett exempel på hur svårt det är att
            nå resultat när flera departement och myndigheter är inblandade.
            Som jag ser det kan en förhandlingsman, såsom skrivs i svaret,
            enbart lyckas om han har ett mycket kraftfullt och tydligt mandat
            i förhållande till vad Statskontoret har haft. Då måste
          </note>
          <note>
            Näringsdepartementet, Justitiedepartementet och
          </note>
          <note>
            Försvarsdepartementet - som faktiskt ansvarar för befolkningens
            säkerhet och måste, förutsätter jag, prioritera den här frågan
            mycket högt - ha viljan att det här ska komma till stånd.
          </note>
          <note>
            Jag tänkte beröra en särskild fråga som inte finns i svaret,
            som rör statsrådets eget område och som
          </note>
          <note>
            Statskontoret har tagit upp. Den gäller lagstiftningen i fråga
            om att upplåta frekvenser och Post- och telestyrelsens ansvarsområde.
            De här reglerna är ju anpassade för att man ska upplåta frekvenser
            till ett antal konkurrerande aktörer för att ge sund konkurrens,
            och de är inte alls anpassade till offentlig upphandling och den
            situation som just upphandling av TETRA innebär, utan de är ett
            hinder.
          </note>
          <note>
            Det här gör att det blir ett stort antal frågor som jag med anledning
            av svaret måste ställa till statsrådet.
          </note>
          <note>
            Först och främst undrar jag hur denna förhandlingsman ska lyckas
            bättre än vad Statskontoret har gjort? Hur ser statsrådet på det,
            och var finns resurserna? Jag tror faktiskt också att pengarna
            är en stor del av problemet. Hur ser statsrådet på lagstiftningen
            om frekvensupplåtelser när det gäller att de ska kunna fungera
            i sammanhanget?
          </note>
          <note>
            Det är faktiskt bara statsrådet själv som kan förverkliga en
            samordning om hur vi ska nå resultat, och tiden håller på att
            rinna ut. Vad jag förstår är det i stort sett tre veckor tills
            man måste fatta ett konstruktivt beslut i denna fråga. Jag vill
            då höra vilka kontakter statsrådet har tagit med försvarsministern
            och justitieministern för att man ska få en samsyn mellan olika
            myndigheter och polis när det gäller katastrofberedskap.
          </note>
          <note type="speaker">
            Anf. 60 Statsrådet MONA SAHLIN (s):
          </note>
          <note>
            Fru talman! Låt mig börja med att säga att jag ju sitter i regeringen
            tillsammans med de berörda ministrar som det frågades efter här.
            Självfallet sitter inte jag på mitt rum och funderar och så sitter
            de andra på sina på sina departement och funderar, utan vi har
            haft gemensamt arbete runt TETRA, har det fortfarande och kommer
            att fortsätta att ha det. Jag vill betona det: Det här är inte
            Mona Sahlins åsikt, utan det är regeringens överväganden som jag
            har redogjort för.
          </note>
          <note>
            Jag kan delvis - jag ska försöka specificera detta
          </note>
          <note>
            "delvis" - också förstå kritiken och den otålighet som framför
            allt Kenth Högström och Per Westerberg gav uttryck för. Men jag
            vill understryka: Detta betyder inte att regeringen, som jag tror
            att Kenth Högström uttryckte det, har kastat in handduken. Jag
            vill understryka att det inte är på det sättet. Jag vill upprepa
            en mening som fanns i svaret: "TETRA-systemet kommer att införas
            i etapper." Det är ett mycket tydligt uppdrag som också ingår
            i det fortsatta arbetet.
          </note>
          <note>
            Jag vill också återigen understryka behovet av detta. Förvisso
            är vi flera här som har diskuterat detta både en och två gånger
            i kammaren. Men till de hemska erfarenheterna från Estonia och
            Malexander kan vi nu också lägga kravallerna i Göteborg, och det
            understryker de brister som finns i dagens system.
          </note>
          <note>
            Det råder ingen tvekan om behovet av att skapa detta samlade
            system.
          </note>
          <note>
            Detta behov finns inte minst, som många har uttryckt det, hos
            polisen. Därför är regeringens inriktning att det ska bli ett
            TETRA-system och någonstans, jag ska försöka förklara varför,
            måste vi påbörja det systemet. Eftersom det inte har gått att
            nu få fram en fullständig finansiering för ett nationellt, riksomfattande
            system är det naturligt att man börjar att bygga systemet och
            gör det hos polisen. Eftersom dess behov ligger närmast i tiden
            är det mycket rimligt och lämpligt att polisen inleder.
          </note>
          <note>
            Det ingår också i uppdraget till polisen och till förhandlingsmannen
            att systemet ska byggas så att det går att utgå ifrån. Detta ska
            alltså vara början på ett nationellt, rikstäckande system.
          </note>
          <note>
            Det enda ärliga svaret på varför detta har tagit sådan tid är
            det som antyds i svaret: De olika intressenterna har av olika
            skäl inte varit beredda att i nuläget låsa sig för beställningar.
            Det har gjort att man väntat ut varandra. Det har också gjort
            att leverantörerna i sin tur har väntat ut beställarna, eftersom
            det i grunden handlar om ekonomi, inte om behov.
          </note>
          <note>
            Det vi pratar om är ju inte det statliga system som man har valt
            i Finland. Vi pratar om ett system där kostnaden är åtskilliga
            miljarder - hur många kan man tvista om, men det är åtskilliga
            miljarder vi diskuterar. Därför kommer, och det har varit klart
            hela tiden, ett fullt utbyggt, landstäckande TETRA-system att
            ta tid, oavsett om regeringen skulle fatta ett annat beslut nu.
            Målet är att få ett gemensamt och landstäckande system.
          </note>
          <note>
            Uppdraget till förhandlingsmannen är betydligt tydligare när
            det handlar om att föra diskussioner med de berörda intressenterna.
            Dessa är inte bara statliga myndigheter; det vill jag betona.
            En särskild svårighet har legat i att räddningstjänst och hälso-
            och sjukvård är mycket stora potentiella användargrupper men ligger
            på en annan nivå, nämligen ute på kommuner och landsting. Det
            är än i dag mycket oklart hur förutsättningarna för finansiering
            av systemet på den nivån kommer att kunna se ut.
          </note>
          <note>
            Med de begränsade möjligheter som finns i dag tycker jag att
            detta är att gå från en stor otydlighet till en lite mindre otydlighet,
            nämligen att systemet börjar byggas, att polisen gör det på ett
            sådant sätt att vi kan utveckla det till ett nationellt system
            och att förhandlingsmannen får bistå regeringen i fråga om hur.
          </note>
          <note>
            TETRA ska byggas!
          </note>
          <note type="speaker">
            Anf. 61 KENTH HÖGSTRÖM (s):
          </note>
          <note>
            Fru talman! Mona underströk att regeringen minsann inte har kastat
            in handduken. Nej, det förstår jag.
          </note>
          <note>
            På en punkt har ministern alldeles rätt, om jag tolkar svaret
            som ministern gör, nämligen att vi ska fortsätta satsa på att
            bygga ut det här TETRA-baserade radiokommunikationssystemet. Vad
            jag sade var att på en punkt har regeringen kastat in handduken
            - och det må man tolka hursomhelst - och det är att man inte har
            kunnat hitta en finansiering. Man kan inte anvisa en finansiering
            i den budget som nu har lagts fram, vilket ministern faktiskt
            lovade för några veckor sedan i ett annat svar till en annan interpellant.
            Det kan vi alltså vara överens om. Sedan kan vi tolka det hur
            vi vill - och kritisera det också, måhända.
          </note>
          <note>
            Vad jag vill repetera - inte bara för ministern, för ministern
            är väl förtrogen med detta, men kanske för en och annan som lyssnar
            eller som läser våra protokoll - är detta: 15 000 poliser, 16
            000 verksamma inom kommunernas räddningstjänst, 1 500 tullare,
          </note>
          <note>
            1 000 verksamma inom ambulanssjukvård och akutsjukvård, flera
            hundra kustbevakare, nära 8 000 anställda inom svensk elförsörjning
            och många, många därutöver, inte minst inom försvaret, har behov
            av ett driftsäkert och störningssäkert flervägskommunikationssystem.
            Detta är alltså ett behov som är så pass dokumenterat i statliga
            utredningar, i betänkanden från riksdagens utskott, i regeringens
            egna överväganden, från Kommunförbundet, från Landstingsförbundet
            och från flera andra organisationer att när frågan väl åter landar
            hos dessa hur de ska vara med i det här kan det inte vara någon
            överraskning.
          </note>
          <note>
            Det är klart att kommunernas räddningsväsenden, ambulanssjukvården,
            tullen, polisen, försvaret, länsalarmcentralerna m.fl. ska vara
            med och bekosta detta system. Det måste framstå som fullständigt
            klart när man väl har bestämt sig för att bygga ut. Och då är
            det via avgifter man betalar. Kanske kan man i botten ha en lockande
            statsgaranti, det vet man ju inte, för att få i gång detta. Det
            här är nämligen ett public safety-system som har arbetats fram
            av EU och som byggs ut i våra grannländer. Vi kan inte avvika.
          </note>
          <note>
            Vi måste följa den vägen, och det är bra att regeringen säger
            det.
          </note>
          <note>
            Jag är dock bekymrad över att man startar inom den polisiära
            verksamheten, som minsann inte har visat särskilt stora överskott.
            Det ska man ändå erinra om. Det var väl länge sedan polisen visade
            något driftöverskott, vad jag kan erinra mig. Snarare har det
            varit tvärtom: ständiga underskott. Ändå ska polisen åta sig att
            bygga ut TETRA-systemet i Stockholm,
          </note>
          <note>
            Göteborg och Malmö.
          </note>
          <note>
            Då frågar jag än en gång: Har ministern försäkrat sig om att
            departementet har anvisat sådana medel till
          </note>
          <note>
            Rikspolisstyrelsen att man klarar av detta? Och om det är så,
            kan Rikspolisstyrelsen vara operatör? Vilka master ska man använda?
            Ska man hyra in sig på
          </note>
          <note>
            Teracoms mastnät och använda det? Eller Telias?
          </note>
          <note>
            Eller Europolitans? Eller ska man bygga egna? Att bygga egna
            måste ju kosta betydligt mer än att hyra in sig på dem som redan
            finns. Hur är det tänkt att genomföras? Det vore otroligt intressant
            för den här kammaren, för försvarsutskottet, för justitieutskottet
            och för andra intresserade att få reda på konkreta detaljer i
            Rikspolisstyrelsens egna utbyggnadsplaner.
          </note>
          <note type="speaker">
            Anf. 62 PER WESTERBERG (m):
          </note>
          <note>
            Fru talman! Jag ska inte pressa ministern på lika mycket detaljer,
            i och med att jag inte är detaljernas man i alla delar. Jag kan
            tycka att det är rätt skönt att hålla mig till principerna.
          </note>
          <note>
            Jag tycker att det här med TETRA är en sorglig historia. Den
            har pågått så väldigt många år och vi har haft så många katastrofala
            situationer att vi borde ha kommit i land med den här frågan för
            länge sedan.
          </note>
          <note>
            Jag kan respektera att ett statsråd förlorar en budgetförhandling
            med finansministern. Det finns nog inget statsråd som inte har
            gjort det, för övrigt. Men det hindrar inte att behovet av att
            få i gång det här systemet är oerhört stort. Och det räcker inte
            med bara storstäderna. Det händer katastrofer och stora olyckor,
            och flera av dem som vi har nämnt har ju inträffat utanför storstadsområdena.
          </note>
          <note>
            Det gäller då att klara den här samordningen, och även kostnadsfördelningen.
            Jag kan då tycka att man inte bör stanna vid att göra hela denna
            investering över statsbudgeten, om det nu är svårt att komma under
            utgiftstaket. Det vore ju i så fall inte den första investering
            som skulle göras genom att man i princip leasar och betalar användaravgifter
            från alla de olika samhällsnyttiga funktionerna, efter en upphandling
            om vad kostnaden ska vara för att använda detta. På det sättet
            kunde man komma fram och få ett rikstäckande, fungerande system
            inom överskådlig tid. För det räcker som sagt inte med storstadsområdena.
            Då har vi kvar exempelvis polisens fem olika system med fem olika
            terminaler som man ska släpa med sig för att kunna kommunicera
            med alla de olika formerna av samhällsnyttiga funktioner.
          </note>
          <note>
            För mig är TETRA-systemet extra viktigt med tanke på de gränsöverskridande
            problem vi kommer att få i allt större utsträckning med öppna
            gränser, gränsöverskridande smuggling, gränsöverskridande brottslighet,
            räddningsoperationer och mycket annat som bör kunna fungera inom
            ett och samma system.
          </note>
          <note>
            Där är TETRA-systemet i nuvarande lösning överlägset de befintliga
            lösningar vi ser på olika håll runtom i världen och i Sverige.
          </note>
          <note>
            Jag vill därför fråga statsrådet: Varför har man inte gått på
            leasinglösningen för att komma fram till detta beslut? Det är
            lätt att läsa statsrådets egna partikamraters olika ganska desperata
            brev. Jag tänker på
          </note>
          <note>
            Ilmar Reepalu i Kommunförbundet, Lars Isaksson i
          </note>
          <note>
            Landstingsförbundet och Knut Rexed på Statskontoret som alla
            ropar på handling.
          </note>
          <note>
            Jag förstår som sagt finansieringsproblemet, men det borde kunna
            kringgås med brukaravgifter. Även om det är svårt att förhandla
            är fem år en långt tid att förhandla på, i synnerhet när man har
            så stora, allvarliga problem som Malexander, Estonia, Göteborg
            m.fl. Det är stora, allvarliga händelser där systemen totalt vägrat
            att fungera på ett elementärt sätt.
          </note>
          <note type="speaker">
            Anf. 63 STIG SANDSTRÖM (v):
          </note>
          <note>
            Fru talman! Jag ska inte upprepa alla argumenten.
          </note>
          <note>
            Polistidningen har kommit i dag. Det som står där har ni ju tagit
            upp, så det upprepar jag inte. Det framgår helt riktigt att det
            är kaos.
          </note>
          <note>
            Jag har bara två saker jag kort vill ta upp.
          </note>
          <note>
            Det är dyrt, ungefär 6 miljarder. Det förekommer lite olika siffror.
            Det är mycket pengar. Men frågan är: Vad är kostnaden för alternativen?
            Den är minst lika stor. Vi är ändå tvungna att ha någonting. Det
            kostar i dag också, driften kostar. Den kostnaden måste kunna
            spridas. Jag tror att det måste gå att lösa finansieringen.
          </note>
          <note>
            Slutligen skulle jag vilja tolka det som en tydlig avsiktsförklaring.
            Att man börjar i etapper är inget sensationellt. Det gör man faktiskt
            i Norge och Finland också, om jag ska vara ärlig. Det viktiga
            är just att vi får det klara och tydliga svaret att det här ska
            genomföras, för det finns inget alternativ. Vi har inget annat
            än TETRA att välja på, såvitt jag förstår. Ericsson har inget
            system som passar. Det är min poäng.
          </note>
          <note type="speaker">
            Anf. 64 ANNA LILLIEHÖÖK (m):
          </note>
          <note>
            Fru talman! Jag vill bara till det jag sade tidigare lägga att
            det ytterst måste vara staten som är vår garant mot sårbarhet
            och katastrofrisker. Det finns faktiskt ingen annan, oavsett hur
            vi har organiserat räddningstjänsten och oavsett hur sjukvården
            är organiserad. När det händer något riktigt allvarligt kan det
            inte vara någon annan än landets regering som ytterst är ansvarig.
          </note>
          <note>
            Man kan inte vänta på att det ska inträffa någonting. Det är
            det som är behovet i det här sammanhanget. Det är en riskbedömning.
            Det kan faktiskt inträffa saker. De kan inträffa i morgon. Vi
            kan tyvärr inte säga att vi kan vänta i tre år med att göra någonting.
            Vi måste ha en beredskap nu, och det är faktiskt ingen annan än
            staten som kan svara för den säkerheten.
          </note>
          <note type="speaker">
            Anf. 65 Statsrådet MONA SAHLIN (s):
          </note>
          <note>
            Fru talman! Jag ber om ursäkt för att jag inte hann svara på
            alla Anna Lilliehööks frågor i första omgången. Jag vill bara
            betona att en av frågeställningarna handlade om lagstiftningen.
            Frågeställaren är säkert bekant med att Post- och telestyrelsen
            för en tid sedan också fick i uppdrag av regeringen att ta fram
            underlag för hur lagstiftningen ska se ut för att möjliggöra denna
            upphandling och användandet av systemet på detta sätt.
          </note>
          <note>
            Beskrivningen av att vi behöver se över lagstiftningen är helt
            riktig. Jag vill nog ändå påstå att bit för bit, även om man kan
            och ska ha synpunkter på tid och omfattning, undanröjs nu hinder
            för att kunna bygga upp det nationella system som staten och ingen
            annan kan och måste ta ansvar för.
          </note>
          <note>
            Det är inte som Per Westerberg uttryckte det att regeringen skulle
            tycka att det räcker med storstäderna. Han svarade själv indirekt
            på frågan. Det är en början, men självfallet inte det som är slutpunkten.
          </note>
          <note>
            Det har det inte varit på hela tiden.
          </note>
          <note>
            Jag kan nog inte uttrycka det bättre än de lite kryptiska formuleringar
            som jag har försökt att använda. Jag tror att alla här förstår
            vad det är jag avser.
          </note>
          <note>
            Efter den mycket långa och noggranna genomgången av läget som
            regeringen har gjort har vi funnit att det just nu inte har gått
            att finansiera den breda utbyggnad av TETRA som var tanken. Ett
            system måste nu byggas upp stegvis och det ska också ske. Det
            börjar med polisen. Självfallet har de resurserna för att möjliggöra
            detta.
          </note>
          <note>
            Uppdraget till förhandlingsmannen och det bistånd som Statskontoret
            ska ge syftar till precis det regeringen nu uttalar och som kommer
            att finnas i beslut den här torsdagen eller nästa, att möjliggöra
            ett nationellt system. Det blir inte hela systemet som upphandlas
            på en gång, utan vi får ta det i etapper.
          </note>
          <note>
            Även om vi skulle fatta ett helt beslut nu, skulle det ändå ta
            ett antal år, vill jag säga till Anna Lilliehöök, att genomföra
            detta. Det handlar inte om att vi i morgon skulle kunna ha detta
            nationella system, utan det tar tid.
          </note>
          <note>
            Jag beklagar att det har tagit för lång tid. Den kritiken tar
            jag på mig å regeringens vägnar. Men nu har vi också övervägt
            de möjligheter som leasingförslag och annat har inneburit. Men
            inte heller med dessa överväganden har det varit möjligt att ta
            fram ett nationellt och heltäckande beslut om hela systemet i
            dag.
          </note>
          <note>
            Det blir ett tydligt beslut om att detta är början, att det ska
            bli ett TETRA-system. Jag beklagar att det har tagit lång tid.
            Men handduken ligger inte inkastad, den ligger virad om alla oss
            som svettas med detta och hoppas att det inte tar fem år innan
            vi kan ha tagit fler steg än polis- och storstadsbeslut nu innebär.
          </note>
          <note type="speaker">
            Anf. 66 KENTH HÖGSTRÖM (s):
          </note>
          <note>
            Fru talman! Jag gillar fighting spirit. Man ska inte kasta in
            handduken bara för att man har fått stryk av en finansminister.
            Man kommer naturligtvis igen.
          </note>
          <note>
            Nästa interpellation blir till justitieminister Bodström, som
            förresten sitter här i salen. Jag ska ställa frågan som Mona Sahlin
            inte svarade på, nämligen hur
          </note>
          <note>
            Rikspolisstyrelsen ska finansiera utbyggnaden i
          </note>
          <note>
            Malmö, Göteborg och Stockholm. Nu äger Thomas
          </note>
          <note>
            Bodström inte någon rätt att delta i den här debatten, men ungefär
            så kommer nog interpellationen att formuleras.
          </note>
          <note>
            Den senaste fjortondagarsperioden har det pågått en mycket intensiv
            debatt på Dagens Industris debattsida. I fjorton dagar. Det har
            varit många inlägg, flera från människor med stor insikt i problematiken,
            från polisen, från Räddningsverket, från berörda myndigheter och
            verk. Ett av dem är intressantare än andra.
          </note>
          <note>
            Det är Post- och telestyrelsens förre generaldirektör, tillika
            Datainspektionens förrförre generaldirektör Jan
          </note>
          <note>
            Freese som minsann sågar den s.k. radiokommunikationen jäms med
            fotknölarna. Han kallar den t.o.m.
          </note>
          <note>
            nödradio och blandar ihop begrepp så att man häpnar.
          </note>
          <note>
            Jag förutsätter att ministern har sett debattinlägget, annars
            kan hon få den i kopierad form. Det är intressant läsning.
          </note>
          <note>
            Jag vill i stället repetera vad andra debattörer har sagt och
            vad Kommun- och Landstingsförbunden säger i sitt yttrande till
            regeringen:
          </note>
          <note>
            1. Man måste ha medborgarnas trygghet som ledstjärna.
          </note>
          <note>
            2. Man måste ha ett landstäckande system, oavsett var man börjar,
            i glesbygd eller storstad.
          </note>
          <note>
            3. Man måste ha snabba beslut.
          </note>
          <note>
            4. Man måste ha ett starkt statligt engagemang.
          </note>
          <note>
            Utan ett starkt statligt engagemang när det gäller kravspecifikation,
            samordnandefunktion och kallandet till mötena blir det inget system.
            Det är därför jag är tveksam till att det är Rikspolisstyrelsens
            sak att börja.
          </note>
          <note type="speaker">
            Anf. 67 PER WESTERBERG (m):
          </note>
          <note>
            Fru talman! Jag är fortfarande naturligtvis inte nöjd med svaren
            och det kommer jag inte att bli förrän jag har sett det hela komma
            i sjön. Det kanske är föga överraskande efter alla de debatter
            som har hållits i frågan.
          </note>
          <note>
            För mig hade det varit bra om vi hade kunnat få ett beslut om
            en helhetslösning och en tidtabell för dess genomförande med tanke
            på investeringar från alla andra intressenter, som kan tvingas
            till nödlösningar i brist på tidtabell.
          </note>
          <note>
            Jag kan respektera att det inte finns pengar till den fulla investeringsvolymen.
            För mig hade det därför varit naturligt att inrikta mig på leasingdelen,
            som inte heller tickar ut med full kraft när det gäller pengar
            redan nu, utan först vartefter man börjar bruka systemet och har
            byggt ut det fullt ut.
          </note>
          <note>
            Jag är väl medveten om att det tar år att bygga ut ett sådant
            system. Det gör det än angelägnare att komma till skott i ett
            tidigt skede. Med tanke på de många intressenter som finns i alla
            samhällsnyttiga funktioner med den typen av kommunikationer måste
            de veta vad som gäller och hur de ska göra sina dispositioner
            inför framtiden.
          </note>
          <note>
            Jag kan därför bara hoppas att denna debatt möjligen leder till
            att blåslampan är fortsatt tänd och att vi ska kunna se en tidtabell
            från regeringen för fullföljandet av ett fungerande radiosystem
            för dessa samhällsnyttiga funktioner, så brett som möjligt, så
            effektivt som möjligt - inte minst med tanke på de händelser som
            har varit den senaste månaden och som jag tyvärr befarar att vi
            kommer att få en uppföljning av.
          </note>
          <note type="speaker">
            Anf. 68 Statsrådet MONA SAHLIN (s):
          </note>
          <note>
            Fru talman! Jag ska hålla mig relativt kort. Jag har en känsla
            av att vi återkommer till frågan. Jag hoppas att vi ska göra det,
            men kanske på ett annat sätt än vad som har varit möjligt i dag.
          </note>
          <note>
            Med anledning av Kenth Högströms inlägg vill jag till protokollet
            säga att jag inte har sagt att jag har fått stryk av finansministern
            i denna fråga, utan det är kammarens ledamöter som har sagt det.
            Jag har här självklart lämnat regeringens samlade bedömning.
          </note>
          <note>
            Jag har med intresse läst inläggen i Dagens Industri. Några av
            dem nådde mig när jag för några dagar sedan var i New York och
            diskuterade med brandmän och räddningsledare om brister i kommunikationen
            hos dem och vad det ledde till när det gäller händelserna vid
            World Trade Center.
          </note>
          <note>
            Frågan är inte mindre aktuell i dag, den är mer aktuell. Jag
            vill, med lite självdistans, påstå att även om jag hade önskat
            att vi hade kommit längre ser vi nu en början på ett nationellt
            utbyggt TETRA-system.
          </note>
          <note>
            Regeringen behöver inte bli jagad av riksdagens ledamöter av
            den anledningen. Jag ska ännu en gång se över hur uppdraget är
            formulerat till förhandlingsmannen efter denna diskussion, om
            det går att göra det tydligare och om det går att lägga in tidsplaner.
          </note>
          <note>
            Det är det många - inte minst Kenth Högström och
          </note>
          <note>
            Per Westerberg - som har frågat efter. Jag känner blåslampan,
            och jag hoppas att vi återkommer på ett konstruktivt sätt. TETRA-system
            behövs i hela landet.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2001/02:24 om integrations- och flyktingpolitiken
          </note>
          <note type="speaker">
            Anf. 69 Statsrådet MONA SAHLIN (s):
          </note>
          <note>
            Fru talman! Sten Andersson har frågat om vilket underlag jag
            ämnar lägga fram för att underbygga ett mig tillskrivet påstående
            om att "skulden till flyktingoch integrationspolitikens haveri
            var inte naiva politikers, utan skulden var den attityd som förekommer
            hos medelålders vita män".
          </note>
          <note>
            Först och främst: Sten Andersson har missat en hel del av vad
            jag faktiskt sade i den TV-intervju han uppenbarligen hänvisar
            till. Vad jag sade var att "vårt flyktingmottagande är under all
            kritik". Jag sade också att det är nödvändigt att bryta "det vita,
            medelålders, heterogena, manliga Sverige" om vi ska kunna åstadkomma
            förbättringar.
          </note>
          <note>
            Det jag ville peka på var att människor i Sverige med utländsk
            bakgrund alltför ofta möter stängda dörrar när de försöker ta
            sig in i det svenska samhället, t.ex. på arbetsmarknaden. Dessa
            dörrar hålls ofta stängda av arbetsgivare med värderingar och
            attityder som har sin grund i andra förhållanden än de som råder
            i dagens mångkulturella samhälle.
          </note>
          <note>
            Självklart har inte alla medelålders vita män - eller alla arbetsgivare
            - dessa uppfattningar, och självklart finns sådana uppfattningar
            hos andra kategorier av människor än just vita män i medelåldern.
            Men det är särskilt viktigt att personer som sitter med makt vid
            dörrar in till det svenska samhället - t.ex. arbetsgivare
          </note>
          <note>
            - öppnar sig för förändringar i omvärlden och därmed också öppnar
            dörrar för personer med annan etnisk och kulturell bakgrund.
          </note>
          <note>
            Ska integrationen bli framgångsrik så att alla som bor i Sverige
            får del av samhällsutvecklingen måste många människor tänka om
            - inte minst vissa
          </note>
          <note>
            "medelålders vita män".
          </note>
          <note type="speaker">
            Anf. 70 STEN ANDERSSON (m):
          </note>
          <note>
            Fru talman! Jag tackar för svaret.
          </note>
          <note>
            Jag ska först inleda med att faktiskt berömma statsrådet. Jag
            har varit med om många debatter i kammaren i den här frågan. Oavsett
            partifärg har man alltid sagt att politiken har varit lyckad.
          </note>
          <note>
            Nu gjorde statsrådet i somras och i höstas en mer korrekt bedömning
            av situationen. Om den är under all kritik vet jag inte, men vi
            har lyckats dåligt. Det kan vi nog vara överens om. Det är bara
            att titta på
          </note>
          <note>
            Bergsjön, Rosengård och alla projekt som har misslyckats - ovanprojekt,
            underifrån- och bredvidprojekt. De har kostat mycket pengar och
            har gett lite resultat.
          </note>
          <note>
            Det har varit en konferens i Malmö där jag förstår att statsrådet
            har varit med. Där skulle man byta ut ordet tolerans mot respekt.
            Jag förstår vad man menar, men jag tror att det är en lek med
            ord. Det är självklart att man ska både tolerera och respektera
            andra människor. Det behöver inte bli någon form av honnörsord.
          </note>
          <note>
            Sedan var det frågan om arbetsgivare och svenska medelålders
            vita män. Det är den struktur vi har i näringslivet. Men jag tror
            säkert att kvinnor kanske har samma uppfattning som de medelålders
            vita männen.
          </note>
          <note>
            Jag ska inte provocera, men skulle man inte kunna säga att skulden
            till det hela faktiskt ligger hos Sveriges riksdag? Vad är det
            för gudagåvor som svenska politiker, svenska riksdagen och regeringen
            har fått som andra länders politiker saknar? Jag tänker på den
            omfattning som vårt asylbeviljande faktiskt har. Har aldrig statsrådet
            tänkt på att det kan vara det som är skulden till en del av problemen,
            dvs. att vi har beviljat i förhållande till invånarantal många
            fler asyler än andra? Det måste sätta sina spår. Det blir svårare
            att plocka fram jobb till så många människor när andra nationer
            med betydligt större invånarantal och med större ekonomier har
            föredragit att bevilja ett lägre antal asyler än vad vi har gjort
            i Sverige.
          </note>
          <note>
            Jag vet att frågan är svår, och vi ska inte kasta ut människor
            från Sverige. Att någon som i dag kör taxi får jobb som läkare
            - eller vad han nu är utbildad för
          </note>
          <note>
            - löser inga problem. Det löser problemen för den personen, men
            andra blir i stället utan jobb. Jag tror inte att det är några
            jobb som i dag är obesatta. Skulden ligger inte bara hos arbetsgivarna,
            svenska folket och de medelålders vita männen. Vi har varit för
            naiva i Sveriges riksdag. Det går inte att nonchalera det faktum
            att antalet beviljade asyler i Sverige är högt. Det är en del
            av skulden till en del av de problem vi tyvärr har i dag.
          </note>
          <note type="speaker">
            Anf. 71 Statsrådet MONA SAHLIN (s):
          </note>
          <note>
            Fru talman! Låt mig reda ut en sak. Det är en väldig skillnad
            att tala om flyktingmottagandet och att prata om att Sverige har
            tagit emot för många flyktingar och att vi borde göra som andra
            länder, nämligen ta emot färre. Det är inte den debatten jag för,
            men det är uppenbarligen den som Sten Andersson vill föra.
          </note>
          <note>
            Det jag har diskuterat, och som regeringen förbereder förslag
            om, är hur vi på ett värdigare sätt ska kunna bemöta de flyktingar
            som kommer hit, hur vi snabbare ska få ut dem i arbetslivet, hur
            de snabbare ska tillägna sig den yrkessvenska de behöver för att
            kunna jobba som läkare om man är läkare, som ingenjör om man är
            ingenjör och taxichaufför om det är det man vill - inte för att
            man är tvingad till det därför att samhällets dörrar ofta ser
            stängda ut.
          </note>
          <note>
            Jag köper inte alls diskussionen att våra problem i
          </note>
          <note>
            Sverige skulle bero på att vi har tagit hit för många flyktingar
            - som Sten Andersson uttrycker det. Som situationen ser ut i världen
            i dag tycker jag dessutom att det är lite magstarkt att säga så.
            Det är tvärtom så att vi är många länder i västvärlden i dag som
            behöver fundera på om vi ytterligare ska förstärka våra insatser
            för människor som flyr, är i nöd och lever fruktansvärda liv -
            inte minst mot bakgrund mot de senaste veckornas händelser. Vi
            behöver öppna upp vår syn på flyktingpolitiken.
          </note>
          <note>
            Min grundkritik mot det Sten Andersson säger gäller att han utgår
            från att antalet jobb i Sverige är fast. Det är dem vi ska dela
            på. De blir inte fler. De blir inte färre. Det skulle alltså inte
            vara så att i takt med att det kommer hit människor växer behoven
            av service och omsorg, att det blir tillväxt, att de får möjligheter
            att efterfråga, handla och köpa och att de bidrar med entreprenadidéer
            och startar företag.
          </note>
          <note>
            Sverige är inte statiskt. Sverige kan växa, om vi förändrar de
            strukturer om vilka Sten Andersson bara kallt säger att "vi har
            den struktur vi har i Sverige".
          </note>
          <note>
            Ja, det är en del av vårt problem, och det var den debatten jag
            ville föra och illustrera med orden att såväl i politik som i
            näringsliv måste "vita medelålders män" förändra sina värderingar.
            Den debatten är
          </note>
          <note>
            Andersson uppenbarligen inte beredd att föra.
          </note>
          <note type="speaker">
            Anf. 72 STEN ANDERSSON (m):
          </note>
          <note>
            Fru talman! Det är konstigt att vi i Sverige har en uppfattning
            om hur mycket vi kan hantera, men inte ett enda land i hela EU
            delar vår uppfattning i den frågan. Då har vi alltså fått gåvor
            som andra länders politiker inte har. Det är inte jag som säger
            det, utan det är faktiskt de kolleger som statsrådet träffar om
            inte varje dag så i alla fall någon gång i månaden i de andra
            EU-länderna. Det är väl där man ska sätta in stöten, så att de
            blir mer generösa och mer öppna.
          </note>
          <note>
            När det gäller ett värdigare mottagande, har jag hört det sägas
            så många gånger från denna talarstol att vi har ett värdigt mottagande.
            Har då allt det som man har sagt innan inte varit sant, utan det
            har sagts bara för att föra folk bakom ljuset?
          </note>
          <note>
            Jag tror fortfarande att bara därför att man kastar ned tusen
            människor på en viss yta skapar man inte med automatik tusen jobb.
            Det krävs lite mer. Då skulle länder som i dag har många fler
            invånare än
          </note>
          <note>
            Sverige ha blomstrande ekonomier. Många invånare är inte alltid
            lika med en blomstrande ekonomi.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 2001/02:22 om Göteborgshändelserna
          </note>
          <note>
            Anf. 73 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Kalle Larsson har frågat om jag är beredd att medverka
            till en omprövning av de befogenheter som polisen har enligt exempelvis
            13 § polislagen. Han har också frågat vilka åtgärder jag är beredd
            att vidta för att förbättra polisens agerande mot bl.a.
          </note>
          <note>
            politiskt aktiva människor och om jag är beredd att medverka
            till att en oberoende kommitté får möjlighet att utreda händelseförloppet
            vid EU-toppmötet i
          </note>
          <note>
            Göteborg.
          </note>
          <note>
            I ett demokratiskt samhälle ska varje människa ha möjlighet att
            fritt kunna uttrycka sina åsikter bl.a.
          </note>
          <note>
            genom att delta i demonstrationer. Att den allmänna ordningen
            och säkerheten kan upprätthållas vid sådana tillfällen är avgörande
            för att värna demonstrationsfriheten och enskildas rättstrygghet.
          </note>
          <note>
            Det våld och den omfattande förstörelse som riktades mot samhället
            i Göteborg under EU:s toppmöte är oroväckande och ett allvarligt
            hot mot demokratin och ordningen i samhället. Våldet kom att riktas
            mot folkvaldas möjligheter att träffas, och det hindrade enskilda
            från att demonstrera i en fredlig omgivning.
          </note>
          <note>
            Frågan om vilka befogenheter polisen bör ha när det gäller att
            upprätthålla ordning och säkerhet är inte ny. Ändringar i polislagen
            trädde i kraft så sent som år 1998. Dessa ändringar innebar att
            polisen gavs rätt att avlägsna deltagare i en folksamling om denna
            genom sitt uppträdande stör den allmänna ordningen.
          </note>
          <note>
            Polisen fick också rätt att under vissa förutsättningar spärra
            av eller på annat sätt förbjuda tillträde till visst område eller
            utrymme och möjlighet att anvisa deltagare i en folksamling att
            följa viss väg. Även om det har förflutit förhållandevis kort
            tid sedan ikraftträdandet, har regeringen ansett att det efter
            händelserna vid Göteborgsmötet finns skäl att på nytt se över
            dessa bestämmelser.
          </note>
          <note>
            Göteborgskommittén ska därför bl.a. överväga om reglerna om avvisning,
            avlägsnande och tillfälligt frihetsberövande samt andra åtgärder
            som kan vidtas vid allvarliga ordningsstörningar är ändamålsenligt
            utformade. Arbetet ska bedrivas med utgångspunkt i att inte bara
            legalitetsprincipen utan även behovs- och proportionalitetsprinciperna
            också i fortsättningen ska utgöra grundprinciperna vid polisingripanden.
            Givetvis måste även Sveriges internationella åtaganden beaktas
            i detta sammanhang.
          </note>
          <note>
            En polisman som utför en tjänsteuppgift ska ingripa på ett sätt
            som är försvarligt med hänsyn till åtgärdens syfte och övriga
            omständigheter. Polisen har givits långt gående befogenheter för
            att genomföra tjänsteåtgärder, bl.a. rätten att i vissa situationer
            använda våld. Det är dock helt oacceptabelt om en polisman använder
            sig av t.ex. kränkande tillmälen i samband med sin yrkesutövning.
            Ett sådant agerande skadar förtroendet för polisen och riskerar
            också att försvåra genomförandet av en tjänsteåtgärd. Det är avgörande
            för människors fortsatta förtroende för offentlig maktutövning
            att polisen uppträder på ett korrekt och ansvarsfullt sätt. Det
            är rättsväsendets myndigheter som ska vidta åtgärder om någon
            anställd inom polisen har begått brott eller agerat felaktigt
            vid sin tjänsteutövning.
          </note>
          <note>
            För en öppnare och effektivare polisverksamhet är det naturligt
            och ändamålsenligt att enskilda medborgares engagemang och inflytande
            ökar. I polisens och andra myndigheters arbete med att förebygga
            och bekämpa ordningsstörningar vid större evenemang behöver de
            samråda med politiska organisationer, andra opinionsgrupper och
            arrangörer. Inför Göteborgsmötet förde polisen en dialog med flera
            sådana organisationer och grupper. Det är viktigt att hela tiden
            utveckla och förstärka formerna för dialogen mellan polisen och
            enskilda medborgare i allt polisarbete. Det är också mot den bakgrunden
            som Göteborgskommittén ska undersöka förutsättningarna att utveckla
            och förstärka polisens dialog med politiska organisationer och
            andra opinionsgrupper.
          </note>
          <note>
            Jag har i svar på fråga av Jonas Ringqvist den 28
          </note>
          <note>
            augusti 2001 (fråga 2000/01:1585) uttalat mig om behovet av ytterligare
            en granskning av händelserna i
          </note>
          <note>
            Göteborg. Jag vill hänvisa till det svaret och i det sammanhanget
            återigen peka på att samtliga riksdagspartier har beretts tillfälle
            att lämna synpunkter på kommittédirektiven.
          </note>
          <note>
            Nyligen har det första mötet mellan Göteborgskommittén och representanter
            från de olika nätverk som arrangerade demonstrationer och dialoger
            under toppmötet hållits. Från båda sidorna har mötet beskrivits
            som mycket konstruktivt.
          </note>
          <note>
            Jag är övertygad om att Göteborgskommitténs arbete och den rättsliga
            prövning som pågår hos åklagare och domstolar kommer att ge oss
            viktig och värdefull kunskap om oroligheterna i Göteborg så att
            liknande händelser i största möjliga utsträckning kan undvikas
            i framtiden.
          </note>
          <note type="speaker">
            Anf. 74 KALLE LARSSON (v):
          </note>
          <note>
            Fru talman! Jag tackar Thomas Bodström för svaret.
          </note>
          <note>
            Jag noterar åtminstone två positiva saker i detta svar. Det första
            är betonandet av den dialog som måste följa i spåren och som också
            fanns innan de tragiska händelserna vi såg i Göteborg. Det är
            en utmärkt betoning att återigen göra.
          </note>
          <note>
            Det andra är att justitieministern säger att det är helt oacceptabelt
            om en polisman använder sig av kränkande tillmälen i samband med
            sin yrkesutövning. Det är mer än vad ansvariga polisbefäl i flera
            fall har vågat säga, trots att det har rört principiella fall
            och inte konkreta frågor.
          </note>
          <note>
            Det här är ändå frågor som jag vet berör väldigt många i det
            här landet. Jag tänkte att vi under en kort debatt här nu skulle
            försöka utreda några av de sakerna.
          </note>
          <note>
            Låt mig som fond säga två saker inledningsvis.
          </note>
          <note>
            Det första är att man ska minnas att de dagar som vi upplevde
            i Göteborg under EU-toppmötet i första hand handlade om tiotusentals
            människor ute i fredliga massdemonstrationer, för en annan världsordning,
            med budskapet att en annan värld är möjlig, en annan värld inte
            bara för företag utan också för människor.
          </note>
          <note>
            Det andra - och där noterar jag att justitieministern och jag
            är i huvudsak överens - är att det fanns ett mycket litet antal
            våldsamma demonstranter som svärtade ned hela den systemkritik
            som många av oss andra försökte formulera i Göteborg. Vänsterpartiets,
            liksom justitieministerns, avståndstagande från dem som använde
            våldsamheter och skadegörelse i Göteborg är obetingat och klart.
          </note>
          <note>
            Jag noterar också att förhållandevis lite sägs från justitieministerns
            sida om de övergrepp som enligt min mening kan ha begåtts från
            polisens sida i Göteborg. Det är också detta som är bakgrunden
            till mina frågor.
          </note>
          <note>
            Jag ställde för det första frågan om polislagens
          </note>
          <note>
            13 §, som är en ny lagstiftning men som ändå inom
          </note>
          <note>
            Göteborgskommitténs ram nu uppenbarligen ska omprövas. Jag tror
            att det är utmärkt att göra det, men jag tror att man ska göra
            det med vetskap om att polisen i många sammanhang använder paragrafen
            för att, enligt min uppfattning, agera på ett sätt som inte var
            ämnat när lagen stiftades.
          </note>
          <note>
            Det som hände på Järntorget på lördagskvällen i
          </note>
          <note>
            Göteborg var att man stängde av ett helt torg. Utan att det hade
            föregåtts av någon våldsamhet, utan att det hade föregåtts av
            någon rimlig anledning, låste man in flera hundra människor på
            ett torg i centrala Göteborg.
          </note>
          <note>
            Hänvisningen från flera polismän och även polisbefäl på platsen
            var till polislagens 13 §. Detta är bakgrunden till att jag vill
            fråga om justitieministern är beredd att också ompröva polislagens
            13 § inom ramen för Göteborgskommittén på ett sådant sätt att
            man omöjliggör denna typ av ingripanden, som man inte har god
            grund för. Det är snarare fråga om godtyckliga massgripanden.
          </note>
          <note>
            Det andra som jag vill ta upp handlar om de kränkningar som många
            blev utsatta för vid Schillerska skolan. Det är utmärkt att vi
            får ett klargörande om att sådant inte får förekomma. Men jag
            skulle också vilja återupprepa min fråga: Vilka åtgärder är ministern
            beredd att vidta för att förbättra polisens agerande? Jag menar
            då inte enskilda polismäns, utan polisväsendets agerande.
          </note>
          <note>
            Jag kommer nu till min tredje punkt. Detta kan tyckas vara enskildheter,
            men de är en del av ett sammanhang. Jag är glad för att man har
            tillsatt Göteborgskommittén. Vi kommer att bidra där så konstruktivt
            som vi kan. Men jag tycker också att man skulle kunna tänka sig
            att lyfta fram den här frågan i fler perspektiv än så. Min fråga
            är: Är justitieministern beredd att bidra också till detta?
          </note>
          <note type="speaker">
            Anf. 75 MARIA WETTERSTRAND (mp):
          </note>
          <note>
            Fru talman! Jag vill börja med att tydliggöra att det inte förekom
            våld i tillståndsgivna demonstrationer i Göteborg. Man kan tolka
            det så i justitieministerns svar.
          </note>
          <note>
            I övrigt vill jag prata om 13 § i polislagen. Miljöpartiet var
            det enda parti som var emot införandet av den nya lagstiftningen.
            Jag är glad att Vänsterpartiet tycks ha omprövat sin ståndpunkt,
            eller åtminstone är på väg att göra det.
          </note>
          <note>
            Vår utgångspunkt är att misstanke om brott ska föreligga före
            frihetsberövande av varje enskild person. Vid införandet av lagen
            var vi rädda för att man skulle kunna genomföra kollektiva gripanden
            av dem som råkar stå bredvid eller gå förbi en händelse som kan
            anses vara våldsam eller liknande, och för att detta skulle kunna
            ske enligt närvarande polisbefäls godtycke. Vi försäkrades då
            att lagen inte skulle användas så, och vi hånades lite grann för
            vår oro. Man menade att ändringen var nödvändig för säkerheten.
          </note>
          <note>
            Nu har vi sett att det har blivit betydligt värre än ens vi kunde
            befara. Jag anser att min säkerhet är hotad om jag riskerar att
            bli frihetsberövad för att jag befinner mig i en spontant ihopsamlad
            folksamling som är helt lugn - som den på Järntorget i Göteborg.
          </note>
          <note>
            Då kan jag bli frihetsberövad bara för att jag är ung, har ett
            visst utseende och råkar befinna mig på fel plats. Detta var en
            helt absurd situation, som stärkte mig ytterligare i övertygelsen
            om att Miljöpartiets åsikt om § 13 var riktig.
          </note>
          <note>
            Även om jag ibland inte har alltför höga tankar om Socialdemokraterna
            så kan jag inte tänka mig att detta var syftet med lagen - åtminstone
            inte från
          </note>
          <note>
            Socialdemokraternas sida.
          </note>
          <note>
            I svaret säger justitieministern att kommittén ska se om lagstiftningen
            är ändamålsenligt utformad. Om man tittar på svaret på en skriftlig
            fråga som Jonas
          </note>
          <note>
            Ringqvist har ställt till ministern tidigare ser man att det
            sägs att kommittén ska undersöka om det finns behov av att förändra
            polisens arbetssätt eller lagstiftningen för att förbättra polisens
            möjligheter att bekämpa allvarliga ordningsstörningar. Jag anser
            att det knappast kan vara ett tillräckligt svar på den kritik
            som förs fram mot § 13 att polisens möjligheter att bekämpa allvarliga
            ordningsstörningar behöver förbättras. Snarare bör förändringen
            ske åt andra hållet.
          </note>
          <note>
            Anf. 76 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Jag vill understryka det som vi är överens om och
            som Kalle Svensson tog upp, nämligen dialogen. Det finns många
            fler än vi som har denna uppfattning. Vid det möte som hölls i
            EU efter
          </note>
          <note>
            Göteborgsmötet var det just den fortsatta dialogen som undantagslöst
            var den röda tråden hos samtliga länder och hos EU-kommissionen.
            Jag tror alltså att man har förstått detta nu i hela Europa, där
            ju dessa problem har funnits. Dialogen är till för att just skydda
            de människor som utövar sin demokratiska rättighet. Vi måste fortsätta
            med den. Vi ska också kunna isolera de personer som finns med
            enbart i syfte att bråka från den seriösa gruppen. Här har förstås
            alla ett ansvar, men dialogen är kanske det viktigaste av allting
            i sammanhanget.
          </note>
          <note>
            Det är riktigt som Kalle Svensson säger att jag säger väldigt
            lite om det som har skett eller inte skett i
          </note>
          <note>
            Göteborg. Jag säger knappast någonting alls, därför att jag naturligtvis
            inte vill föregå de utredningar som pågår. Jag är övertygad om
            att ni båda har förståelse för det. Det pågår ett antal brottsutredningar,
            och de ska nu avlöpa på det sätt som sker enligt gängse former.
          </note>
          <note>
            Vi har också Göteborgsutredningen, som ju alldeles fritt och
            oberoende kan titta på alla frågor utöver dem som man naturligtvis
            inte kan gå in på, nämligen rena brottsmisstankar. Men man kan
            ställa olika personer och företeelser till ansvar och rikta kritik
            på alla sätt. Det allra viktigaste med Göteborgskommittén är att
            den är just oberoende när det gäller att ta upp de frågor som
            kommittén själv finner lämpliga för ändamålet. Där ligger också
            § 13.
          </note>
          <note>
            Jag förstår att man är ivrig nu att få ett svar - det är väl
            därför som man har ställt interpellationen. Men jag vill här betona
            att utredningen ska äga rum. Lagändringen är nyligen genomförd,
            men den är så pass viktig att jag tycker att det är oerhört bra
            att det hela nu utreds ordentligt. Detta kommer vi naturligtvis
            att föra många konstruktiva och bra diskussioner om, där vi inte
            i dag vet om vi kommer att stå på samma sida eller ha olika intressen.
          </note>
          <note>
            För min del har jag för avsikt att vänta till dess att vi har
            utredningen klar, och inte föregå den. Sedan tar vi de diskussioner
            som behövs.
          </note>
          <note type="speaker">
            Anf. 77 KALLE LARSSON (v):
          </note>
          <note>
            Fru talman! Inledningsvis noterar jag att jag ännu inte har fått
            svar på frågan om vad justitieministern är beredd att vidta för
            åtgärder för att förhindra att sådana här kränkningar förekommer
            från poliser. Man skulle ju kunna tänka sig att utveckla polisutbildningen
            ytterligare. Vi har en ny polisutbildning, och där finns mer av
            etiska och moraliska diskussioner och moment. Men en fråga är:
            Kan man göra mer där?
          </note>
          <note>
            Kan man tänka sig handledning? Kan man tänka sig vidare- och
            fortbildning av de poliser som i dag är i aktiv tjänst?
          </note>
          <note>
            Om vi är överens - och det är vi uppenbarligen -
          </note>
          <note>
            om att detta inte ska förekomma och eftersom vi har så många
            människor som har vittnat om så grova kränkningar som man har
            gjort, t.ex. från Schillerska gymnasiet i Göteborg på lördagskvällen,
            så måste vi väl ändå vara förmögna att göra något mer än att bara
            säga att enskilda polismän inte får göra på det här sättet? Jag
            vill gärna ha ett svar på det.
          </note>
          <note>
            Vi kan säkert vara överens i ord om den dialog som justitieministern
            nämner. Men det språk som talades i praktiken i Göteborg var ett
            helt annat språk än dialogens. Man riggade det hela på ett sådant
            sätt att man talade om att det var en dialog som skulle komma
            att gälla under hela EU-toppmötet. Många förväntade sig dessutom
            av det skälet att man skulle komma i kontakt med makthavare och
            verkligen få föra fram de frågor om globala orättvisor och orättvisor
            i Sverige och EU som man hade sett och som man ville agera emot.
            Men det som i stället hände var att polisen slog en järnring runt
            Hvitfeldtska skolan redan tidigt, innan mötet hade inletts, och
            förhindrade att stora delar av motseminarierna över huvud taget
            kunde genomföras. Detta gjorde man utan att sedan kunna presentera
            några rimliga bevis för varför man gjorde på det här sättet.
          </note>
          <note>
            Väldigt många, unga som gamla, som var med i
          </note>
          <note>
            Göteborg har därför lärt sig att när regeringen talar om dialog
            så visade den i alla fall vid detta tillfälle att det betyder
            något helt annat än vad vi vanliga människor menar med det ordet.
          </note>
          <note>
            När det gäller frågan om polislagen har jag inte bett om uttalanden
            i enskilda fall - det har i alla fall inte varit min avsikt. Det
            som jag är ute efter är precis samma sak som Maria Wetterstrand
            lyfte fram i sin fråga. Av det skriftliga svaret på Jonas Ringqvists
            skriftliga fråga skulle man lätt kunna få intrycket att de enda
            förändringar man får göra i polislagens 13 §
          </note>
          <note>
            är sådana som gör den ännu kraftfullare som verktyg att göra
            ingripanden i olika sammanhang med. Förbättra polisens möjligheter
            att förebygga och bekämpa allvarliga ordningsstörningar - så står
            det!
          </note>
          <note>
            Är justitieministern beredd att här i dag säga att man också
            är välkommen att lämna förslag som innebär att man tar bort delar
            av polislagens 13 §, att man kanske helt avskaffar denna lag eller
            att man hittar andra vägar för att komma till rätta med det som
            i dag är en allvarlig brist inom polisens verksamhet? Man grep
            ju faktiskt godtyckligt en stor mängd människor som kanske bara
            befann sig på ett torg för att fika, för att ta bussen hem eller
            för att delta i en enligt min uppfattning fullt laglig demonstration.
          </note>
          <note>
            Nej, vi har inte ändrat åsikt i grundfrågan, Maria
          </note>
          <note>
            Wetterstrand. Nu ser vi att det vi avsåg med lagstiftningen faktiskt
            är någonting helt annat än vad den har kommit att användas till.
            Men det betyder också att vi i dag står på ungefärligen samma
            punkt.
          </note>
          <note>
            Så kort till frågan om kommitténs oberoende. Den är fri att ta
            upp många frågor, och det tror jag är utmärkt. Vi har stor anledning
            att följa arbetet nära och delta efter bästa förmåga, men det
            finns ju ett genuint missnöje med hur kommittén är sammansatt
            också hos de organisationer som agerade i Göteborg. Min fråga
            är återigen: Skulle man inte kunna tänka sig att också stödja
            andra initiativ, t.ex. ekonomiskt, så att de kan göra vad de kan
            för att ge en ännu bredare bild av vad som hände i Göteborg?
          </note>
          <note type="speaker">
            Anf. 78 MARIA WETTERSTRAND (mp):
          </note>
          <note>
            Fru talman! Jag vill bara understryka vikten av att vi får åtgärder
            mot just detta att polismännen använder kränkande tillmälen i
            samband med sin yrkesutövning. Jag har själv många nära vänner
            som numera har en mycket skeptisk inställning till poliser i största
            allmänhet just på grund av att de har blivit utsatta för den här
            typen av totalt meningslösa, som jag ser det, och kränkande tillmälen
            i samband med de ingripanden som poliserna gjorde i Göteborg.
            Jag tror att det skulle uppskattas väldigt mycket om man fick
            ett tydligt svar på den här frågan om åtgärder.
          </note>
          <note>
            Det skulle också göra att jag skulle kunna bemöta mina vänner
            och säga att detta är någonting som man faktiskt kommer att jobba
            med och försöka göra någonting åt.
          </note>
          <note>
            Anf. 79 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Jag ska först be om ursäkt för att jag sade fel namn
            i hastigheten.
          </note>
          <note>
            Jag delar Kalle Larssons uppfattning om att utbildning är viktig.
            Resultatet av det vi kommer fram till kan mycket väl bli att utbildningen
            förändras. Det kan vara enskilda poliser eller befäl som har gjort
            fel.
          </note>
          <note>
            Det kan vara arbetsstrukturerna som är fel, men vi vet inte det
            i dag. Vi vet inte vems uppgifter vi ska tro på.
          </note>
          <note>
            Det kommer olika uppgifter. Det kommer uppgifter som går helt
            isär. Jag är inte beredd att i dag ta ställning och säga att jag
            tror på just den personen, den polisen eller den demonstranten.
          </note>
          <note>
            Vi är överens om att vi ska försöka ta reda på så mycket som
            möjligt, och förhoppningsvis kanske allt, om det som skedde under
            de här dygnen. Jag tror att vi är överens om att vi verkligen
            vill gå till botten med detta.
          </note>
          <note>
            Jag vill understryka att det är fritt att oberoende, i vilken
            riktning som helst och förutsättningslöst, utreda 13 § polislagen.
            Sedan kan man alltid diskutera om det finns något genuint missnöje.
            Jag tycker att det är bra att det blir en diskussion som det blev
            under sommaren när det tillsattes en kommitté som kommer att ha
            betydelse för lång tid i Sverige. Det är oundvikligt att 9 miljoner
            människor inte tycker exakt samma sak som alla de som var med
            och arbetade fram detta. Som jag sade tidigare hade vi bl.a. nära
            kontakter med samtliga partier. En del av de diskussioner som
            har kommit senare har ju varit helt annorlunda än när man var
            med och arbetade fram direktiven. Men det är väl egentligen också
            något positivt i att diskussionerna har utvecklats.
          </note>
          <note>
            Jag har fått rapporter från t.ex. ATTAC - jag har inte talat
            med dem själv - att de är positiva till de dialoger som har förts.
            Jag lägger mig inte i kommitténs arbete. Men det kommer naturligtvis
            att bli en oerhört viktig fråga för oss och alla andra politiska
            partier och talesmän för dem. Det här kommer att ha stor betydelse
            för Sverige i framtiden.
          </note>
          <note type="speaker">
            Anf. 80 KALLE LARSSON (v):
          </note>
          <note>
            Fru talman! Det här kommer att ha stor betydelse för Sverige
            i framtiden. Det tror jag att vi är överens om. Jag tror inte
            att detta är sista gången som justitieministern och jag och andra
            debatterar frågan om fortsättningen efter Göteborgshändelserna.
            Det finns fortfarande alltför många frågor som inte har fått sitt
            svar. Vi kommer att återkomma till dem, som sagt.
          </note>
          <note>
            Jag noterar att justitieministern väldigt tydligt betonar att
            alla partier har varit med om att ta fram direktiven och fått
            ha synpunkter på dem, och det är alldeles riktigt. Men vår poäng
            är ju just att ingen enskild kommitté, inte heller Göteborgskommittén
            med hjälp av riksdagspartierna, kan ge en sådan fullständig bild
            av händelseförloppet i Göteborg att vi blir nöjda med det. Vi
            kommer att delta konstruktivt i det arbetet. Det har jag sagt
            tre gånger nu, och det står jag för. Men vi kommer också, liksom
            ATTAC-
          </note>
          <note>
            rörelsen som justitieministern nu nämner, att fortsätta att kräva
            att en oberoende kommitté eller någon annan på ett än mer oberoende
            sätt, dvs. inte genom ett myndighetsinitiativ men kanske understött
            av medel från regeringen eller någon annan, faktiskt också granskar
            händelserna i Göteborg. Jag tror att det skulle återskapa en hel
            del förtroende. Om bilderna skiljer sig åt skulle det också ge
            anledning att fundera över varför de gör det.
          </note>
          <note>
            Min uppfattning i den politiska fråga som ligger till grund för
            allt det vi såg utspela sig i Göteborg är att det finns en djup
            klyfta mellan ett politiskt maktetablissemang, där inte minst
            den socialdemokratiska regeringen är en viktig del, och en stor
            grupp människor i det här landet, i synnerhet ungdomar men också
            många andra, om vilken väg som Sverige och världen ska ta i framtiden.
          </note>
          <note>
            Vi har fått höra att man nöjer sig med att vänta på utredningen.
            Jag vet ett stort antal människor i det här landet som kommer
            att fortsätta att ställa både frågor om polisens agerande i Göteborg
            och krav på en mer rättvis världsordning.
          </note>
          <note>
            Anf. 81 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Jag ser fram emot de fortsatta diskussionerna. Det
            kan uppfattas som om vi skjuter saken framför oss, men jag hoppas
            att det inte gör det. Jag vill bara nämna det som man tog upp
            till diskussion i somras. Då sades det nämligen från en del håll
            angående händelserna i Italien att man skulle titta på Italien
            och hur handlingskraftiga de var. Där fanns det poliser som omedelbart
            fick ta konsekvenserna. Vad var det som skedde? Jo, tre poliser
            sparkades omedelbart. Man tillsatte en utredning som nästan omedelbart
            kom fram till att inga fel hade begåtts. Jag måste säga att jag
            föredrar den svenska varianten där vi försöker att ta reda på
            allt som har hänt och försöker skapa de allra bästa förutsättningarna
            för att sedan ha en ordentlig diskussion i vår. Meningarna kommer
            kanske att gå isär där, men det kommer att föras en konstruktiv
            dialog. Jag ser verkligen fram emot att ni på alla sätt arbetar
            och deltar i den diskussion som vi nu för med Göteborgskommittén
            och på annat sätt.
          </note>
          <note>
            Jag ser fram emot de diskussioner vi har framför oss.
          </note>
          <note>
            Överläggningen var härmed avslutad.
          </note>
          <note>
            16 § Anmälan om inkomna faktapromemorior om förslag från Europeiska
            kommissionen, m.m.
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            2001/02:FPM1 Förslag till rådets förordning om främjande av omställning
            av de fartyg och fiskare som fram till och med 1999 var beroende
            av fiskeavtalet med Marocko KOM (2001) 384 till miljö- och jordbruksutskottet
          </note>
          <note>
            2001/02:FPM2 Rådsbeslut om den totala mängden av gemenskapsstöd
            för utrotning av klassisk svinpest i Nederländerna 1998 KOM (2001)
            329 till miljöoch jordbruksutskottet
          </note>
          <note>
            2001/02:FPM3 Att stödja nationella strategier för trygga och
            stabila pensioner genom ett integrerat förhållningssätt KOM (2001)
            362 till socialförsäkringsutskottet
          </note>
          <note>
            2001/02:FPM4 Tillämpningen av systemen för social trygghet när
            anställda, egenföretagare eller deras familjemedlemmar flyttar
            inom gemenskapen samt när det gäller assistenter till ledamöter
            av
          </note>
          <note>
            Europaparlamentet KOM (2001) 344 till socialförsäkringsutskottet
          </note>
          <note>
            2001/02:FPM5 Förslag till rådets förordning om en enhetlig modell
            för blad för påförande av visering som utfärdas av medlemsstaterna
            för personer som innehar resehandlingar som inte erkänns av den
            medlemsstat som utfärdar bladet
          </note>
          <note>
            KOM (2001) 157 till socialförsäkringsutskottet
          </note>
          <note>
            2001/02:FPM6 Förslag till rådets förordning om en enhetlig utformning
            av uppehållstillstånd för tredjelandsmedborgare KOM (2001) 157
            till socialförsäkringsutskottet
          </note>
          <note>
            2001/02:FPM7 Förslag till rådets förordning om ändring av förordning
            (EG) nr 1683/95 om en enhetlig utformning av visumhandlingar
          </note>
          <note>
            KOM (2001) 157 till socialförsäkringsutskottet
          </note>
          <note>
            2001/02:FPM8 Bekämpande av zoonoser till miljöoch jordbruksutskottet
          </note>
          <note>
            2001/02:FPM9 Övervakning av zoonoser
          </note>
          <note>
            KOM (2001) 452 till miljö- och jordbruksutskottet
          </note>
          <note>
            17 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            2001/02:T1-T54 till trafikutskottet
          </note>
          <note>
            2001/02:Fi3 till finansutskottet
          </note>
          <note>
            18 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Trafikutskottets betänkande 2001/02:TU3
          </note>
          <note>
            Justitieutskottets betänkande 2001/02:JuU2
          </note>
          <note>
            Utrikesutskottets betänkande 2000/01:UU14
          </note>
          <note>
            Kulturutskottets betänkanden 2001/02:KrU2-KrU4
          </note>
          <note>
            19 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            2001/02:32 Privilegier och immunitet för Europeiska unionens
            institut för säkerhetsstudier och Europeiska unionens satellitcentrum
          </note>
          <note>
            2001/02:35 Fristående skolor
          </note>
          <note>
            2001/02:47 Förnyad riksdagsbehandling av vissa ändringar i lotterilagen
            (1994:1000)
          </note>
          <note>
            Förslag
          </note>
          <note>
            2001/02:RR4 Riksdagens revisorers förslag angående
          </note>
          <note>
            Glesbygdsverkets roll i regionalpolitiken
          </note>
          <note>
            20 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 22 oktober
          </note>
          <note>
            2001/02:36 av Gunnar Axén (m) till finansminister
          </note>
          <note>
            Bosse Ringholm
          </note>
          <note>
            Svenska spel AB
          </note>
          <note>
            den 23 oktober
          </note>
          <note>
            2001/02:37 av Maud Ekendahl (m) till justitieminister Thomas
            Bodström
          </note>
          <note>
            Häktessituationen
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 30 oktober.
          </note>
          <note>
            21 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 22 oktober
          </note>
          <note>
            2001/02:92 av Margareta Viklund (kd) till utrikesminister Anna
            Lindh
          </note>
          <note>
            Minor och vapen i Afghanistan
          </note>
          <note>
            2001/02:93 av Henrik S Järrel (m) till justitieminister
          </note>
          <note>
            Thomas Bodström
          </note>
          <note>
            Tidsordningen för utsökningsrättsliga propositioner
          </note>
          <note>
            2001/02:94 av Cristina Husmark Pehrsson (m) till statsrådet Ingegerd
            Wärnersson
          </note>
          <note>
            Maxtaxan
          </note>
          <note>
            2001/02:95 av Ewa Thalén Finné (m) till statsrådet
          </note>
          <note>
            Britta Lejon
          </note>
          <note>
            Kommunala folkomröstningar
          </note>
          <note>
            den 23 oktober
          </note>
          <note>
            2001/02:96 av Johan Pehrson (fp) till miljöminister
          </note>
          <note>
            Kjell Larsson
          </note>
          <note>
            Trafiksäkerhetsaspekter
          </note>
          <note>
            2001/02:97 av Anita Sidén (m) till miljöminister Kjell
          </note>
          <note>
            Larsson
          </note>
          <note>
            Återvinning
          </note>
          <note>
            2001/02:98 av Anita Sidén (m) till socialminister Lars
          </note>
          <note>
            Engqvist
          </note>
          <note>
            Hörselskadades situation
          </note>
          <note>
            2001/02:99 av Ingvar Johnsson (s) till näringsminister Björn
            Rosengren
          </note>
          <note>
            Riksväg 45
          </note>
          <note>
            2001/02:100 av Carina Moberg (s) till statsrådet
          </note>
          <note>
            Ingela Thalén
          </note>
          <note>
            Sekretessen och BVC-journaler
          </note>
          <note>
            2001/02:101 av Johan Pehrson (fp) till justitieminister Thomas
            Bodström
          </note>
          <note>
            Olaga hot
          </note>
          <note>
            2001/02:102 av Susanne Eberstein (s) till justitieminister Thomas
            Bodström
          </note>
          <note>
            Handläggningstider
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 30 oktober.
          </note>
          <note>
            22 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 23 oktober
          </note>
          <note>
            2001/02:55 av Mikael Johansson (mp) till näringsministern
          </note>
          <note>
            Pristaket för enstaka brevförsändelser
          </note>
          <note>
            2001/02:65 av Inger Lundberg (s) till statsrådet Britta
          </note>
          <note>
            Lejon
          </note>
          <note>
            Förtidsröstning, valet 2002
          </note>
          <note>
            2001/02:70 av Karin Svensson Smith (v) till näringsministern
          </note>
          <note>
            De synskadades situation i trafiken
          </note>
          <note>
            2001/02:71 av Carlinge Wisberg (v) till statsrådet
          </note>
          <note>
            Mona Sahlin
          </note>
          <note>
            Arbetsmiljötillsyn
          </note>
          <note>
            2001/02:72 av Lars Wegendal (s) till näringsministern
          </note>
          <note>
            Kostnader för säkerhetsåtgärder vid kommunala flygplatser
          </note>
          <note>
            2001/02:73 av Kent Härstedt (s) till socialministern
          </note>
          <note>
            Tobaksbolagens marknadsföring
          </note>
          <note>
            2001/02:78 av Inger René (m) till statsrådet Ingela
          </note>
          <note>
            Thalén
          </note>
          <note>
            De glömda barnen
          </note>
          <note>
            2001/02:80 av Margareta Cederfelt (m) till socialministern
          </note>
          <note>
            Läkemedelsforskning i Sverige
          </note>
          <note>
            2001/02:90 av Sten Tolgfors (m) till socialministern
          </note>
          <note>
            Diskriminering av adoptivföräldrar i pensionssystemet
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 30 oktober.
          </note>
          <note>
            23 § Kammaren åtskildes kl. 19.17.
          </note>
          <note>
            Förhandlingarna leddes av talmannen från sammanträdets början
            till ajourneringen kl. 16.30 och av andre vice talmannen därefter
            till sammanträdets slut.
          </note>
        </div>
      </body>
    </text>
  </TEI>
</teiCorpus>
