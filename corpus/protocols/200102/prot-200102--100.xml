<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--100</head>
          <docDate when="2002-04-23">2002-04-23</docDate>
        </div>
      </front>
      <body>
        <div>
          <note>
            18.00 - 20.02
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollen för den 15, 16 och 17 april.
          </note>
          <note>
            2 § Meddelande om frågestund
          </note>
          <note>
            Talmannen meddelade att vid frågestunden torsdagen den 25 april
            kl. 14.00 skulle följande statsråd närvara:
          </note>
          <note>
            Vice statsminister Lena Hjelm-Wallén, jordbruksminister Margareta
            Winberg, försvarsminister
          </note>
          <note>
            Björn von Sydow, socialminister Lars Engqvist och statsrådet
            Lars-Erik Lövdén.
          </note>
          <note>
            3 § Meddelande om ändringar i kammarens sammanträdesplan
          </note>
          <note>
            Talmannen meddelade att eventuella arbetsplenum måndagen den
            29 och tisdagen den 30 april skulle utgå.
          </note>
          <note>
            Meddelandet hade delats ut till kammarens ledamöter.
          </note>
          <note>
            4 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2001/02:351
          </note>
          <note>
            Till riksdagen
          </note>
          <note>
            Interpellation 2001/02:351 av Sten Andersson (-)
          </note>
          <note>
            om EU och svensk flyktingpolitik
          </note>
          <note>
            Interpellationen kommer att besvaras den 23 april
          </note>
          <note>
            2002.
          </note>
          <note>
            Skälet till dröjsmålet är tjänsteresa.
          </note>
          <note>
            Stockholm den 18 april 2002.
          </note>
          <note>
            Näringsdepartementet
          </note>
          <note>
            Mona Sahlin
          </note>
          <note>
            Enligt uppdrag
          </note>
          <note>
            Åsa Kastman Heuman
          </note>
          <note>
            Expeditions- och rättschef
          </note>
          <note>
            Interpellation 2001/02:344
          </note>
          <note>
            Till riksdagen
          </note>
          <note>
            Interpellation 2001/02:344 av Ola Karlsson (m)
          </note>
          <note>
            om avveckling av försvarsmateriel
          </note>
          <note>
            Interpellationen kommer att besvaras den 21 maj
          </note>
          <note>
            2002.
          </note>
          <note>
            Skälet till dröjsmålet är att överlämnandet av interpellationen
            till Försvarsdepartementet fördröjdes några dagar vilket har lett
            till att försvarsministern inte kunnat finna en debattdag som
            passar både honom och interpellanten.
          </note>
          <note>
            Stockholm den 15 april 2002.
          </note>
          <note>
            Försvarsdepartementet
          </note>
          <note>
            Björn von Sydow
          </note>
          <note>
            Enligt uppdrag
          </note>
          <note>
            Ingvar Åkesson
          </note>
          <note>
            Expeditions- och rättschef
          </note>
          <note>
            Interpellationerna 2001/02:359 och 365
          </note>
          <note>
            Till riksdagen
          </note>
          <note>
            Interpellation 2001/02:359 av Cristina Husmark
          </note>
          <note>
            Pehrsson (m) om förskrivningsrätter för legitimerade sjuksköterskor
            och interpellation 2001/02:365 av
          </note>
          <note>
            Cristina Husmark Pehrsson (m) om patienträttigheter
          </note>
          <note>
            Interpellationerna kommer att besvaras måndagen den 27 maj 2002.
          </note>
          <note>
            Skälet till dröjsmålet är sedan tidigare inbokade engagemang
            och inbokad tjänsteresa utomlands.
          </note>
          <note>
            Stockholm den 17 april 2002.
          </note>
          <note>
            Socialdepartementet
          </note>
          <note>
            Lars Engqvist
          </note>
          <note>
            Enligt uppdrag
          </note>
          <note>
            Erna Zelmin-Åberg
          </note>
          <note>
            Expeditions- och rättschef
          </note>
          <note>
            Interpellation 2001/02:372
          </note>
          <note>
            Till riksdagen
          </note>
          <note>
            Interpellation 2001/02:372 av Chatrine Pålsson
          </note>
          <note>
            (kd) om utbildningsnivån och tillsynen inom äldrevården
          </note>
          <note>
            Interpellationen kommer att besvaras måndagen den 27 maj 2002.
          </note>
          <note>
            Skälet till dröjsmålet är sedan tidigare inbokade engagemang
            och inbokad tjänsteresa utomlands.
          </note>
          <note>
            Stockholm den 18 april 2002.
          </note>
          <note>
            Socialdepartementet
          </note>
          <note>
            Lars Engqvist
          </note>
          <note>
            Enligt uppdrag
          </note>
          <note>
            Erna Zelmin-Åberg
          </note>
          <note>
            Expeditions- och rättschef
          </note>
          <note>
            Interpellation 2001/02:362
          </note>
          <note>
            Till riksdagen
          </note>
          <note>
            Interpellation 2001/02:362 av Sten Tolgfors om adoptionslagstiftningen
          </note>
          <note>
            Interpellationen kommer att besvaras tisdagen den
          </note>
          <note>
            14 maj 2002.
          </note>
          <note>
            Skälet till dröjsmålet är tjänsteresor.
          </note>
          <note>
            Stockholm den 12 april 2002.
          </note>
          <note>
            Justitiedepartementet
          </note>
          <note>
            Thomas Bodström
          </note>
          <note>
            5 § Svar på interpellation 2001/02:330 om
          </note>
          <note>
            Västsahara
          </note>
          <note type="speaker">
            Anf. 1 Utrikesminister ANNA LINDH (s):
          </note>
          <note>
            Fru talman! Gunilla Wahlén har frågat vad jag avser att göra
            för att Houstonöverenskommelsen, dvs.
          </note>
          <note>
            FN:s fredsplan för Västsahara, ska förverkligas, för att försäkra
            mig om att folkrättsliga principer och folkens rätt till självbestämmande
            beaktas samt för att livsmedelssituationen i flyktinglägren förbättras.
          </note>
          <note>
            Vidare frågar Gunilla Wahlén vad jag gör för att förmå EU:s medlemsstater
            att verka för fredsplanen liksom för att medlemsstaterna ska förmå
            sina företag att avstå från utmanande uppträdande i konfliktområdet.
          </note>
          <note>
            Regeringen stöder FN:s ansträngningar att nå en snar och varaktig
            lösning av den nu mer än kvartssekellånga konflikten i Västsahara
            och FN:s roll i Västsaharakonflikten förblir central. Det innebär
            också att regeringen fortsätter att stödja FN:s fredsplan - inklusive
            Houstonöverenskommelsen - liksom andra lösningar som parterna
            kan komma fram till i samverkan med generalsekreterarens personliga
            sändebud, James
          </note>
          <note>
            Baker. Det är min bestämda uppfattning att sådana lösningar måste
            baseras på folkrättsliga principer och folkens rätt till självbestämmande.
          </note>
          <note>
            I den senaste säkerhetsrådsresolutionen, som förlängde Minursos
            mandat t.o.m. den 30 april i år, beslöt säkerhetsrådet att överväga
            de fyra alternativ som generalsekreteraren lade fram i sin rapport
            från den
          </note>
          <note>
            19 februari 2002, nämligen att rådet arbetar utifrån fredsplanen,
            ramavtalet eller en delning av territoriet eller att FN-insatsen
            avvecklas. Sverige anser att konflikten måste få en snar lösning,
            och vi vill inte se en avveckling av FN-insatsen. Som jag tidigare
            framfört stöder vi fredsplanen men kan även ställa oss bakom andra
            alternativ om parterna själva kan nå enighet kring detta och om
            demokratiska former och folkrättsliga principer beaktas. Sverige
            fortsätter att följa utvecklingen nära och föra fram vår uppfattning.
          </note>
          <note>
            Västsahara diskuteras löpande i EU inom ramen för EU:s gemensamma
            utrikes- och säkerhetspolitik.
          </note>
          <note>
            Jag har bl.a. tagit upp Västsahara med Spaniens utrikesminister
            Piqué, och Västsahara finns på dagordningen när jag träffar utrikesministrarna
            från involverade länder. EU stöder FN:s insatser och roll i konflikten.
            Det finns även en generell beredskap att medverka i nära samråd
            med FN för att stödja FN-
          </note>
          <note>
            processen. När det gäller synen i enskilda frågor är det inte
            någon hemlighet att det råder delade uppfattningar mellan medlemsstaterna
            och det gör att EU:s möjligheter att agera begränsas. Sveriges
            linje är att
          </note>
          <note>
            EU bör axla en tyngre roll i Västsaharakonflikten för att bistå
            FN-processen.
          </note>
          <note>
            Om amerikanska och franska företags oljeprospektering i Västsahara
            finns det olika uppfattningar.
          </note>
          <note>
            FN:s rättstjänst har konstaterat att de nu aktuella kontrakten
            ej är olagliga så länge det bara handlar om prospektering. Om
            däremot utvinning av naturresurserna skulle ske emot det västsahariska
            folkets intresse och önskan skulle förhållandet bli ett annat.
            Jag håller med Gunilla Wahlén om att man i det känsliga läge som
            råder i dag i Västsahara bör undvika alla former av provokation
            för att inte försämra utsikterna att nå en lösning, och det gäller
            företag såväl som regeringar.
          </note>
          <note>
            Det finns en oro för hur livsmedelssituationen utvecklats. Sverige
            har kunnat bidra med ca 19 miljoner kronor sedan november förra
            året, och vi är som bekant en viktig bidragsgivare bilateralt
            men också via
          </note>
          <note>
            EU och multilaterala organisationer som UNHCR och
          </note>
          <note>
            World Food Programme. UNHCR och World Food
          </note>
          <note>
            Programme planerar ett nytt besök i Tindouf i april och vi får
            avvakta ny rapportering. Jag ser med tilltagande oro på utvecklingen
            av de humanitära frågorna i samband med Västsaharakonflikten.
          </note>
          <note>
            Inte bara flyktingarna har det svårt. Vi måste också uppmärksamma
            de marockanska krigsfångarna och de västsaharier som fortfarande
            är försvunna. De marockanska krigsfångarna, numera 1 362 till
            antalet, sitter fortfarande efter tio års vapenstillestånd, i
            strid med internationell och humanitär rätt, fängslade. Det är
            regeringens uppfattning att dessa personer bör friges omgående.
            Alla parter i konflikten skulle vinna på en sådan åtgärd.
          </note>
          <note type="speaker">
            Anf. 2 GUNILLA WAHLÉN (v):
          </note>
          <note>
            Fru talman! Jag ska be att få tacka utrikesminister
          </note>
          <note>
            Anna Lindh för svaret. Det är en mycket viktig och angelägen
            fråga som tidigare debatterats i denna kammare.
          </note>
          <note>
            Det är intressant att ta del av utrikesministerns svar. Hon säger
            att Sverige stöder FN:s fredsplan för
          </note>
          <note>
            Västsahara men kan tänka sig att ställa sig bakom andra alternativ
            om parterna själva kan nå enighet kring detta och det sker under
            demokratiska och rättsliga former. Det finns då olika alternativ
            som man kan tänka sig att ha. Det är att dela territoriet, att
          </note>
          <note>
            FN-insatsen avvecklas eller att generalsekreteraren lade fram
            sin rapport och sade att man ska fortsätta att jobba ifrån fredsplanen.
          </note>
          <note>
            De länder som det handlar om, Västsahara och
          </note>
          <note>
            Marocko, är väldigt skilda storheter. Polisario är en befrielserörelse
            och ett embryo till en självständig stat med små resurser men
            med en stor del av sina framtida medborgare i flyktingläger i
            Algeriet. Marocko är sedan länge en etablerad självständig stat
            med alla de resurser som tillkommer en självständig stat. Polisario
            har, såvitt jag uppfattat saken och säkert även utrikesministern,
            det västsahariska folket och rätten på sin sida, medan Marocko
            använt alla till buds stående medel för att förhindra att folkrätten
            ska ha sin gång. Att ha rätt och få rätt är två skilda saker.
          </note>
          <note>
            Men som jag uppfattat rättslig och politisk verksamhet för Sveriges
            del går det ut på att få dessa två ting att stämma överens, att
            den som har rätt ska få rätt.
          </note>
          <note type="speaker">
            Anf. 3 Utrikesminister ANNA LINDH (s):
          </note>
          <note>
            Fru talman! Det är riktigt att det här en viktig fråga. Vi har
            flera gånger diskuterat den i riksdagen. Det är bra. Det är ett
            sätt att inte tappa bort konflikten, att inte förlora den ur sikte.
            Vi fortsätter att se till att både Sverige och andra är engagerade.
          </note>
          <note>
            Det är också därför som jag i mitt frågesvar sade att det är
            ett av de här alternativen som vi inte kan acceptera. Det är att
            FN lämnar konflikten, därför att man inte klarar av att hantera
            den och inte ser någon lösning. Vi menar tvärtom att det allra
            bästa är att man kan fullfölja den fredsplan som finns - om det
            fortsätter att vara stillestånd och om man inte tar några steg
            framåt och parterna själva, inklusive Polisario, kan tänka sig
            en annan lösning som FN:s generalsekreterares ombud James Baker
            har talat om.
          </note>
          <note>
            Sverige ska naturligtvis inte gå emot en lösning som parterna
            själva kan acceptera. Men för att James Baker och FN ska kunna
            hitta en annan lösning krävs det att Polisario accepterar en sådan.
          </note>
          <note>
            Det är naturligtvis så att "ha rätt" och "få rätt" är två viktiga
            sidor. Det är inte alltid samma sak, men det är två viktiga sidor.
            Vare sig de får det enligt den traditionella fredsplanen eller
            man hittar en annan lösning är det viktigt att det västsahariska
            folket får rätt till ett eget bestämmande.
          </note>
          <note type="speaker">
            Anf. 4 GUNILLA WAHLÉN (v):
          </note>
          <note>
            Fru talman! Jag har i en av mina frågor frågat vad utrikesministern
            kan vidta för åtgärder för att förmå
          </note>
          <note>
            EU:s medlemsstater att understödja genomförandet av en folkomröstning
            om Västsaharas framtid.
          </note>
          <note>
            Av svaret framgår att utrikesministern har talat med Spaniens
            utrikesminister Piqué om Västsahara och framtiden, och att det
            råder delade meningar mellan medlemsstaterna. Utrikesministern
            säger också att EU bör axla en större roll i Västsahara. Men hur
            ska detta ske? Vad talar man om? Vad säger den spanske utrikesministern
            i diskussionerna? Finns det några konkreta saker som man kan föreslå
            EU att göra för att få till stånd en folkomröstning?
          </note>
          <note>
            Det samma gäller de oljeprospekteringar som försiggår. De är
            inte olagliga, men det är ett mycket känsligt läge som råder.
            Man bör, precis som utrikesministern säger, undvika provokation
            för att inte försämra utsikterna. Vad kan EU göra för att förmå
            företag i medlemsländerna att inte göra sådana här prospekteringar
            och att inte utvidga verksamheten?
          </note>
          <note>
            Den sker ju på Marockos villkor. Det är inte västsaharierna som
            är med i förhandlingarna om hur man ska prospektera i framtiden.
            De är inte med och förhandlar om formerna för att göra det nya
            landet till ett område där man kan leva och bo i framtiden.
          </note>
          <note>
            Dessa människor bor både bildligt och bokstavligt talat i en
            öken. Det vilar ett stort ansvar på oss i EU
          </note>
          <note>
            att göra någonting åt den här frågan och inte bara avvakta. Vi
            har ett mycket aktuellt exempel på vad som händer när stridande
            parter inte kan diskutera sig fram till en lösning. Då inträffar
            det mest katastrofala, det som inte får inträffa. Sådant ska inte
            få inträffa mellan Marocko och Västsahara. Det skulle påverka
            hela befolkningen och försvåra matförsörjningssituationen för
            människorna i lägret.
          </note>
          <note type="speaker">
            Anf. 5 Utrikesminister ANNA LINDH (s):
          </note>
          <note>
            Fru talman! Vad kan EU göra när det gäller Västsahara? EU:s främsta
            roll är att stötta FN så att det inte blir flera olika organisationer
            som försöker hitta lösningar och agera medlare. Allas uppgift
            i dag är att stötta James Baker och FN:s generalsekreterare i
            de ansträngningar som de gör. FN:s generalsekreterare lade fram
            de fyra alternativen den 19 februari. Efter det har diskussioner
            pågått i säkerhetsrådet. Innan vi föreslår ett nytt EU-agerande
            vill vi gärna se vad
          </note>
          <note>
            FN:s generalsekreterare och säkerhetsrådet kommer fram till för
            alternativ. Sedan är det EU:s uppgift att på alla sätt också verka
            för att detta stöds, att man politiskt starkt verkar för att genomföra
            det alternativ som Kofi Annan kommer fram till.
          </note>
          <note>
            Tyvärr kan vi se, som jag sade tidigare, att det finns olika
            engagemang i olika medlemsstater. Det finns också olika konflikter
            mellan medlemsstaterna kring denna fråga. Att stötta FN bör vara
            en självklarhet för oss alla som är FN-medlemmar.
          </note>
          <note>
            När det gäller företagen har jag i och för sig respekt för att
            FN:s rättstjänst säger att deras handlande inte är olagligt, men
            jag kan instämma med Gunilla
          </note>
          <note>
            Wahlén att det, även om det inte är olagligt, är olämpligt. Det
            kan upplevas som provokationer. Det är dock de berörda länderna
            som måste agera. Vi har, tack och lov, inga svenska företag med
            i prospekteringen.
          </note>
          <note type="speaker">
            Anf. 6 GUNILLA WAHLÉN (v):
          </note>
          <note>
            Fru talman! Nej, vi har, tack och lov, inga svenska företag som
            är med i prospekteringen, men det finns planer på sådant. Jag
            har fått uppgifter om att Sverige ska vara med i en diskussion
            om en månad. Den 21-
          </note>
          <note>
            22 maj ska flera företrädare för utländska oljeföretag diskutera
            bl.a. de västsahariska oljetillgångarna. Detta ska inte helt oväntat
            ske på ett hotell i Frankrike. Där kommer också Lundin Oil från
            Sverige att vara med och företrädas av ordföranden Ian Lundin.
          </note>
          <note>
            Det är alltså ett stort problem att vi inte kan gardera oss emot
            sådana här provokationer i ett känsligt läge. Det finns ingenting
            som i dag tyder på att processen kommer att gå fortare fram. EU
            måste via FN
          </note>
          <note>
            allvarligt se till att Marocko sätter sig vid förhandlingsbordet
            och att man kommer fram till en lösning på hur den här folkomröstningen
            ska gå till. Sedan får man gå vidare för att komma fram till hur
            det ska se ut i det framtida Västsahara.
          </note>
          <note type="speaker">
            Anf. 7 Utrikesminister ANNA LINDH (s):
          </note>
          <note>
            Fru talman! Jag kan helt och hållet hålla med Gunilla Wahlén.
            Jag hoppas att vi kommer att få ett starkt engagemang från EU-länderna
            för att bistå FN i att verkligen nå en lösning på den här oerhört
            långa konflikten.
          </note>
          <note>
            Uppgifterna om Lundin Oil var nya för mig. Vi har ingen möjlighet
            att förhindra svenska företag att delta i oljeprospektering, men
            jag kan naturligtvis hoppas att svenska företag väljer att inte
            delta i oljeprospektering när det handlar om känsliga områden
            som detta.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellationerna 2001/02:334, 348
          </note>
          <note>
            och 379 om konflikten i Mellanöstern
          </note>
          <note type="speaker">
            Anf. 8 Utrikesminister ANNA LINDH (s):
          </note>
          <note>
            Fru talman! Yvonne Ruwaida, Murad Artin och
          </note>
          <note>
            Inger Lundberg har frågat mig om konflikten i Mellanöstern. Eftersom
            de tre interpellationerna har mycket gemensamt vill jag besvara
            dem vid samma tillfälle.
          </note>
          <note>
            Murad Artin har frågat mig om jag avser att verka för en internationell
            fredsstyrka. Svaret är i princip ja.
          </note>
          <note>
            Sverige och EU står sedan länge bakom kravet på en internationell
            närvaro i regionen. Det finns dock problem: En sådan styrka kräver
            parternas godkännande
          </note>
          <note>
            - såvida inte säkerhetsrådet tvingar fram en insats under FN-stadgans
            kap. 7 - och säkerheten för styrkan måste lösas.
          </note>
          <note>
            Israel har hittills inte accepterat omvärldens krav på en internationell
            styrka, och säkerhetsrådet har hittills inte varit förmöget att
            fatta ett sådant beslut.
          </note>
          <note>
            Tiden är mogen för internationella observatörer eller en internationell
            styrka som kan hjälpa parterna att ta sig ur den pågående våldsspiralen.
            Sverige och EU
          </note>
          <note>
            kommer att fortsätta att driva denna fråga, i nära samråd med
            USA.
          </note>
          <note>
            Murad Artin har också frågat mig om jag kommer att kalla konflikten
            för krig. Han gör en skillnad mellan "krig" och "väpnad konflikt".
            Dessa två begrepp används i olika sammanhang. Även om de inte
            är motsatta har de heller inte exakt samma betydelse.
          </note>
          <note>
            Väpnad konflikt är en folkrättslig fackterm, som gäller i både
            interna och mellanstatliga konflikter, medan ordet krig i dag
            används i en vardagligare betydelse.
          </note>
          <note>
            Det finns fog för att beteckna de aktuella israeliska militära
            åtgärderna som krigföring. Däremot är jag mycket tveksam till
            att beteckna hela konflikten som krig eller väpnad konflikt. I
            en väpnad konflikt har båda parter rätt att anfalla allt som kan
            betecknas som militära mål, vilket kan gälla även civila byggnader
            med ett strategiskt läge. Regeringen vill tvärtom att Israel omedelbart
            avbryter sina militära åtgärder.
          </note>
          <note>
            Murad Artin har vidare frågat vilka initiativ jag tänker vidta
            i EU eller FN för att få stopp på konflikten. Det finns redan
            flera fredsplaner som syftar till att få ett slut på konflikten.
            Problemen uppstår när parterna ska genomföra dessa planer. Just
            nu är det angeläget att få till stånd ett israeliskt tillbakadragande,
            en vapenvila och förhandlingar mellan parterna.
          </note>
          <note>
            Sverige och EU har därför krävt detta och gett sitt fulla stöd
            för de ansträngningar som USA genomför för att få till stånd ett
            eldupphör, senast genom utrikesminister Powells besök i regionen.
          </note>
          <note>
            Detta besvarar också Inger Lundbergs fråga om vilka åtgärder
            jag vidtagit för att Sverige tillsammans med EU ska medverka till
            att Israel drar tillbaka sina trupper från de palestinska områdena.
            Förutom det stöd vi gett de senaste amerikanska medlingsinsatserna
            har EU uppmanat Israel att omedelbart genomföra säkerhetsrådets
            resolution 1402 om ett israeliskt tillbakadragande. EU har också
            genom besök av det spanska ordförandeskapet och den höge representanten
            Solana försökt främja en fredlig lösning. Sverige har också i
            direktkontakter med den israeliska regeringen tagit upp dessa
            krav.
          </note>
          <note>
            Inger Lundberg har frågat hur jag kan medverka till att stärka
            FN:s möjligheter att vara pådrivande så att förhandlingar nu kommer
            i gång mellan Israel och den palestinska myndigheten. Vi behöver
            gemensamma och samordnade ansträngningar av alla internationella
            aktörer för att få ett slut på våldet och för att få tillbaka
            parterna till förhandlingsbordet. Inom den s.k. kvartetten samverkar
            USA, EU, FN och
          </note>
          <note>
            Ryssland med detta som mål. Den gemensamma deklarationen i Madrid
            den 10 april från denna kvartett var en viktig manifestation av
            enighet vad gäller målen.
          </note>
          <note>
            FN:s generalsekreterare spelar en viktig roll för att få förhandlingar
            till stånd. Även säkerhetsrådet har varit aktivt under den senaste
            månaden och antagit resolutioner som angett en tydlig färdriktning
            för den fortsatta fredsprocessen.
          </note>
          <note>
            Inger Lundberg har också frågat vilka åtgärder jag kan vidta
            för att få till stånd ett klarläggande av hur
          </note>
          <note>
            Israel agerat i Jenin och andra palestinska områden under de
            senaste månaderna. Jag ser oerhört allvarligt på de rapporter
            om omfattande övergrepp som inkommit från framför allt Jenin.
            Bilder av lemlästade kroppar och hus som jämnats med marken kan
            inte lämna någon oberörd. Att humanitära organisationer och sjukvårdspersonal
            under elva dagar vägrades tillträde till skadade och nödställda
            är fullkomligt oacceptabelt.
          </note>
          <note>
            När nu omvärlden ges tillträde till dessa platser är det oerhört
            viktigt att vi får klarlagt vad det är som faktiskt inträffat.
            FN och Röda korset kommer att spela en viktig roll i detta arbete,
            och vi kommer ge dem allt stöd de behöver. Regeringen välkomnar
            säkerhetsrådets resolution 1405 och generalsekreterarens initiativ
            att skicka ett team för att utreda händelserna i Jenin. Det internationella
            samfundet har under det senaste decenniet visat att omfattande
            kränkningar av de mänskliga rättigheterna och den humanitära rätten
            inte passerar opåtalat. Framtidens dom kan bli hård. Sverige har
            i FN:s kommission för mänskliga rättigheter gett sitt stöd till
            Mary Robinson att utreda vad som skett.
          </note>
          <note>
            Murad Artin har frågat vilka åtgärder jag tänker vidta för att
            tvinga Israel att uppfylla folkrättens krav och lämna de ockuperade
            områdena. Här måste jag konstatera att Sverige inte har några
            medel för att på egen hand tvinga Israel att göra detta. Ytterst
            ligger det på FN:s säkerhetsråd att se till att dess resolutioner
            efterlevs.
          </note>
          <note>
            Till sist har Murad Artin frågat om jag avser att verka för att
            associationsavtalet mellan EU och Israel fryses. Jag tror inte
            att detta är rätt sätt att få Israels regering att upphöra med
            den nuvarande politiken.
          </note>
          <note>
            Det finns också en risk att den israeliska opinionen i stället
            skulle vända sig mot EU. Så länge vi arbetar med att få parterna
            med oss i en positiv utveckling är det inte aktuellt med en uppsägning
            av associationsavtalet eller liknande åtgärder. Låt mig tillägga
            att vi i våra kontakter med de krafter i Israel som fortfarande
            söker främja fredsprocessen mött enträgna vädjanden om att inte
            verka för sanktioner. De har framhållit att sådana åtgärder inte
            skulle gynna deras goda sak.
          </note>
          <note>
            Yvonne Ruwaida har frågat om jag kommer att verka för att svenska
            representanter vid den 58:e sessionen i FN:s kommission för de
            mänskliga rättigheterna ska stödja FN:s särskilde rapportörs rekommendation
            om en omedelbar utredning av det israeliska militära rättssystemet
            vad gäller de fängslade palestinska barnen.
          </note>
          <note>
            Jag delar helt Yvonne Ruwaidas oro för barnens situation i de
            ockuperade områdena. När det gäller frågan om specialrapportören
            och hans rekommendationer antog FN:s kommission för mänskliga
            rättigheter den 15 april resolutionen som endosserar rapporten
            och dess rekommendationer. Bland de rekommendationer som endosserades
            finns den som
          </note>
          <note>
            Yvonne Ruwaida nämner i sin interpellation. Sverige röstade för
            resolutionen och verkade aktivt för en jaröst bland EU:s medlemsländer
            inför omröstningen.
          </note>
          <note>
            Det är nu upp till världssamfundet att få Israel att efterleva
            rekommendationerna.
          </note>
          <note>
            Den humanitära rätten, särskilt den fjärde Genèvekonventionen,
            innehåller bestämmelser som skyddar barn. Där stadgas att barn
            ska behandlas humant och att de ska hållas åtskilda från vuxna,
            såvida de inte vistas med familjen. Så sker uppenbarligen inte.
          </note>
          <note>
            Det är oacceptabelt att barn hålls fängslade under de beskrivna
            förhållandena.
          </note>
          <note type="speaker">
            Anf. 9 YVONNE RUWAIDA (mp):
          </note>
          <note>
            Fru talman! Det är inte bara några hus som har jämnats med marken.
            Det är över ett halvt flyktingläger som har jämnats med marken,
            liksom många andra bostadsområden i delar av Nablus och Gaza.
          </note>
          <note>
            Människorna lever under beskjutning från israeliska krypskyttar.
            Jag har själv upplevt det i går och i förrgår på Västbanken, inte
            bara i Jenin. Människor hindras och beskjuts av pansarvagnar.
            Jag såg hur en kille kom till sjukhuset beskjuten av en pansarvagn
            i Jenin i förrgår. Därtill kommer alla minor, som är en fara för
            alla som finns där.
          </note>
          <note>
            Det palestinska styret, det palestinska parlamentet, har inte
            fått träffas under dessa 18 månader. Bara en del av parlamentarikerna
            på Västbanken har kunnat samlas vid ett fåtal tillfällen under
            18 månader.
          </note>
          <note>
            Samhällena är helt isolerade från varandra. Man förstör vägar
            och sätter upp nya checkpoints och kontroller, vilket omöjliggör
            att människor kan röra sig från ett område till ett annat. Jag
            träffade ungdomar, inte bara i de belägrade städerna, som inte
            har gått i skolan på 28 dagar.
          </note>
          <note>
            Det här är ett krig och ingenting annat. Och det är ett krig
            som omvärlden måste agera emot.
          </note>
          <note>
            Jag vill också ta upp de palestinska fångarna.
          </note>
          <note>
            Egentligen tycker jag att detta skulle ha kunnat vara en egen
            interpellationsdebatt. Under de senaste månadernas invasion har
            israelerna återigen fängslat tusentals människor. Alla vet vi
            inte namnet på, vilket också är en skandal. Men man fängslar också
            barn från 14 år och uppåt och sätter dem i israeliska fängelser.
            De får inte ha kontakt med sina föräldrar. Föräldrarna vet inte
            ens var de sitter. Det är helt oacceptabelt! Ibland kallar man
            dem för män, men alla under
          </note>
          <note>
            18 är faktiskt barn enligt Genèvekonventionen. Detta borde absolut
            stödjas!
          </note>
          <note>
            Det är ett krig som pågår mot palestinierna. Enligt
          </note>
          <note>
            FN-resolutioner är Gaza, Västbanken och östra Jerusalem palestinska,
            och Israel ockuperar och annekterar dessa områden mot det internationella
            samfundets riktlinjer. Därför måste det internationella samfundet
            agera. Det är inte så att israelerna har dragit sig tillbaka;
            det kan jag intyga, även om det ibland ges sken av detta i medierna
            - ungefär två gånger i veckan. Så är det inte, utan kriget pågår.
            Det är oerhört viktigt att omgivningen inte bara säger att det
            som händer är fel.
          </note>
          <note>
            Man måste också agera. Det agerande som skett hittills är inte
            tillräckligt.
          </note>
          <note>
            Tyvärr känns det som om den svenska regeringen och EU ofta väntar
            in vad USA gör och träffar kompromisser med USA som inte är acceptabla.
            Vi kan försöka påverka USA:s politik, men EU kan också föra en
            självständig politik som skiljer sig från
          </note>
          <note>
            USA:s.
          </note>
          <note>
            Jag tror att det är dags att visa att vi menar allvar med att
            vi inte anser att det som händer är acceptabelt, t.ex. genom att
            använda sanktioner som ett medel.
          </note>
          <note>
            Det är också skandal att omvärlden inte har fått tillgång till
            vissa områden för att kunna bevittna vad som händer och säkra
            bevisning för de krigsbrott -
          </note>
          <note>
            för det är krigsbrott och ingenting annat - som har begåtts.
            Omvärlden beklagar detta, och man skickar nu en fact finding-grupp
            som inte på något sätt är tillräcklig. Den har inte mandatet att
            säkra bevis utan ska bara utreda lite grann vad som har hänt.
            Vi har fortfarande ingen aning om huruvida Israel ens kommer att
            tillåta denna grupp, som FN har utsett, att komma in. Kanske skjuter
            man detta på framtiden, och risken är då stor att bevisen försvinner.
          </note>
          <note type="speaker">
            Anf. 10 MURAD ARTIN (v):
          </note>
          <note>
            Fru talman! Jag vill tacka utrikesministern för svaret. Jag fäster
            mig särskilt vid inledningen till
          </note>
          <note>
            Anna Lindhs svar. Utrikesministern ställer sig positiv till en
            internationell fredsstyrka men påpekar sedan att det krävs båda
            sidors godkännande för en sådan.
          </note>
          <note>
            Ariel Sharon ger inget sådant godkännande; det vet vi. Alltså
            blir det inget. Men det handlar inte om ett ingripande mot Israel
            i Israel. Vad det handlar om är att få slut på en 35 år lång olaglig
            ockupation av Palestina. Palestina är inte Israel.
          </note>
          <note>
            Det är denna ockupation som är upphovet till allt våld i regionen.
          </note>
          <note>
            Det handlar om att skapa respekt för folkrätten och ge palestinierna
            vad som folkrättsligt tillkommer dem. Det handlar om att upprätthålla
            internationell lag och ordning. Det handlar inte om en juridiskt
            knepig tvist. Här är det mycket enkelt vad som är rätt och fel.
            Hade det varit fråga om Jugoslavien och inte om Israel hade ett
            ingripande utifrån för länge sedan varit självklart. Folkrätten
            borde tillämpas konsekvent.
          </note>
          <note>
            Sverige och EU har gett sitt fulla stöd till de ansträngningar
            som USA genomför för att få till stånd ett eldupphör, senast genom
            utrikesminister Powells besök, säger Anna Lindh i sitt svar. Jag
            tycker att det är en smula märkligt vilken förtröstan utrikesministern
            har när det gäller USA:s förmåga att skapa frihet i Mellanöstern.
            Vem är det som bistått den israeliska staten så att den kunnat
            bli en militär stormakt i Mellanöstern? Varifrån kommer attackhelikoptrarna,
            stridsvagnarna, och vem har i slutändan betalat dem?
          </note>
          <note>
            Det är märkligt vilken förtröstan Anna Lindh känner inför det
            USA som lägger ned större delen av sin kraft på att kräva av en
            instängd och maktlös Arafat att få slut på självmordsbombandet
            samtidigt som attackhelikoptrar, stridsvagnar och annat massakrerar
            palestinier.
          </note>
          <note>
            I Dagens Nyheter den 21 april skrev professorn i internationell
            rätt Richard Falk: "Flera betydelsefulla regeringar grep gladeligen
            tillfället att koppla ihop sina försök att tysta självständighetsrörelser
            med det amerikanska kriget mot global terrorism. Ingen utnyttjade
            detta mer än Ariel Sharons israeliska regering."
          </note>
          <note>
            Genom att inte begränsa och precisera vad som menades med terrorism
            menar Falk att Bushs regering tagit på sig ett omöjligt uppdrag
            utan slut. Endast palestinskt våld utmålades som terrorism, medan
            det statliga israeliska våldet genomfört med överlägsna resurser
            inte betraktas som terrorism. Det är det som inträffade i Jenin,
            Ramallah, Nablos och vid födelsekyrkan i Betlehem som är statlig
            terrorism av format.
          </note>
          <note>
            Många är upprörda över självmordsbombare. Jag kan dela den upprördheten.
            Men man måste också ställa sig den fråga som Richard Falk ställer
            i DN:
          </note>
          <note>
            "Vilken rätt till motstånd åtnjuter ett ockuperat folk när den
            ockuperande makten struntar i internationell lag och vägrar att
            retirera?" Våld löser inga konflikter, bara fördjupar dem. Den
            olagliga ockupationen är i sig en våldshandling som alstrar våldshandlingar
            bland de ockuperade palestinierna.
          </note>
          <note type="speaker">
            Anf. 11 INGER LUNDBERG (s):
          </note>
          <note>
            Fru talman! Jag vill tacka utrikesministern för svaret, som ger
            en mycket fyllig och tydlig bild av
          </note>
          <note>
            Sveriges aktiva roll i Mellanösternpolitiken. Det känns väldigt
            bra att vi nu får besked om en undersökningskommission för Jenin.
            Det måste ske en granskning. Nyligen var Palmefondens representanter
            i området. Man är oerhört bekymrad. Människor är mycket starkt
            berörda av det som har hänt i Jenin. Det är viktigt för människovärdet
            och människorätten att alla regimer, oavsett om de är demokratiska
            eller ej, känner att deras agerande gentemot civila kommer att
            granskas.
          </note>
          <note>
            Fru talman! Det finns all anledning att ha respekt för båda folkens
            rätt till fred och säkerhet. Men det finns lika stor anledning
            att känna upprördhet över
          </note>
          <note>
            Israels agerande i dag, över övervåldet mot de civila, över att
            man krossat infrastrukturen i Palestina, att satsningar som flygfält,
            statistisk centralbyrå, grundläggande infrastruktur, många gånger
            bekostad med
          </note>
          <note>
            EU-medborgares och svenska skattebetalares biståndspengar, skoningslöst
            krossas av den israeliska övermakten.
          </note>
          <note>
            Det finns anledning att se med väldigt stor sorg på den förnedring
            som den palestinska myndigheten utsatts för av den israeliska
            regeringen. Därför är det bra att Sverige är aktivt, att Sverige
            deltar i dialogen och pressar på EU, Ryssland, USA och FN.
          </note>
          <note>
            Men det finns också, fru talman, anledning att känna sorg över
            att FN inte kan vara starkare än FN
          </note>
          <note>
            är i dag. Man gör viktiga insatser. Man har antagit viktiga resolutioner.
            Man har påverkat frågan om undersökningskommission. Men också
            Mellanösternfrågan visar hur viktigt Sveriges agerande i FN är
            när vi söker stärka den enda legitima kraft på jorden som på allvar
            kan bidra till fred och säkerhet.
          </note>
          <note>
            Det finns också, fru talman, anledning att känna glädje över
            ett allt starkare utrikespolitiskt och säkerhetspolitiskt samarbete
            inom den europeiska unionen och att Sverige verkligen aktivt bidrar
            till det på ett positivt sätt. När jag lyssnar på Vänsterns och
            Miljöpartiets representanter i den här debatten och även hör deras
            tilltro till EU, tror jag att vi alltmer börjar få insikten i
            det svenska samhället att EU är en viktig aktör i det breda FN-samarbetet
            i världen.
          </note>
          <note>
            Fru talman! De som drabbas allra hårdast av konflikten i Mellanöstern
            är de unga människorna. De självmordsbombare som har ställt till
            med förödelse i
          </note>
          <note>
            Israel är unga människor, inte äldre än våra egna tonårsbarn,
            desperata ungdomar som lätt blir ondskans offer, som lätt försöker
            hitta någon annan mening med sina liv än en positiv mening med
            livet.
          </note>
          <note>
            Det har skett väldigt mycket ont gentemot de unga som nu växer
            upp i Palestina. Det drabbar också ungdomarna i Israel väldigt
            hårt. Vi har i världssamfundet ett gemensamt ansvar för att ge
            de här ungdomarna hopp. Där spelar Sverige, EU och FN en viktig
            roll.
          </note>
          <note>
            Jag tackar utrikesministern för ett bra svar. Jag vet också att
            mina kamrater Kent Härstedt och Berndt
          </note>
          <note>
            Ekholm kommer att fullfölja debatten från socialdemokratins sida.
          </note>
          <note type="speaker">
            Anf. 12 KENT HÄRSTEDT (s):
          </note>
          <note>
            Fru talman! Det finns hur mycket som helst att säga i den här
            debatten. Först skulle jag vilja säga att jag har följt den här
            konflikten och försoningsförsöken mellan palestinier och israeler
            i 15 år. Det finns kanske få tillfällen då det funnits skäl att
            vara så pessimistisk och bekymrad som just nu.
          </note>
          <note>
            När vi har sett övergreppen och övervåldet från israelisk sida
            mot palestinierna den senaste tiden har jag kanske särskilt förargat
            mig över att man hindrat medierna från att oberoende rapportera
            om utvecklingen i de palestinska områdena och att man därefter
            förhindrat biståndsarbetare att utföra sitt arbete för att lindra
            nöd och rädda liv. Detta är helt enkelt inte acceptabelt.
          </note>
          <note>
            Häromveckan träffades i Rom ett stort antal olika humanitära
            organisationer, bl.a. Unicef, Röda korset,
          </note>
          <note>
            UNHCR, World Food Program m.fl. Deras ledare protesterade kraftfullt
            mot att Israel hindrat dem från att bedriva humanitärt arbete
            i de hårt drabbade palestinska områdena. Hindrandet har lett till
            onödigt lidande och i vissa fall till dödsfall. Detta är ett klart
            brott mot grundläggande humanitära principer.
          </note>
          <note>
            När våldet eskalerar och den humanitära situationen försämras
            är det barnen, både de palestinska och de israeliska, som tar
            störst skada. Jag skulle vilja fråga: På vilket sätt har Sveriges
            regering och utrikesministern protesterat och agerat vad gäller
            de humanitära organisationernas möjlighet att verka?
          </note>
          <note>
            Den andra delen av mitt anförande skulle jag vilja fokusera på
            just barnens situation. Konflikter mellan israeler och palestinier
            är en katastrof för barnen på båda sidor. Barn blir dödade, skadade
            och handikappade för livet. De berövas sina rättigheter att vara
            just barn. Särskilt deras känslomässiga utveckling påverkas på
            ett dramatiskt och negativt sätt. De palestinska barnen påverkas
            också påtagligt av den allt sämre situationen, utegångsförbuden,
            att hindras från att gå till skolan och inte ha möjlighet till
            hälso- och sjukvård. Sammantaget försätts de palestinska barnen
            i en mycket allvarlig situation.
          </note>
          <note>
            Sedan våldsutbrottet för mer än 18 månader sedan har vi fått
            följa en snabb och dramatisk försämring av levnadsförhållandena
            för palestinierna i de ockuperade områdena. Detta är ett direkt
            resultat av beskjutning och eldstrider mot eller kring bostäder
            och skolor. Till detta ska läggas all materiell förödelse och
            återkommande utegångsförbud.
          </note>
          <note>
            Det finns skäl att vara orolig över vilka konsekvenser konflikten
            kommer att få för barnen också på sikt. Sedan den andra intifadans
            start i september
          </note>
          <note>
            2000 har bl.a. Unicef återkommande försökt att uppmana båda parter
            att skydda barnen från att bli offer i konflikten. Men vi har
            sett att för var dag tar alltfler barn skada av konflikten. Genom
            att sammanställa uppgifter från internationella israeliska och
            palestinska källor har fram till strax före de senaste veckornas
            ökade våld över 230 palestinska barn och 50 israeliska barn dödats.
            Ungefär vart fjärde palestinskt dödsoffer har varit barn. Ytterligare
            ca 7 000 barn har skadats. Till detta kan läggas att ungefär vart
            tredje palestinskt barn som har dödats har dödats av skott mot
            huvudet.
          </note>
          <note>
            Det här är oerhört allvarligt, och jag vill fråga utrikesministern
            på vilket sätt man ämnar stödja insatser speciellt riktade mot
            den uppväxande generationen och på vilket sätt man protesterar
            just mot våldet mot barn.
          </note>
          <note type="speaker">
            Anf. 13 BERNDT EKHOLM (s):
          </note>
          <note>
            Fru talman! Också jag vill tacka utrikesministern för ett tydligt,
            klart och välgörande svar.
          </note>
          <note>
            Min slutsats är att Powells resa till Mellanöstern inte blev
            någon framgång. Det går knappast att hävda när motparten säger
            att resan hade motsatt effekt.
          </note>
          <note>
            Efteråt har jag noterat att det har varit dödstyst från
          </note>
          <note>
            USA:s sida. Jag har inte hört någonting. Om utrikesministern
            har något att berätta om var USA står i dag vore det bra.
          </note>
          <note>
            Det här tyder på att USA har gått på pumpen. Det måste innebära
            att situationen i Mellanöstern är mycket explosiv. Enligt min
            åsikt är läget sådant att det kommer att göda terrorismen i världen.
            När man ställs mot väggen är det terror som återstår. Utifrån
            det vill jag hävda att världsfreden är hotad. Om världsfreden
            är hotad är det grund för FN att ingripa.
          </note>
          <note>
            Det är alldeles utmärkt att utrikesministern ansluter sig till
            Kofi Annans förslag om internationell truppnärvaro på de ockuperade
            områdena.
          </note>
          <note>
            Nu gäller det att övertyga USA om att detta är det enda som återstår.
            De argument som ska användas gentemot USA är att peka på konfliktens
            möjligheter att göda terrorismen. Om vi nu agerar tillsammans
            för att angripa världsterrorismen efter den 11 september måste
            det ingå att inom ramen för detta lösa konflikten i Mellanöstern.
            Det är kärnan till den terrorism vi ser i världen. Den mesta terrorismen
            utgår från denna olösta konflikt, och nu har situationen eskalerat
            kraftigt.
          </note>
          <note>
            Det är uppenbart att parterna inte längre har möjlighet att reda
            ut situationen. Den palestinska myndigheten har uppenbart inte
            lyckats stoppa självmordsbombarna. Skälen till det är många. Det
            finns en diger bakgrund till detta. En orsak är att man på palestinsk
            sida inte har gjort upp med synen på martyrskap, som i sin tur
            stimulerar till självmordsbombningar. Enligt min åsikt har självmordsbombarna
            förvärrat situationen även för palestinierna.
          </note>
          <note>
            Nåväl. Israels agerande i den här situationen är som vanligt
            proportionslöst för att inte säga besinningslöst. Man har naturligtvis
            genom de åtgärder som har vidtagits omöjliggjort för den palestinska
            myndigheten att fungera.
          </note>
          <note>
            Israel är en demokratisk stat och medlem av FN.
          </note>
          <note>
            Men trots det bryter man mot strängt taget alla uppställda regler.
            Det är minst sagt uppseendeväckande, särskilt mot bakgrund av
            att det även för Israel måste stå klart att det här är en kontraproduktiv
            politik som inte kan leda någon annanstans än att det kommer fram
            fler självmordsbombare. När människor ställs mot väggen, de inte
            har något annat val än att offra sitt eget liv, är alltför många
            beredda att göra det.
          </note>
          <note>
            Det är uppenbart att israelerna inte inser att ockupationen i
            sig själv är grunden till den situation som råder, eller att man
            trots att man inser detta inte bryr sig. Eftersom parterna inte
            klarar detta måste internationella samfundet gå in med internationell
            trupp, gärna med FN-mandat. Det är också något som Broderskapsrörelsen,
            som jag tillhör, har krävt. Nu har
          </note>
          <note>
            Broderskapsrörelsen också krävt att vi bör säga upp handelsavtalet
            mellan EU och Israel - associationsavtalet. Som jag själv ser
            det bör det göras först om Israel förvägrar internationell trupp
            tillträde till de ockuperade områdena. Att palestinierna skulle
            göra det är inte sannolikt eftersom de har begärt internationell
            trupp. Men förvägrar Israel tillträde för internationell trupp
            måste vi gå vidare med ett kraftfullt agerande som inrymmer ekonomiska
            motåtgärder.
          </note>
          <note>
            Jag skulle gärna vilja höra hur utrikesministern ser på det sättet
            att agera, dvs. att först kräva internationell trupp, om Israel
            sedan vägrar tillträde för internationell grupp gå vidare. Då
            finner vi oss inte i detta, utan världssamfundet måste ta sig
            an konflikten för att få den till en lösning.
          </note>
          <note type="speaker">
            Anf. 14 ELVER JONSSON (fp):
          </note>
          <note>
            Fru talman! Våld föder våld. Om det är någon gång det verkligen
            ligger någon sanning bakom sådana ord är det i denna konflikt
            i Mellanöstern. Det är oerhörda tragedier som i decennier har
            drabbat såväl palestinier som israeler. Det visar också att konflikter
            aldrig kan lösas med våld. För att komma ur denna fruktansvärda
            våldsspiral fordras verkliga ledare som med demokratiskt, folkligt,
            stöd kan lyfta sig över begångna oförrätter och göra ett nytt
            avstamp. Utan detta handlingssätt kommer konflikten aldrig att
            lösas, vare sig med terror eller militära insatser. Vad som behövs
            är hållbara avtal med vilja till fred, samlevnad och försoning.
          </note>
          <note>
            Demokrati och respekt för mänskliga rättigheter utgör ofta hörnstenar
            i vårt sätt att se på sådana frågor. Det gäller självfallet också
            Mellanösternfrågan.
          </note>
          <note>
            Därför är det viktigt att de resolutioner som har antagits i
            FN:s säkerhetsråd respekteras fullt ut av båda parterna. Det innebär
            stopp för allt våld och alla kränkningar av mänskliga rättigheter,
            på vilken sida de än begås.
          </note>
          <note>
            Den senaste FN-resolutionen, 1397, som initierats och förhandlats
            fram utgör ett gott steg i riktning mot en fredlig lösning. Resolutionen
            tar också upp visionen om en palestinsk stat sida vid sida med
            Israel.
          </note>
          <note>
            Målet måste vara att främja en utveckling som bidrar till uppbyggnad
            av en demokratisk palestinsk rättsstat. Något som saknas i området
            är en utvecklad demokrati. Hade den varit en verklighet hade konflikten
            aldrig blivit så ödesdiger, om den ens hade uppstått.
          </note>
          <note>
            Konflikten är svår att hantera därför att det finns ett lager
            av oförrätter från olika håll. Israel har ofta haft en hård, visserligen
            ibland begriplig, men inte alltid försvarbar hållning. Arabvärlden
            har tagit på sig ett stort ansvar därför att man å sin sida i
            oförsonlighet har förvägrat att tillämpa avtal som skulle föra
            det hela ur den låsta situationen. Det är att beklaga, fru talman,
            att det avtal som Barak var med om att förhandla fram inte antogs.
            Då hade situationen sett annorlunda ut. Därför är det viktigt
            att se i backspegeln varför det har blivit som det har.
          </note>
          <note>
            Det har sagts att svensk Mellanösternpolitik under lång tid har
            präglats av otydlighet. Jag tycker att den har föredömligt nyanserats
            på senare år. Sverige ska självfallet kraftfullt fördöma både
            Sharonregeringen och dess övervåld mot oskyldiga palestinier liksom
            vi lika kraftfullt måste fördöma den terror som utgår från PLO-styrda
            områden som drabbar oskyldiga israeler. Det är endast genom att
            föra en balanserad linje, utan att särskilt favorisera den ena
            eller den andra parten, som Sverige, EU och USA kan spela en betydelsefull
            roll.
          </note>
          <note>
            I det här sammanhanget vill jag säga att jag tycker att statsministern
            med sitt initiativ häromåret till
          </note>
          <note>
            Förintelsekonferensen, som följs upp i dag med en försoningskonferens
            med rubriken "Sanning, rättvisa och försoning", är något som borde
            stå i eldskrift för hela världen eftersom man säger sig eftersträva
            en fredlig framtidsutveckling.
          </note>
          <note>
            Det sades i debatten att ockupationen är orsaken. I
          </note>
          <note>
            förlängningen är det så, men bakom ligger massor av oförrätter,
            låt vara från mer än ett håll. Det gäller att lämna en del bakom
            sig och komma till förhandlingsbordet. Om inte det sker kommer
            det vansinnesdåd som nu pågår att fortsätta. Det vore olyckligt
            för hela världen men framför allt för Mellanösterns folk.
          </note>
          <note type="speaker">
            Anf. 15 Utrikesminister ANNA LINDH (s):
          </note>
          <note>
            Fru talman! Det är en fruktansvärd situation, därom är vi helt
            överens. Jag tror också att vi är helt överens när det gäller
            målet en israelisk och palestinsk stat sida vid sida och vägen
            dit, de FN-
          </note>
          <note>
            resolutioner och de fredsplaner som finns. Problemet är att Israels
            regering hittills har nonchalerat det, trots att vi är överens
            här i kammaren och i Sverige, trots att vi är överens med andra
            länder inom EU, trots att vi faktiskt har varit överens inom FN
            och röstat igenom resolutioner.
          </note>
          <note>
            Israel har inte bara nonchalerat uppfattningar från det internationella
            samfundet utan också säkerhetsrådets resolutioner vilket är mycket
            allvarligt.
          </note>
          <note>
            Skälet till att både Sverige och andra EU-länder lägger mycket
            stor vikt vid samarbete, inte bara med
          </note>
          <note>
            FN utan också med USA, är inte att USA ska ses som opartiskt
            eller att vi alltid har samma uppfattning som
          </note>
          <note>
            USA. Det är i stället det som Murad Artin framhåller, det faktum
            att USA alltid har varit Israels allierade gör att USA har ett
            extra ansvar och en skyldighet att i det här läget förmå Israel
            att agera i enlighet med det internationella samfundets och FN:s
            krav.
          </note>
          <note>
            Det är sant att Colin Powells resa hittills inte har gett några
            resultat. Men jag tror och hoppas att han ännu inte har gett upp
            de amerikanska försöken att få till stånd ett agerande och ett
            bättre resultat. Jag kommer att träffa honom på fredag och hoppas
            då få höra vad USA kommer att göra i fortsättningen. Det är självklart
            att vi från EU:s och Sveriges sida vill se att USA lägger in starka
            påtryckningar för att förmå
          </note>
          <note>
            Israel att uppfylla FN:s resolutioner.
          </note>
          <note>
            Det är bra att FN nu genomför undersökningarna.
          </note>
          <note>
            Ahtisaari, som ska leda undersökningen, har sagt att man räknar
            med att träffas i undersökningsteamet redan i morgon för att finnas
            på plats den här veckan.
          </note>
          <note>
            Det är bra att Kofi Annan nu tar upp frågan om internationella
            observatörer eller internationella styrkor.
          </note>
          <note>
            Det är bara FN som kan ta ett sådant beslut. Man kan, åtminstone
            teoretiskt enligt FN-stadgans kapitel 7, ta ett beslut även utan
            Israels medgivande. Men det är klart att det finns stora problem.
            Det är därför bättre om FN kan ta ett sådant beslut med Israels
            medgivande.
          </note>
          <note>
            Det är också viktigt att komma ihåg att EU kan göra en skillnad
            i arbetet. Även om vi blir starkare när vi agerar gemensamt i
            kvartetten FN, EU, USA
          </note>
          <note>
            och Ryssland kan det i vissa lägen vara viktigt att EU
          </note>
          <note>
            markerar en särställning. Det gjorde vi t.ex. när USA
          </note>
          <note>
            sade att man skulle isolera Arafat och att alla skulle hindras
            att ta kontakt med Arafat. Då gick EU i täten och visade att man
            tog kontakt med Arafat och att man inte accepterade Arafats isolering.
            Sedan kunde vi också se att amerikansk politik fick ändra sig.
            Nu besökte självklart Colin Powell Arafat.
          </note>
          <note>
            Inger Lundberg, Kent Härstedt och flera andra har tagit upp vikten
            av att ungdomarna i de palestinska områdena har hopp inför framtiden.
            Det är helt riktigt. Därför är det oerhört allvarligt när den
            palestinska myndighetens hela infrastruktur, både den rent fysiska
            och den intellektuella, förstörs genom attackerna. För de palestinska
            ungdomarna ger det naturligtvis intrycket att en palestinsk stat
            skjuts ännu längre på framtiden. Därför blir det en mycket större
            känsla av hopplöshet inför framtiden som är väldigt farlig. Utifrån
            det får man dock aldrig acceptera självmordsbombare.
          </note>
          <note>
            Det som Berndt Ekholm tar upp om att komma till rätta med myten
            om martyrskapet, som är grunden för självmordsbombare, är viktigt.
            Alla har ett stort ansvar, både länder i regionen och de palestinska
            grupperna.
          </note>
          <note type="speaker">
            Anf. 16 YVONNE RUWAIDA (mp):
          </note>
          <note>
            Fru talman! I takt med att bosättningarna har byggts ut har situationen
            för palestinierna blivit alltmer ohållbar. Man har byggt ut bosättningar
            och säkerhetsvägar som förbinder bosättarna och skiljer de palestinska
            byarna och städerna åt. Här är omvärlden ansvarig. Omvärlden har
            tittat på medan detta har skett. Man har ändrat fakta på marken.
            Det finns ett syfte med det, och där är Sharon tydlig: Man vill
            annektera och behålla delar av Västbanken speciellt för staten
            Israel.
          </note>
          <note>
            En av ministrarna sade i går att man vill annektera
          </note>
          <note>
            50 % av Västbanken. Det finns en systematik i den politik som
            har förts. Det säger även de israeliska fredsrörelserna och de
            israeliska vapenvägrare som jag har träffat nu i helgen i Israel.
          </note>
          <note>
            Här har världen ett ansvar. Då är det farligt att ha tillit till
            USA. Det är bra att utrikesministern säger att
          </note>
          <note>
            USA inte är opartiskt men att man tycker att USA har en otroligt
            viktig roll. Man tror att USA kommer att gå med på samma mål som
            jag hoppas att vi i Sverige har, nämligen en palestinsk stat i
            Gaza, på Västbanken och i östra Jerusalem i enlighet med FN-
          </note>
          <note>
            resolutionerna. Sedan kan parterna komma överens om vissa små
            förändringar i fråga om vissa landstycken. Men det handlar inte
            om det. USA är för en vision av en palestinsk stat. Det kan vara
            om 25 år.
          </note>
          <note>
            Det kan vara halva Västbanken. USA har inte samma mål.
          </note>
          <note>
            Det är absurt att man kallar ett land som har likviderat - mördat
            - hundratals människor för en demokrati. Det handlar inte om krigföring.
            Man väljer personer som dödas, utan rättegång, av missiler, krypskyttar
            eller på annat sätt. Anser utrikesminister
          </note>
          <note>
            Anna Lindh att ett land som faktiskt mördar folk på det sättet
            ska anses vara en demokrati? För det är vad den israeliska staten
            gör. Det är inte en liten organisation i staten Israel, utan det
            är staten Israel. Jag vet att Sverige har sagt att det är fel
            att man gör så. Men
          </note>
          <note>
            Israel har inte lyssnat på det utan fortsatt. Senast i går dödades
            två personer på detta sätt.
          </note>
          <note>
            Det som pågår är en systematisk politik som handlar om att ta
            till sig och vinna mark och ingenting annat. Man är naiv om man
            tror någonting annat.
          </note>
          <note>
            Här måste omvärlden sluta att bara prata utan faktiskt agera.
          </note>
          <note>
            Jag undrar en sak när det gäller allt det bistånd som Sverige
            och EU har gett. Kommer Sverige och
          </note>
          <note>
            EU att begära att Israel betalar tillbaka allt det Israel har
            förstört? Det borde Israel naturligtvis göra.
          </note>
          <note>
            Kommer Sverige att kräva det?
          </note>
          <note>
            Jag tror att det är en nödvändighet med en internationell trupp
            för att skydda palestinierna. Palestierna är i behov av skydd
            nu, inte om sex månader, två år eller tio år. Det är nu som människor
            dödas på löpande band, människor skadas och förs bort. Tusentals
            och åter tusentals människor är borta, och ingen vet var de är.
          </note>
          <note>
            Jag anser att man helt enkelt måste agera och det omedelbart.
            Då är en internationell trupp en nödvändighet, inte bara en möjlighet.
          </note>
          <note type="speaker">
            Anf. 17 MURAD ARTIN (v):
          </note>
          <note>
            Fru talman! Vi pratade om att häva eller frysa
          </note>
          <note>
            EU:s associationsavtal med Israel eftersom det finns en MR-klausul
            i det. Det går inte heller. Utrikesministern är skeptisk till
            det.
          </note>
          <note>
            För det första innebär en frysning av associationsavtalet inte
            någon bojkott. Handelsrelationerna övergår till att bli som de
            relationer EU har med andra länder utan associationsavtal. Ett
            upphävande av associationsavtalet skulle alltså vara en ganska
            ringa påtryckning på Israel. Men utrikesministern är tydligen
            skeptisk.
          </note>
          <note>
            För det andra vill jag ta upp påståendet att motståndarna mot
            Sharons politik inte begärt åtgärder såsom en frysning av associationsavtalet.
            Jag tror inte att palestinierna tänker på bojkott nu. De har betydligt
            svårare saker att tänka på.
          </note>
          <note>
            Men den israeliska oppositionen mot Sharon -
          </note>
          <note>
            bl.a. fredsorganisationen Gosh Shalom - har förklarat att upphävandet
            av EU:s associationsavtal med Israel var en logisk följd av den
            politik som Sharon för mot palestinierna. Man skulle kunna ta
            reda på om man skulle kunna använda det.
          </note>
          <note>
            Israel har förbjudit Mary Robinson, FN:s högkommissarie för mänskliga
            rättigheter, att ingå i den
          </note>
          <note>
            FN-grupp som ska till Jenin. Inte heller Terje Rød-
          </note>
          <note>
            Larsen ska ingå. Jag undrar hur man kan tolerera en sådan förolämpning
            av FN.
          </note>
          <note>
            Vi vet ännu inte hur många som dött - mördats - i
          </note>
          <note>
            Jenin. En sak är vi säkra på. Chefen för UNRWA,
          </note>
          <note>
            Peter Hansen, har förklarat att många fler människor hade kunnat
            räddas om man hade fått komma in i
          </note>
          <note>
            Jenin tidigare.
          </note>
          <note>
            På meritlistan när det gäller mörkläggning finns också de fyra
            Sidamedarbetare som försökte komma in i Israel men blev utkastade.
            Det finns flera sådana fall. Jag befarar att Israel vill mörklägga
            också vad som har hänt i Jenin.
          </note>
          <note>
            Tyvärr kommer vi att få lägga en massaker till massakrerna i
            Sabra och Shatila 1982: massakern i
          </note>
          <note>
            Jenin 2002.
          </note>
          <note>
            Det är inte bara det vi dagligen ser på TV och hör om på radio
            - rapporterna om olika förbrytelser -
          </note>
          <note>
            som upprör mig, utan det är också den häpnadsväckande flatheten
            från Sverige, EU och världssamfundet och bristen på konkreta åtgärder
            mot en regim ledd av en person som rimligen borde ställas inför
            internationell domstol som krigsförbrytare.
          </note>
          <note type="speaker">
            Anf. 18 KENT HÄRSTEDT (s):
          </note>
          <note>
            Fru talman! Själv är jag inte riktigt lika kritisk mot regeringen.
            Jag tycker att man kan dela upp detta i synen på det som skett,
            synen på det som sker och synen på det som ska ske.
          </note>
          <note>
            Jag tycker att regeringen har protesterat på ett tydligt sätt.
            Jag vet att utrikesministern har ett starkt stöd ute i landet
            och åtnjuter stort förtroende hos många av de människor som är
            starkt berörda av det som sker i Mellanöstern i dag.
          </note>
          <note>
            Jag välkomnar att man äntligen har enats om att skicka en delegation
            till Jenin som kan rapportera om det som har skett.
          </note>
          <note>
            Det är också viktigt att jag får utrikesministerns svar på den
            fråga jag tidigare tog upp om på vilket sätt regeringen ämnar
            protestera eller har protesterat mot att man har hindrat biståndsarbetare
            att komma in i dessa områden. Det är fullständigt oacceptabelt
            och emot humanitära principer.
          </note>
          <note>
            Jag välkomnar självklart också ansträngningarna att försöka finna
            samförstånd med USA. Jag tror att den rimliga vägen att gå är
            att försöka finna samförstånd, men går det inte får man i ett
            senare skede försöka hitta andra vägar att nå framåt.
          </note>
          <note>
            Slutligen skulle jag vilja säga att svenska regeringen och svensk
            socialdemokrati genom åren har satsat mycket på unga människor
            i dessa områden.
          </note>
          <note>
            Det har varit vägen mot försoning och vägen mot fred. I dag är
            det precis tvärtom. Förstörelsen är bara ett exempel. 165 palestinska
            skolor har blivit helt eller delvis förstörda. Vi som är vänner
            av ett Israel och vänner av ett Palestina anser att en ung generation
            som inte känner något framtidshopp utan snarast desperation är
            en av fredens fiender. Jag vill fråga utrikesministern vad regeringen
            tänker göra för att stötta den unga generationen.
          </note>
          <note type="speaker">
            Anf. 19 BERNDT EKHOLM (s):
          </note>
          <note>
            Fru talman! Det är alldeles utmärkt att vår utrikesminister om
            några dagar ska möta USA:s utrikesminister. Det gör denna debatt
            mycket intressantare.
          </note>
          <note>
            Därav kommer mina förslag.
          </note>
          <note>
            För det första: Vi kan inte vänta länge till. Tiden rinner ut.
            Världsfreden hotas. Vi måste agera nu.
          </note>
          <note>
            Situationen är för allvarlig.
          </note>
          <note>
            För det andra: EU och Sverige bör göra klart för
          </note>
          <note>
            USA att det handlar om kampen mot världsterrorismen. Ska vi vinna
            den kampen måste vi lösa konflikten i Mellanöstern. Det är bråttom.
          </note>
          <note>
            För det tredje: För att kunna göra det i det läge vi befinner
            oss i nu måste vi ha internationell närvaro.
          </note>
          <note>
            Det är ganska uppenbart att man för sin egen skull måste vara
            beväpnad. Därmed talar vi om internationell trupp. Som jag ser
            det ska den helst vara där på
          </note>
          <note>
            FN-mandat, men jag skulle personligen även kunna tänka mig amerikansk
            trupp, om det är det enda som går.
          </note>
          <note>
            Om Israel säger nej till detta bör budskapet vara att vi vill
            in i alla fall. Det är faktiskt inte att placera trupp på Israels
            mark; det är att placera trupp på palestinsk mark.
          </note>
          <note>
            Om detta visar sig inte gå är inget annat medel kvar att pröva
            än olika typer av ekonomiska motåtgärder. Då tycker jag att EU
            som första åtgärd ska sammankalla associationsrådet och diskutera
            brotten mot det som ingår i avtalen - MR-klausulen, att man säljer
            israeliska produkter på ockuperad mark och några andra punkter
            som man också bryter mot.
          </note>
          <note>
            Det är min medicin. Jag kan inte komma på någon bättre. Finns
            det en bättre medicin är det alldeles utmärkt.
          </note>
          <note type="speaker">
            Anf. 20 ELVER JONSSON (fp):
          </note>
          <note>
            Fru talman! I det korta perspektivet är det naturligtvis oerhört
            angeläget att få stopp på det våld som nu pågår och som är så
            förödande för de människor på båda sidor som inte har någon möjlighet
            att påverka skeendet. Det är för övrigt modellen för alla konflikter:
            Det är inte ledarna utan folket som far illa.
          </note>
          <note>
            Det var därför jag försökte säga att det som detta område skulle
            behöva är ett slags demokratiskt genombrott, så att det folkliga
            inflytandet fick en chans.
          </note>
          <note>
            Det är så många gånger satt på undantag. Det kommer också nu
            rapporter om att palestinier som vill föra försoningens talan
            och medverka till uppgörelser med Israel blir väldigt illa behandlade
            av sina egna landsmän. Detta försvårar situationen, eftersom det
            inte finns någon gemensam vilja att ställa upp på ett avtalsarbete
            i stället för på terror och krigskonflikter.
          </note>
          <note>
            Jag skulle vilja ställa en fråga till utrikesministern.
          </note>
          <note>
            Vi ser att det i kölvattnet av konflikten där nere också i andra
            länder inom EU och i Sverige uppstår liknande strömningar. Det
            är t.ex. antisemitism och hot mot judiska synagogor.
          </note>
          <note>
            Liberala ungdomsförbundet höll en demonstration på Norrmalmstorg
            i förra veckan. Man ville inte ta ställning för den ena eller
            andra sidan, utan demonstrationen hölls till stöd för både araber,
            muslimer och judar. Man konfronterades med en annan grupp som
            hade en mycket hatisk inställning till att Liberala ungdomsförbundet
            över huvud taget fanns där och förde ett öppet samtal.
          </note>
          <note>
            Jag skulle vilja fråga om utrikesministern ser det som ett problem
            att vi vid sidan av den akuta primärkonflikten också här hemma
            ser tendenser som vi borde ta tag i.
          </note>
          <note type="speaker">
            Anf. 21 Utrikesminister ANNA LINDH (s):
          </note>
          <note>
            Fru talman! Som jag sade förut är vi överens om målet. Vi är
            överens om beskrivningen av situationen i dag. Därför är vi väl
            också överens om att känna oss ganska frustrerade över att det
            är så svårt att anträda vägen till det gemensamma målet.
          </note>
          <note>
            Lösningen, tror jag, är inte att försöka splittra det internationella
            samfundet. Då blir det ännu svårare att komma till målet.
          </note>
          <note>
            Den enda lösning som Yvonne Ruwaida och Murad Artin egentligen
            har föreslagit, som inte också jag har föreslagit, är sanktioner.
            Jag tror att det bara skulle ge en splittring. Trodde jag att
            sanktioner skulle ge ett resultat hade vi redan föreslagit sanktioner.
            Det skulle ge en splittring i Israel. Det skulle ge en splittring
            i det internationella samfundet.
          </note>
          <note>
            Alla de gånger som vi har arbetat med sanktioner, oavsett om
            det har gällt Sydafrika eller Zimbabwe, som var fallet ganska
            nyligen - vi har också haft diskussioner när det gäller t.ex.
            Vitryssland - har vi diskuterat med oppositionen i respektive
            land och undersökt vad denna har föreslagit. Vi har låtit oss
            vägledas av deras rekommendationer och förslag.
          </note>
          <note>
            Peace Coalition, den största fredsrörelsen med
          </note>
          <note>
            Yossi Beilin som ledare, säger nej till sanktioner och anser
            att det vore kontraproduktivt i det här läget. Det kan komma ett
            annat läge, och jag vill inte gå händelserna i förväg, men Berndt
            Ekholms tankar på att man aldrig i förväg kan utesluta olika ekonomiska
            insatser kan jag till fullo instämma i. Som läget är i dag menar
            vi att det inte är aktuellt med sanktioner.
          </note>
          <note>
            Kent Härstedt har också frågat om Sveriges agerande när det gäller
            det humanitära läget, men jag hann inte svara på det i det förra
            inlägget. Vi reagerade väldigt tidigt och väldigt kraftigt på
            att humanitära organisationer inte släpptes in och kunde arbeta,
            och att ambulanser angreps. Vi skrev ett brev till Shimon
          </note>
          <note>
            Peres för säkert två månader sedan där vi protesterade just mot
            detta och krävde att man följde humanitär rätt och folkrätt.
          </note>
          <note>
            Vi har sedan dess ekonomiskt ersatt många av de sönderskjutna
            ambulanserna för att man ska kunna få i gång ambulansverksamheten
            igen. Vi har haft direkta politiska kontakter med den israeliska
            regeringen och talat om att detta är helt oacceptabelt.
          </note>
          <note>
            Vi har också försökt att göra insatser för barnen.
          </note>
          <note>
            Häromveckan var ju representanter för det palestinska barncentret
            här tillsammans med dess chef Cairo
          </note>
          <note>
            Arafat. Tillsammans med Sida tittar vi nu på vilka insatser vi
            kan göra för framtiden för de barn som har drabbats så fruktansvärt
            hårt av konflikten. Sverige har också flera gånger protesterat
            mot att ett biståndsprojekt häromdagen inte fick besökas av biståndsarbetare.
            Det har resulterat i att de som nu önskar resa tillbaka ska garanteras
            inresa.
          </note>
          <note>
            Sverige gör också många insatser rent praktiskt.
          </note>
          <note>
            Förutom det allmänna humanitära stödet, t.ex. stödet till ambulanserna,
            fick jag alldeles nyss ett besked från mina medarbetare att det
            nu också är klart med dels tre rättsmedicinare som genast kan
            hjälpa till i
          </note>
          <note>
            Jenin och utreda vad som har hänt ifall FN behöver det, dels
            tio personer från Räddningsverket som nu är klara att åka ned
            för att bistå med all den hjälp som behövs akut i det här läget.
            De står till UNRWA:s och
          </note>
          <note>
            FN:s förfogande.
          </note>
          <note>
            Slutligen vill jag kommentera det som Elver Jonsson tog upp om
            de antisemitiska tongångar och rentav attacker som vi kunnat se
            de senaste veckorna. Det är så fruktansvärt osmakligt, och inte
            bara osmakligt utan rent upprörande. Dessutom är det farligt för
            hela konflikten när gamla antisemitiska fördomar, som man hade
            hoppats skulle varit nedgrävda i historiens mörker, återigen kommer
            upp till ytan.
          </note>
          <note>
            Vi har t.o.m. hört exempel på att judiska barn vid
          </note>
          <note>
            Judiska skolan i Stockholm kan känna sig hotade och utsatta.
            Vi har alla ett väldigt ansvar att markera att när vi protesterar
            är det mot det som Israels regering gör - ingenting annat.
          </note>
          <note type="speaker">
            Anf. 22 YVONNE RUWAIDA (mp):
          </note>
          <note>
            Fru talman! Jag har träffat ungefär tio fredsorganisationer i
            Israel. Ingen av dem tycker att Peres i den här frågan går att
            lita på. Jag undrar om inte Socialdemokraternas problem i Sverige
            är att de vill lita på sina partner socialdemokraterna i Israel.
            Det finns
          </note>
          <note>
            Knessetledamöter som tillhör det partiet som tycker att den egna
            regeringen sviker.
          </note>
          <note>
            De sitter i en koalition. Likud och Labour samarbetar, och det
            är inte fråga om någon opposition.
          </note>
          <note>
            Labour är lika ansvarigt för det som händer just nu som Likud.
          </note>
          <note>
            Det finns en opposition. Den kommer från gräsrötter och från
            delar av armén som vägrar att tjänstgöra på de ockuperade områdena.
            De står utanför Sharons residens varje lördag kväll och under
            sabbaten för att demonstrera mot den politik som förs. De tillhör
            oppositionen, och de är för sanktioner. De anser att sanktioner
            är nödvändiga. Att hävda att
          </note>
          <note>
            Labour i dag är opposition tycker jag är absurt.
          </note>
          <note>
            Det som händer i Mellanöstern bidrar till en ökad våldsspiral
            både i Mellanöstern och i hela världen.
          </note>
          <note>
            Det bidrar också till ökad intolerans, ökad islamofobi och ökad
            antisemitism. Vi kommer att få se många problem över hela världen
            om vi inte tar ansvar för att få stopp på konflikten. Så är det,
            och jag är väldigt orolig för utvecklingen.
          </note>
          <note>
            Världen har ett ansvar att gå in och agera. Världen är ansvarig
            för det som pågår just nu, och det går inte att vänta in ett samråd
            med USA. Då tror jag att EU
          </note>
          <note>
            och Sverige väljer en väldigt farlig väg.
          </note>
          <note type="speaker">
            Anf. 23 MURAD ARTIN (v):
          </note>
          <note>
            Fru talman! På en punkt är jag överens med Anna
          </note>
          <note>
            Lindh, nämligen det sistnämnda i hennes senaste inlägg som gällde
            antisemitism. Självklart ska den fördömas oavsett om det är mot
            araber eller judar -
          </note>
          <note>
            båda folken är semiter. Det är vi överens om. Men resten av svaret
            är vi tyvärr inte överens om.
          </note>
          <note>
            Jag tycker att om man ska kunna stoppa våldet ska
          </note>
          <note>
            Israel självklart lämna de ockuperade områdena och stoppa bosättningarna
            på dessa områden. Därefter ska staten Palestina skapas och bli
            en stat för alla palestinier. De ska kunna leva sida vid sida
            med den israeliska staten.
          </note>
          <note>
            När det gäller det utrikesministern sade om att alliansen är
            viktig vill jag säga att för mig är alliansen med USA inte viktigare
            än det palestinska folket.
          </note>
          <note>
            USA är partiskt i frågan. Alla svar handlar nu om att vänta och
            se.
          </note>
          <note>
            Sverige är medlem av EU och gör som EU gör.
          </note>
          <note>
            EU väntar och ser vad FN gör. FN väntar och ser vad
          </note>
          <note>
            USA gör som medlem av FN:s säkerhetsråd. USA är
          </note>
          <note>
            Israels bundsförvant, och alla bara väntar och ser vad andra
            gör för att hålla ihop alliansen.
          </note>
          <note>
            För mig är det viktigare att både det israeliska och det palestinska
            folket ska leva i fred i området, och det måste bli ett stopp
            på mördandet och slaktandet av det palestinska folket. Detta är
            oerhört viktigt för mig. Självklart är samarbete med andra länder
            för att åstadkomma resultat också oerhört viktigt. Men då måste
            man göra någonting nu. Det är akut.
          </note>
          <note type="speaker">
            Anf. 24 Utrikesminister ANNA LINDH (s):
          </note>
          <note>
            Fru talman! Först vill jag säga till Yvonne Ruwaida att hon får
            lyssna när jag ger svar på frågorna. Jag har inte talat om Labour
            som opposition. Självklart är arbetarpartiet Labour, som medlem
            av regeringen, delansvarigt för det som nu händer. Jag talade
            om fredsrörelsen, Peace Coalition, och dess ledare Yossi
          </note>
          <note>
            Beilin. Dem har vi de stora kontakterna med.
          </note>
          <note>
            När det gäller Labour har naturligtvis inte minst ledaren för
            Labour, Ben-Eliezer, som också är försvarsminister, ett stort
            och djupt ansvar för det vi har sett hända de senaste veckorna.
          </note>
          <note>
            Till både Murad Artin och Yvonne Ruwaida skulle jag avslutningsvis
            vilja säga att jag tror att vi alla kan dela er frustration för
            att inget händer. Problemet är att om vi agerade ensamma - och
            ni har heller inga förslag på hur vi ska agera ensamma utom att
            vi själva ska ha sanktioner - skulle det inte ge något resultat
            på israelisk politik. Jag tror inte att ni heller tror det.
          </note>
          <note>
            Enda sättet att försöka få ett resultat är just att vi agerar
            gemensamt i EU, och att EU tillsammans med
          </note>
          <note>
            FN, USA och Ryssland försöker sätta en press på
          </note>
          <note>
            Israel. Inte heller EU, som agerar ensamt, har den yttersta möjligheten
            att förmå Israel att leva upp till säkerhetsrådets resolutioner.
            Enda möjligheten att bli starka är att vi agerar gemensamt.
          </note>
          <note>
            Som jag sade tidigare är det inte för att USA är neutralt och
            inte väljer sida och kan medla som vi tycker att USA:s engagemang
            är viktigt. Det är just för att USA öppet är och har varit en
            allierad till Israel, och därför inte bara kan påverka Israel
            utan i det här läget har ett direkt ansvar för att påverka Israels
            regering att följa internationella resolutioner. Jag räknar med
            att vi kommer att fortsätta att driva på för att USA ska ta det
            ansvaret.
          </note>
          <note>
            Vi får också förutsätta att den fredsrörelse som finns i Israel,
            alla de fredsvänner som faktiskt finns där, också lyckas få ett
            gehör i den allmänna opinionen i landet så att vi kan få en utveckling
            i Israel som bejakar en palestinsk stat och en fredlig uppgörelse.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2001/02:358 om TV
          </note>
          <note>
            4:s fortsatta verksamhet
          </note>
          <note>
            Anf. 25 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Rigmor Stenmark har frågat vilka åtgärder jag avser
            att vidta för att garantera TV 4 möjligheter till fortsatt verksamhet.
          </note>
          <note>
            Självklart är det inte så att koncessionsavgiften hotar TV 4:s
            fortsatta existens. Som Rigmor Stenmark säkert känner till pågår
            dessutom ett arbete med att anpassa reglerna om koncessionsavgift
            till förändringarna inom TV-området.
          </note>
          <note>
            Riksdagen beslutade den 13 juni 2001 om ändrade regler i lagen
            (1992:72) om koncessionsavgift på televisionens och radions område
            (prop. 2000/01:132, bet. 2000/01:KU26, rskr. 2000/2001:277). Genom
            riksdagens beslut ändrades skyldigheten att betala koncessionsavgift
            så att den ska omfatta företag som har tillstånd att sända TV-program
            med reklam i hela landet med analog sändningsteknik, under förutsättning
            att företaget är ensamt om denna rätt här i landet. Lagändringen
            trädde i kraft den 1 juli 2001. Tidigare var skyldigheten att
            betala koncessionsavgift knuten till att programföretag var ensamt
            om rätten att bedriva rikstäckande TV-sändningar med reklam, oavsett
            sändningsteknik. Skälet för ändringen var att det numera finns
            flera programföretag som har rätt att bedriva rikstäckande TV-sändningar
            med reklam i det digitala marknätet.
          </note>
          <note>
            I samband med sitt beslut tillkännagav riksdagen att regeringen
            borde dels skyndsamt utreda den särskilda frågan om koncessionsavgift
            vid analog utsändningsteknik, dels göra en grundlig översyn av
            reglerna för koncessionsavgiften.
          </note>
          <note>
            Den 18 mars 2002 lämnade regeringen en proposition till riksdagen
            angående vissa frågor om koncessionsavgift på televisionens område
            (prop.
          </note>
          <note>
            2001/02:170). I propositionen föreslås att skyldigheten att betala
            koncessionsavgift begränsas genom att reklamintäkter från unikt
            digitala programtjänster i marknätet inte ska ingå i underlaget
            för avgiftens beräkning.
          </note>
          <note>
            Regeringen har även fattat beslut om direktiv för en översyn
            av reglerna för koncessionsavgift på televisionens område (dir.
            2002:44). Översynen ska avse både avgiftsskyldigheten och avgiftens
            storlek. Enligt direktiven kan den särskilde utredaren i sin analys
            bl.a. ta hänsyn till hur de villkor som enligt sändningstillståndet
            gäller för TV 4 har ändrats under perioden.
          </note>
          <note>
            Jag vill avslutningsvis poängtera att jag delar
          </note>
          <note>
            Rigmor Stenmarks uppfattning om betydelsen av att goda förutsättningar
            skapas för lokal TV. Samtidigt vill jag inte föregripa den utredning
            som ska se över frågan om koncessionsavgiften.
          </note>
          <note type="speaker">
            Anf. 26 RIGMOR STENMARK (c):
          </note>
          <note>
            Fru talman! Tack för det här tillfället, kulturministern, att
            diskutera kring demokratifrågor, som det egentligen är fråga om,
            ur synpunkten av massmediernas möjligheter att följa lokala frågor.
            Det är mot den bakgrunden som jag har ställt den här frågan.
          </note>
          <note>
            Alldeles nyss fördes här i kammaren en mycket het aktuell debatt
            om vad som händer ute i världen.
          </note>
          <note>
            Sådant är vi naturligtvis beroende av. Det angår oss, och vi
            har möjlighet att följa det via massmedierna.
          </note>
          <note>
            Men när det så att säga gäller hemmamarknaden, lokala frågor,
            kan det ibland synas vara sämre beställt.
          </note>
          <note>
            Svaret från kulturministern ger mig dubbla signaler. Å ena sidan
            inleder kulturministern med en försäkran: "Självklart är det inte
            så att koncessionsavgiften hotar TV 4:s fortsatta existens." Å
            andra sidan vill kulturministern inte föregripa den utredning
            som ska se över frågan om koncessionsavgiften.
          </note>
          <note>
            För det kan jag ha viss förståelse, men visst finns det väl ändå
            ett samband mellan ekonomi och verksamhet. Det är därför som jag
            känner mig lite undrande över hur kulturministern kan försäkra
            mig om att TV 4:s och det som jag tycker är det viktigaste, de
            lokala TV 4-redaktionernas, existens även i framtiden är säkrad.
            Den bild som man har fått i medierna och även i signaler från
            lokala TV-
          </note>
          <note>
            redaktioner är att om det ska dras ned någonstans, är det i första
            hand de lokala redaktionerna som kommer i farozonen.
          </note>
          <note>
            Jag skulle därför vilja få ytterligare synpunkter från kulturministern
            på möjligheterna till fortsatt existens för de lokala redaktionerna
            runtom i landet.
          </note>
          <note>
            Jag har i min fråga berört förhållanden i mitt hemlän, Uppsala
            län, där TV 4 med sin lokala redaktion många gånger speglar det
            som händer och är aktuellt på länsnivå. Jag har också följt rapporteringen
            från andra län och tycker att man där har motsvarande situation.
          </note>
          <note>
            Det kan inte sägas att det finns många andra TV-
          </note>
          <note>
            kanaler som tar upp aktuella C-länsfrågor. Även om vi har ABC-nytt
            handlar det där mycket om A-nytt, dvs. Stockholmsnytt, och om
            AB-nytt, nyheter från
          </note>
          <note>
            Stockholms län. Förlåt om jag låter lite som lillasyster som
            är rädd för storebror, men lite grann så är det.
          </note>
          <note>
            Uppsala tillhör mer och mer Stockholmsregionen, och vi kan klart
            märka att det är de stora riksomfattande tidningarna och televisionskanalerna
            som konkurrerar om konsumenterna.
          </note>
          <note>
            Dessvärre gör detta att de lokala frågorna, som är speciellt
            viktiga för många människor ute i bygderna, vardagsfrågorna, belyses
            mer sällan. Jag tycker att det är viktigt med mångfald och valfrihet
            och även med tillgång till lokala TV-kanaler. Det behöver kanske
            inte vara TV 4-kanaler utan kan också vara något annat, men det
            bör finnas lokala TV-redaktioner.
          </note>
          <note>
            Kan kulturministern garantera att det blir så också i fortsättningen?
          </note>
          <note>
            Anf. 27 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag delar helt Rigmor Stenmarks uppfattning att mediefrågor
            är demokratifrågor. Det är därför synd att vi som är engagerade
            i de frågorna är lite för få. Jag förstår precis den situation
            som råder i
          </note>
          <note>
            Uppsala, där man ju har en monopoltidning, UNT, som man får sig
            till livs på morgnarna. Där finns i och för sig regional radio
            och regional television, men TV 4 är naturligtvis ett väldigt
            viktigt komplement till den public service-television som finns
            där.
          </note>
          <note>
            Jag tycker inte att det är så svårt att förstå sambanden mellan
            ekonomi och verksamhet. Den koncessionsavgift som TV 4 betalar
            för att företaget har och under lång tid haft ett monopol på att
            sända reklam i marknätet är en sak.
          </note>
          <note>
            Den andra viktiga ekonomiska axeln att ta hänsyn till är att
            det är ett reklamfinansierat företag. TV 4-
          </note>
          <note>
            koncernens reklamintäkter varierar. År 2001 uppgick reklamintäkterna
            till nästan 2 miljarder kronor, och under 2000 var de ännu högre,
            nämligen 2,3 miljarder kronor. Minskningen från 2000 till 2001
            uppgick till
          </note>
          <note>
            14 %. Det här är naturligtvis ett problem för TV 4.
          </note>
          <note>
            Dessutom har TV 4 haft stora engångskostnader. Man har haft engångseffekter
            bl.a. genom premiepensionsreformen och andra inslag i den förändrade
            konjunkturbilden som har påverkat företaget.
          </note>
          <note>
            Det sambandet mellan ekonomi och verksamhet finns naturligtvis
            för all kommersiell medieverksamhet vare sig det handlar om television,
            radio eller dagstidningar. Koncessionsavgiften är däremot en annan
            sak. Den uppgick år 2000 till sammanlagt 548
          </note>
          <note>
            miljoner kronor, och den ändrades år 2001 till ca 200
          </note>
          <note>
            miljoner kronor.
          </note>
          <note>
            Vad gäller sändningstillståndet ska TV 4 så länge företaget sänder
            i marknätet enligt de villkor som vi har kommit överens om mellan
            TV 4 och staten sända och producera program i minst samma antal
            områden och i minst samma omfattning som 1996. Sändningstillståndet
            slår alltså fast det som TV 4 gjorde alldeles frivilligt vad gäller
            regionala sändningar innan företaget fick skyldigheten att göra
            det 1997. Från regeringens sida har vi ingen avsikt att göra några
            förändringar i tillståndet på den punkten.
          </note>
          <note>
            Men detta gäller naturligtvis så länge TV 4 inte väljer att lämna
            marknätet. Vi valde att i samband med skyldigheten att sända regionalt
            besluta också om ändringar i annonsbestämmelserna som gynnade
          </note>
          <note>
            TV 4. Vi har försökt underlätta för dem på olika sätt för att
            de ska kunna bedriva regionala sändningar.
          </note>
          <note>
            Med detta vill jag tydligt markera att de regionala sändningarna
            naturligtvis är viktiga och har varit en viktig del i avtalet
            mellan staten och TV 4.
          </note>
          <note type="speaker">
            Anf. 28 RIGMOR STENMARK (c):
          </note>
          <note>
            Fru talman! Tack så mycket! Jag skulle naturligtvis vara nöjd
            med att man säger att det är viktigt med regionala TV-sändningar,
            men jag är inte riktigt det, för jag är inte riktigt garanterad
            att det verkligen kommer att få vara så i framtiden, och det är
            det som jag är lite orolig för.
          </note>
          <note>
            När det gäller tidningsmonopol i Uppsala för
          </note>
          <note>
            UNT är det ändå så att t.o.m. den tidningen har lokala redaktioner.
            Man märker att det är mycket lokala frågor som tas upp i de bitarna.
            Det visar ytterligare att det är viktigt att det finns lokala
            redaktioner i alla massmedier.
          </note>
          <note>
            Det gäller ju även i Stockholmsområdet. Jag fick höra häromdagen,
            när jag diskuterade det här med en annan person, att det inte
            är unikt just för Uppsala, utan förekommer i Stockholm också.
            På sina håll börjar man i ytterkanterna att producera sina egna
            lokala tidningar bara för att belysa lokala vardagsfrågor som
            angår människor. Det tycker jag att kulturministern ska ha med
            sig och titta lite extra på.
          </note>
          <note>
            Jag sade i mitt förra inlägg också att det är de riktigt nära
            frågorna som berör folket som alltför sällan berörs i de s.k.
            stora massmedierna. Då kan man fråga sig om man ska sätta stämpeln
            "stor" på massmedier som glömmer bort att belysa stora delar av
            befolkningens intresse, som inte tycker att vardagsfrågor är nyheter
            eller som alltför ofta bara belyser det som är riktigt eländigt.
            Är det riktigt eländigt - det blir en katastrof i ett människoliv
            eller ett företag t.ex. - då är det väldigt intressant. Då speglar
            man en omvärldsbild som väldigt många människor inte riktigt känner
            igen sig i - tack och lov.
          </note>
          <note>
            Jag antar att kulturministern har hört sådana kommentarer förr.
            Det skulle naturligtvis vara väldigt intressant att även diskutera
            innehållet i TV-
          </note>
          <note>
            kanalernas utbud och den inverkan som massmedier har på oss alla,
            inte minst på barn och ungdom. Det var ju inte riktigt det som
            jag berörde i min direkta fråga till ministern, men det finns
            där bakom.
          </note>
          <note>
            Jag tycker, som kulturministern, att de här frågorna borde vara
            mer diskuterade och borde belysas ur demokratiaspekten. Vi vet
            att när det är kris i samhället så är vi också väldigt beroende
            av just detta med lokala redaktioner, vare sig det är TV 4, radion
            eller tidningarna. Ta bara, återigen i mitt län, radions möjligheter
            att snabbt gå ut med varningar, t.ex. vid en kärnkraftsolycka
            - om det nu skulle hända - en trafikolycka eller vad som helst.
          </note>
          <note>
            Därför vill jag återigen trycka på detta: Var aktsam om de lokala
            redaktionerna, och se till att vi får behålla dem i fortsättningen.
          </note>
          <note>
            Anf. 29 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Det är kolossalt viktigt att olika verkligheter och
            hela landet speglas i vårt medieutbud, och vi vet att vi har en
            koncentration på mediemarknaden som gör att det ibland går åt
            fel håll. Samtidigt är det viktigt att vi mot den bakgrunden har
            public service-radio och public service-TV, som ju har väldigt
            hårda krav på sig att spegla hela landet. 55 % av utbudet ska
            t.ex. vara producerat i andra delar av landet, alltså inte i Stockholmsområdet,
            där huvudkontoret och huvudproduktionen finns.
          </note>
          <note>
            Presstödet är lika viktigt för att se till så att lokala tidningar
            kan överleva, helst två tidningar på så många orter som möjligt,
            och dessutom ett särskilt stöd till s.k. fådagarstidningar, som
            ju är kolossalt viktigt för att lokala tidningar ska kunna existera.
            Där har vi också ett mycket gammalt gott samarbete mellan just
            Centerpartiet och Socialdemokraterna om att slå vakt om att vi
            ska ha ett välutvecklat presstöd. Det här är inslag som är viktiga
            för mångfalden.
          </note>
          <note>
            När det gäller att garantera just TV 4:s regionala spridning
            tror jag att det är viktigt att på olika sätt försöka stötta alla
            aktörer på TV-marknaden som har höga ambitioner när det gäller
            programinnehåll och lokal spridning. Jag tycker att vi från Kulturdepartementet
            har en god dialog med TV 4. Det finns ett förtroende mellan oss.
            Samtidigt går det ju inte att garantera någonting när det gäller
            ett privat företag som TV 4, som ju har ägare som kräver avkastning
            på insatt kapital. Den typen av garantier kan vi inte skaffa oss.
            Men så länge vi har ett förtroendefullt samarbete och det finns
            avtal skrivna mellan staten och
          </note>
          <note>
            TV 4 tror jag att vi kan garantera att det kommer att vara en
            spännande konkurrenssituation mellan TV 4
          </note>
          <note>
            och public service, och också en lokal spridning av
          </note>
          <note>
            TV 4:s redaktioner.
          </note>
          <note type="speaker">
            Anf. 30 RIGMOR STENMARK (c):
          </note>
          <note>
            Fru talman! Public service - ja! Presstöd - ja! Vi i
          </note>
          <note>
            Centerpartiet är naturligtvis beredda att stå fast vid det vi
            har sagt om de här frågorna. Det är också därför vi tycker att
            det är väldigt angeläget att på nytt puffa för dem, helt enkelt.
            Det är viktigt att kulturministern också ger väldigt positiva
            signaler ut i våra bygder, så att hela landet har den här möjligheten.
          </note>
          <note>
            Det handlar ju också om veckotidningar, dvs. den typen av veckotidningar
            som är nyhetstidningar. Det finns ju många sådana tidningar också,
            små tidningar som kämpar för sin existens. Vi har t.ex. Upplands
          </note>
          <note>
            Nyheter hos oss, som verkligen är en lokal tidning men som är
            en veckotidning.
          </note>
          <note>
            Jag tackar för att jag fick ha den här debatten och att kulturministern
            tog sig tid. Jag önskar verkligen lycka till med att hålla liv
            i detta. Tack!
          </note>
          <note>
            Överläggningen var härmed avslutad.
          </note>
          <note>
            8 § Svar på interpellationerna 2001/02:368 om maktkoncentration
            i medierna och 370 om digital radio
          </note>
          <note>
            Anf. 31 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Ola Karlsson har frågat mig vilka åtgärder jag avser
            att vidta med anledning av det material som utredaren av digital
            radio presenterar. Han har också frågat vilka åtgärder jag avser
            att vidta för att tillåta mångfald inom rikstäckande radio.
          </note>
          <note>
            Den 19 april 2002 överlämnades delbetänkandet
          </note>
          <note>
            Digital radio - kartläggning och analys (SOU
          </note>
          <note>
            2002:38) till regeringen. Enligt direktiven (dir.
          </note>
          <note>
            2001:88) var utredarens uppgift att i ett första steg kartlägga
            och analysera situationen för den digitala distributionen av radio
            i Sverige och i utlandet. Utredaren har i enlighet med kommittédirektiven
            bl.a.
          </note>
          <note>
            behandlat frågor som rör den tekniska utvecklingen, programutbud,
            frekvensfördelning, ekonomiska aspekter och andra distributionsmetoder
            för digital ljudradio än DAB.
          </note>
          <note>
            Genom det nyligen överlämnade delbetänkandet har det första steget
            av utredningsarbetet avseende den digitala radion redovisats.
            Av direktiven framgår att utredaren i ett andra steg ska analysera
            den digitala radions framtidsförutsättningar. Kartläggningen och
            analysen som redovisas i delbetänkandet kommer att vara utgångspunkten
            för det fortsatta arbetet. Betänkandet kommer även att remitteras.
            I det andra skedet av utredningsarbetet kommer parlamentarisk
            medverkan att krävas. Regeringen avser att återkomma i frågan
            om uppdragets omfattning och inriktning samt om kommitténs sammansättning.
          </note>
          <note>
            När det gäller radiosändningar till hela landet innebär den begränsade
            tillgången på sändningsfrekvenser att endast ett fåtal tillstånd
            kan meddelas. Av bl.a. detta skäl har tillstånd för rikstäckande
            ljudradiosändningar endast meddelats Sveriges Radio AB
          </note>
          <note>
            och Sveriges Utbildningsradio AB. I sina sändningstillstånd är
            dessa bolag ålagda att bl.a. iaktta opartiskhet och saklighet
            samt att sända ett mångsidigt programutbud. Villkorens efterlevnad
            övervakas av
          </note>
          <note>
            Granskningsnämnden för radio och TV. Verksamheten inom SR och
            UR är finansierad och organiserad på ett sådant sätt att programföretagen
            står fria från såväl staten som andra offentliga eller privata
            makthavare. Genom att fyra sändarnät disponeras för verksamheten
            finns möjligheter att bedriva en programverksamhet med både bredd
            och djup och därigenom tillgodose ett brett spektrum av önskemål
            från lyssnarnas sida.
          </note>
          <note>
            Radio är en viktig medieform och de kommersiella aktörerna är
            bra för radion även om det stundtals kan finnas motsättningar
            mellan olika intressen, t.ex.
          </note>
          <note>
            avseende utrymmet för public service respektive privata företag.
            Sedan den 1 juli 2001 gäller nya bestämmelser för den privata
            radion enligt radio- och
          </note>
          <note>
            TV-lagen. Avsikten med de nya reglerna är att stärka yttrandefriheten,
            öka mångfalden och den lokala förankringen i syfte att varje programföretag
            ska få en oberoende ställning med självständig programverksamhet.
            I december 2001 beslutade Radio- och TV-
          </note>
          <note>
            verket om elva nya tillstånd enligt de nya reglerna.
          </note>
          <note>
            Jag tror och hoppas att vi på sikt kommer att se en ökad mångfald
            inom hela radioområdet vilket leder mig tillbaka till det pågående
            utredningsarbetet som rör den digitala radion. Teknikutvecklingen
            innebär nya möjligheter för radio i sin helhet. I det nyligen
            överlämnade betänkandet om digital radio förs som jag tidigare
            nämnt en rad frågor fram som rör den fortsatta hanteringen av
            marksänd digital radio. Vad detta arbete kommer att leda fram
            till är för tidigt att säga.
          </note>
          <note type="speaker">
            Anf. 32 OLA KARLSSON (m):
          </note>
          <note>
            Fru talman! Jag ska börja med att tacka statsrådet för svaret.
            Det är utförligt vad gäller frågan om den digitala radion men
            inte lika utförligt vad gäller frågan om maktkoncentration i medierna.
          </note>
          <note>
            Digital radio i marknätet liknar lång färd mot - ja, vadå? Den
            digitala radion startade sina sändningar
          </note>
          <note>
            1995. Hittills har Sveriges Radio lagt ut runt 300
          </note>
          <note>
            miljoner kronor på sändningarna. Man har sänt utan att några
            kunnat lyssna, därför att inga mottagare har funnits ute på marknaden.
            Det har funnits kanske
          </note>
          <note>
            1 000-2 000 mottagare. Sedan årsskiftet sänds digitalradio eller
            DAB-radio bara i storstadsområdena.
          </note>
          <note>
            För drygt ett år sedan, under vårvintern 2001, diskuterade public
            service-beredningen behovet av en skyndsam utredning för att se
            över digitalradion. Det blev också så småningom riksdagens beslut
            i juni
          </note>
          <note>
            2001, om jag inte minns fel. Det är beklagligt att statsrådet
            har dröjt så länge med att tillsätta utredaren och att ha en så
            lång hantering av utredningen. Jag tror inte att någon i public
            service-beredningen trodde att ordet "skyndsamt" skulle innebära
            att produkten skulle bli klar runt årsskiftet två år senare. Statsrådets
            politik har lett till fortsatt miljonrullning för Sveriges
          </note>
          <note>
            Radio utan möjlighet för människor att lyssna på programmen.
          </note>
          <note>
            Som jag skrev i min interpellation finns det två grundproblem
            för den digitala radion. Det är dels dyra mottagare, dels det
            mycket smala utbudet. Det är i praktiken bara Sveriges Radios
            sändningar man kan lyssna på. Statsrådet stängde effektivt ute
            de kommersiella aktörerna. Det fanns ett förslag till fördelning
            från Radio- och TV-verket men det kom inget beslut från statsrådet.
            Jag skulle därför vilja fråga statsrådet: När räknar statsrådet
            med att utredandet ska vara klart? När kan en eventuell lagstiftning
            träda i kraft?
          </note>
          <note>
            Jag vill upprepa min fråga om maktkoncentration i medierna: Vilka
            åtgärder avser statsrådet att vidta för att tillåta mångfald inom
            rikstäckande radio? Det är ett problem att det i praktiken bara
            är tillåtet för en aktör - om man räknar med Utbildningsradion
            är det två aktörer - att sända rikstäckande radio. I statsrådets
            svar försvaras monopolet och maktkoncentrationen med att monopolet
            disponerar så stort utrymme.
          </note>
          <note>
            Det skulle Berlusconi i Italien också kunna ställa upp på. I
            och med att han disponerar så många nät och kanaler skulle det
            vara ett argument för att den maktkoncentrationen är bra.
          </note>
          <note>
            Åter till frågan: Vilka åtgärder avser statsrådet att vidta för
            att tillåta mångfald inom rikstäckande radio eller, annorlunda
            uttryckt, är mångfald bra inom riksradio, ja eller nej?
          </note>
          <note>
            Anf. 33 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! I det här parlamentet är det Ola Karlsson som spelar
            rollen som Silvio Berlusconi.
          </note>
          <note>
            DAB-radion infördes på försök. Sveriges Radio fick möjlighet
            att bedriva försöksverksamhet från
          </note>
          <note>
            1995. Det riksdagen uttalade då var att verksamheten skulle utvärderas
            när lyssnarna väl hade kunnat bilda sig en uppfattning om DAB-radion.
            Det bestämdes ingen tidpunkt. Åren har gått och vi har sett vilka
            problem DAB-radion har i Sverige och i andra länder där det finns
            för få mottagare och för litet intresse. Vi har från regeringens
            sida därför ingripit i förhållande till det tidigare fattade riksdagsbeslutet.
            Det är vi som har tagit initiativet. Vi har sagt att vi måste
            tillsätta en utredning, trots att försöksperioden inte har pågått
            så länge att lyssnarna kan ha några synpunkter på utbudet. Den
            utredningen arbetar nu.
          </note>
          <note>
            Det stod "skyndsamt" i public servicepropositionen. Den antogs
            av riksdagen ganska sent förra året. Mycket snart därefter tillsattes
            den DAB-
          </note>
          <note>
            radiokommitté som nu är klar med sitt första delbetänkande. Jag
            tycker att det är ett skyndsamt agerande. Det är viktigt att det
            parlamentariska inslaget nu kommer in i utredningen och att alla
            får en möjlighet att göra en bedömning av den digitala radions
            framtid. Från regeringens sida har vi tydligt markerat att anledningen
            till att vi vill ha denna utredning är att vi känner osäkerhet
            kring framtiden. Dessutom har public service-beslutet i denna
            kammare blivit restriktivt när det gäller de medel som Sveriges
            Radio tills vidare får använda för denna verksamhet.
          </note>
          <note>
            Det är ett problem att vi inte har utrymme för mer av rikstäckande
            kommersiell radio. I praktiken är det fem rikstäckande nätverk
            som står för den kommersiella radion. Vi har en public service-radio.
            Vi har en sammanhållen kommersiell radio som inte bidrar till
            mångfalden. Det gör däremot public service, som har sina speciella
            uppdrag. Jag hade gärna sett att den kommersiella radion var med
            i den utvecklingen av digital radio. Det hade varit mycket bättre,
            för att kunna göra en rimlig utvärdering. Det beklagliga var att
            man från den kommersiella radion valde att hoppa av precis när
            vi skulle fatta beslut om tillstånd.
          </note>
          <note type="speaker">
            Anf. 34 OLA KARLSSON (m):
          </note>
          <note>
            Fru talman! Det är genom statsrådet Ulvskogs politik som det
            inte har kommit fler lyssnare till den digitala radion. Tillåter
            man inte fler än Sveriges
          </note>
          <note>
            Radio att sända digitalt blir intresset för att skaffa den dyra
            mottagaren mycket begränsat. Vem skaffar en dyr mottagare bara
            för att kunna lyssna på Sveriges
          </note>
          <note>
            Radios kanaler? Det är en mycket berättigad fråga som lyssnarna
            har att ställa sig.
          </note>
          <note>
            Resultatet blir att det inte blir några lyssnare.
          </note>
          <note>
            Därmed är det svårt att göra en utvärdering. Så kan man förhala
            och fortsätta miljonrullningen år efter år.
          </note>
          <note>
            Radio- och TV-verket överlämnade ett förslag till fördelning
            av sändningstillstånd till regeringen 1995, om jag inte minns
            alldeles fel. Några år efteråt, när det inte hade blivit något,
            drog de kommersiella kanalerna tillbaka sina ansökningar därför
            att det regelverk som statsrådet föreslog inte tillgodosåg de
            kommersiella kanalernas intressen.
          </note>
          <note>
            Det är otvetydigt att statsrådets politik har bidragit till den
            mycket dåliga utvecklingen för digital radio och att den mycket
            långsamma processen med utredandet kommer att leda till att det
            dröjer innan de kommersiella kanalerna får möjlighet att vara
            med.
          </note>
          <note>
            Sedan åter till frågan om mångfald inom rikstäckande radio. Kan
            inte statsrådet ändå avge ett principsvar? Är det bra med mångfald
            inom riksradio i form av flera aktörer, ja eller nej? Är det bra
            med mångfald, eller är värnandet om Sveriges Radio viktigare än
            att öppna för fler aktörer?
          </note>
          <note>
            Ett sätt att få fart på den digitala radion vore att säga att
            statsrådet är beredd att öppna för fler rikstäckande kommersiella
            kanaler. Är statsrådet beredd att ge en sådan signal?
          </note>
          <note>
            Man försvarar monopolet och maktkoncentrationen genom att säga:
            "Genom att fyra sändarnät disponeras för verksamheten finns möjligheter
            att bedriva en programverksamhet med både bredd och djup och därigenom
            tillgodose ett brett spektrum av önskemål från lyssnarnas sida."
            Det skulle Berlusconi också kunna skriva under på i sina mediekoncerner
            i
          </note>
          <note>
            Italien.
          </note>
          <note>
            Åter till frågan digital radio. När räknar statsrådet med att
            utredandet ska vara klart? När räknar statsrådet med att en lagstiftning
            kan föreläggas riksdagen för ett ikraftträdande?
          </note>
          <note>
            Anf. 35 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Ola Karlsson talar strunt. När det gäller den kommersiella
            radion var vi från regeringens sida mycket intresserade av att
            få med den i den digitala utvecklingen. Jag har en god dialog
            med
          </note>
          <note>
            Radioutgivarföreningen. Jag är angelägen om att upprätthålla
            den goda dialogen.
          </note>
          <note>
            Problemet för den kommersiella lokalradion är det regelverk som
            den borgerliga regeringen riggade för de kommersiella lokalradiotillstånden
            i början av 90-
          </note>
          <note>
            talet. Auktionsförfarandet innebar att dessa bolag drog på sig
            väldigt höga koncessionsavgifter. Det var pengarna som skulle
            avgöra om man kunde få ett tillstånd, och man bjöd över varandra.
            Nu sitter man med denna jätteryggsäck. Det är klart att det är
            ett problem för den kommersiella radion när man ska tänka på framtiden.
          </note>
          <note>
            Jag för gärna diskussioner med den kommersiella radion om detta.
            Men det var nog inte huvudproblemet när man klev av från den digitala
            utvecklingen vid ett tidigare tillfälle. Får vi bara fortsätta
            att resonera med varandra utan att Ola Karlsson kommer med sina
            konstiga blandningar av äpplen och päron tror jag att det kommer
            att gå ganska bra i slutänden.
          </note>
          <note>
            Jag tycker att det är väldigt viktigt med mångfald.
          </note>
          <note>
            Vi har en mediekoncentration i detta land som till varje pris
            försvaras av Ola Karlsson. Han vill ha privata monopol när det
            gäller distribution och också utbudet. Det vill inte jag. Den
            kommersiella radion har en plats i framtiden. Vi kan inte trolla
            fram frekvensutrymme i den gamla tekniken. Det är mycket besvärligt.
            Men vi för diskussioner med radion om detta.
          </note>
          <note type="speaker">
            Anf. 36 OLA KARLSSON (m):
          </note>
          <note>
            Fru talman! Statsrådet säger att jag pratar strunt här i kammaren.
            Det är väl mycket möjligt. Jag kan konstatera att jag i så fall
            är i mycket gott sällskap.
          </note>
          <note>
            Jag är inte alldeles ensam i den här debatten, t.ex.
          </note>
          <note>
            Statsrådet säger att skälet till att den kommersiella radion
            inte har kommit med i de digitala sändningarna var det regelverk
            som den borgerliga regeringen riggade. Men det var inget auktionsförfarande
            för att utse vilka kommersiella kanaler som skulle få vara med
            i de digitala sändningarna. Det var i stället den traditionella
            Ulvskogska politiska skönhetstävlingen, eller då Margot Wallströms.
            Auktionsförfarandet var borta när det handlade om att utse de
            kommersiella kanalerna till de digitala sändningarna. Då fanns
            inget auktionsförfarande. Det var den traditionella socialdemokratiska
            skönhetstävlingen.
          </note>
          <note>
            Återigen: När räknar statsrådet med att en ny lagstiftning ska
            kunna träda i kraft? Vilken är signalen till de kommersiella aktörer
            som vill vara med? Är det den 1 januari 2004, den 1 januari 2005
            eller 2006?
          </note>
          <note>
            Ungefär vilken tidshorisont tänker sig statsrådet för en kommande
            lagstiftning?
          </note>
          <note>
            Sedan till frågan om maktkoncentration i medierna. Det enda område
            där vi i dag har monopol är
          </note>
          <note>
            Riksradion. Det monopolet kämpar Marita Ulvskog med näbbar och
            klor för att försvara för Sveriges
          </note>
          <note>
            Radio.
          </note>
          <note>
            Anf. 37 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Ola Karlsson får väl ta ett samtal med
          </note>
          <note>
            Carl Erik Hedlund, den moderat som är ordförande i ägarstiftelsen
            för public service-bolagen, så får de snacka om vad de menar med
            monopol.
          </note>
          <note>
            En radio och television i allmänhetens tjänst som inte behöver
            ge avkastning på kapital till sina ägare tycker jag är en mycket
            värdefull radio och television.
          </note>
          <note>
            Det betyder icke att jag tycker att den kommersiella radion inte
            har en viktig plats. Jag kommer att fortsätta diskussionen med
            den kommersiella radion om framtiden.
          </note>
          <note>
            Det som gjorde att den kommersiella radion klev av den digitala
            satsningen förra gången och inte ville vara med hela vägen när
            vi från regeringens sida var på vippen att fatta beslut om tillstånden
            kan möjligen ha haft sina alldeles speciella skäl.
          </note>
          <note>
            En viktig fråga i botten som var av saklig natur var att man
            hade bundit upp så mycket av sina pengar i att betala dessa utauktionerade
            tillstånd. Det gjorde att man hade väldigt höga koncessionsavgifter.
            Det var en tung ryggsäck att bära. Då har man svårt att ha råd
            också med digitala radiosändningar.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2001/02:369 om digitala mottagare
          </note>
          <note>
            Anf. 38 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Ola Karlsson har frågat om jag avser att föreslå
            några åtgärder med anledning av förslagen om storskalig utdelning
            av digitala mottagare för television.
          </note>
          <note>
            Remisstiden för Digital-TV-kommitténs slutbetänkande har nyligen
            löpt ut. Betänkandet bereds i
          </note>
          <note>
            Regeringskansliet med sikte på att en proposition ska kunna läggas
            fram för riksdagen under senare delen av år 2002. I det sammanhanget
            kommer regeringen att ta ställning till olika förslag som har
            förts fram.
          </note>
          <note type="speaker">
            Anf. 39 OLA KARLSSON (m):
          </note>
          <note>
            Fru talman! Låt mig först tacka för det mycket korta svaret.
            Låt mig sedan också konstatera att riksdagen är den plats där
            man ska kunna föra intressanta principdiskussioner om utvecklingen
            på medieområdet. Det borde öppna för möjligheten att få en principdiskussion
            om det ändå ganska stora förslag som har förts fram.
          </note>
          <note>
            Förslaget om "folkbox", eller "Maritalåda", som det också har
            kallats i en tidning, har förts fram som ett remissvar på Digital-TV-kommitténs
            betänkande.
          </note>
          <note>
            Det är få utredningar som så brutalt har slaktats och strimlats
            som den utredningen. Den enda parallell jag kan komma på är Lokalradiokommittén.
          </note>
          <note>
            Flera av de riktigt tunga remissinstanserna har sågat utredningen
            jämns med fotknölarna eller strax under det. Statskontoret, Riksrevisionsverket
            och
          </note>
          <note>
            SVT har konstaterat med något olika ordvändningar att utredningen
            inte kan ligga till grund för ett politiskt ställningstagande.
          </note>
          <note>
            En av de modeller som har förts fram av remissinstanserna är
            gratisdistribution av enkla mottagare. Det är framför allt SVT
            och Teracom, som har mycket nära kontakter med departementet,
            som har fört fram de idéerna.
          </note>
          <note>
            Jag förstår att statsrådet inte kan gå in på detaljer när ett
            beredningsarbete pågår, men det borde ändå finnas utrymme för
            en principdiskussion.
          </note>
          <note>
            Jag slår gärna fast att det finns vissa statliga intressen i
            det här. Jag tycker att staten måste hjälpa till att skapa utrymme
            för att SVT ska kunna få lägre sändningskostnader. Staten ska
            också hjälpa till så att alla ska kunna se TV, dvs. statliga insatser
            är eller kan vara befogade där distribution eller mottagning är
            mycket dyra.
          </note>
          <note>
            Jag tycker också att det är viktigt att teknikskiften sker frivilligt.
            De ska komma som en följd av att konsumenterna uppfattar erbjudandet
            som bra - inte därför att de påtvingas det uppifrån av staten.
            Det är också viktigt att SVT:s distribution är teknikneutral.
          </note>
          <note>
            Med detta sagt tycker jag att det är rätt så lätt att komma fram
            till att staten inte ska skjuta till miljardbelopp för att subventionera
            TV-mottagare. Det måste finnas många, många andra områden som
            ligger mycket högre på en prioriteringslista. Det kan inte vara
            en statlig uppgift att med miljardbelopp subventionera mottagare,
            även om jag förstår det mot bakgrund av de mycket stora problem
            som bolaget Boxer har i dag. I dagsläget lär ökningstakten vara
            ungefär netto 1 000 boxar mer - i alla var det så i februari månad.
            Ska man uppnå det mål man har satt så tar det alltså ytterligare
            650 månader, eller lite drygt 55 år, innan man har nått målgruppen.
          </note>
          <note>
            Jag vill ändå fråga statsrådet: Är det en statlig uppgift att
            skjuta till miljarder till att subventionera
          </note>
          <note>
            TV-mottagare? Väljarna har rätt att få höra ett principsvar före
            valet.
          </note>
          <note>
            Anf. 40 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag tackar för Ola Karlssons remissynpunkter på den
            utredning som han själv var ledamot av, dvs. Digital-TV-kommittén.
            Han har också skrivit ett särskilt yttrande.
          </note>
          <note>
            Det måste kännas lite trist att ha suttit i en utredning som,
            som Ola Karlsson själv framställer det, i stort sett har blivit
            sågad jäms med fotknölarna. Jag kan trösta honom. Full så illa
            är det inte, Ola! Det finns en hel del positiva synpunkter. Det
            är en faktiskt enda remissinstans som står för förslaget om ett
            teknikskifte där man överger det analoga marknätets digitalisering,
            nämligen Viasat som ju är ett MTG-
          </note>
          <note>
            företag och har andra intressen.
          </note>
          <note>
            Det är alltså inte så farligt, Ola Karlsson. Vi analyserar remissvaren.
            Upp med mungiporna - det här kommer att gå bra! Vi kommer att
            göra en ordentlig genomlysning av alla de förslag som finns. Vi
            ska inte hafsa igenom det här genom att innan vi har gjort en
            grundlig remissammanställning stå i en talarstol och komma med
            tvärsäkra utsagor om framtiden för detta viktiga demokratiprojekt.
          </note>
          <note type="speaker">
            Anf. 41 OLA KARLSSON (m):
          </note>
          <note>
            Fru talman! Låt mig först som upplysning säga att det var en
            reservation som jag skrev till Digital-TV-
          </note>
          <note>
            kommitténs betänkande, och inte bara ett särskilt yttrande. Om
            statsrådet vänder sig något till vänster så kan hon nog få det
            bekräftat av sin sakkunniga medarbetare.
          </note>
          <note>
            Det borde vara ett bekymmer för statsrådet att den utredning
            som har legat henne så varmt om hjärtat och som hon tillsatte
            sin egen närmaste kvinna, som sedan blev generaldirektör i Konkurrensverket,
            att leda så totalt har slaktats av tunga remissinstanser. De konstaterar
            att utredningen inte kan ligga till grund för ett ställningstagande.
          </note>
          <note>
            Jag har full förståelse för att statsrådet inte kan gräva ned
            sig i detaljer eller olika specifikationer.
          </note>
          <note>
            Men det borde ändå vara möjligt att föra ett principresonemang
            om statens engagemang i ett teknikskifte och om statens engagemang
            beloppsmässigt i sådant här. Är det en statlig uppgift att subventionera
          </note>
          <note>
            TV-mottagare med miljardbelopp - ja eller nej?
          </note>
          <note>
            Jag kan förstå problemet för statsrådet Ulvskog med att ge sig
            ut på valkampanjer och prata om de fyra prioriterade områdena:
            Vård, skola, omsorg och så Robert. Men jag tycker ändå att väljarna
            har rätt att få reda på socialdemokratins och kulturministerns
            principiella inställning till en sådan här stor fråga som kan
            kosta miljardbelopp och som innebär nya åtaganden för staten.
          </note>
          <note>
            Är det alltså en statlig uppgift att subventionera
          </note>
          <note>
            TV-mottagare med miljardbelopp - ja eller nej?
          </note>
          <note>
            Anf. 42 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Ola Karlsson tycker om att framställa allt som sker
            på medieområdet och som inte handlar om privata monopol som miljardrullningar
            och miljonrullningar med skattemedel. Vi hade en KU-
          </note>
          <note>
            utfrågning tidigare i dag som Ola Karlsson deltog i.
          </note>
          <note>
            Då fick jag anledning att påminna om den KU-
          </note>
          <note>
            granskning som gjordes år 2000 när det gäller det digitala marknätet
            och Teracoms insatser där. Hittills har icke en enda skattekrona
            gått till detta projekt -
          </note>
          <note>
            något som konstitutionsutskottet kom fram till i sin granskning
            för två år sedan.
          </note>
          <note>
            Jag har stor respekt för de sju partier som satt med i Digital-TV-kommittén,
            där Ola Karlsson var en ensam ropande röst i öknen tillsammans
            med Folkpartiets representant. De andra fem partierna står ju
            bakom detta teknikskifte från analog till digital teknik, inte
            för att vi ska få så många kanaler utan för att också i framtiden
            ska kunna få television till rimlig kostnad oberoende av var vi
            bor, dvs. i princip i hela landet. Det är det som det handlar
            om. Jag har alldeles för stor respekt för dessa partier och för
            denna fråga för att göra den till något konstigt inslag i valrörelsen.
            Fem partier över blockgränsen står bakom tanken på detta teknikskifte.
            Det ska grundligt gås igenom med de andra partierna och med remissinstanserna.
            Sedan ska vi komma fram till en proposition. Jag är inte beredd
            att skjuta i väg några skott i den viktiga diskussionen i en interpellationsdebatt
            med Ola Karlsson.
          </note>
          <note type="speaker">
            Anf. 43 OLA KARLSSON (m):
          </note>
          <note>
            Fru talman! Det är intressant att statsrådet inte kan ge besked
            i en sådan här viktig fråga. Det som två mycket tunga remissinstanser,
            SVT och Teracom, har föreslagit är att man i praktiken ska dela
            ut gratis TV-
          </note>
          <note>
            mottagare till hushållen. SVT vill att det ska ske genom att
            man tar pengar från företagets distributionskonto, och Teracom
            säger rätt ut att staten ska betala detta direkt.
          </note>
          <note>
            En enkel mottagare per hushåll borde pengamässigt landa någonstans
            mellan tre och fem miljarder kronor. Är detta en riktig prioritering
            för staten? Är det riktigt att staten ska lägga mellan tre och
            fem miljarder på att subventionera TV-mottagare? Jag tycker inte
            det. Jag tycker att det borde vara ganska lätt att säga att teknikskiften
            ska ske frivilligt, genom att konsumenterna uppfattar erbjudandet
            som så pass intressant att de är beredda att betala för vad en
            normal TV-mottagare kostar.
          </note>
          <note>
            Statsrådet vägrar att ge besked trots att statsrådet tänker ge
            sig ut i valrörelsen och begära väljarnas förtroende för att fortsätta
            bedriva politik - kanske inte kulturpolitik men väl politik. Vad
            kommer statsrådets svar till väljarna att vara när de frågar i
            valrörelsen?
          </note>
          <note>
            Anf. 44 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag är glad över att jag och Ola Karlsson äntligen
            är överens på en punkt, nämligen att det här teknikskiftet är
            en viktig fråga. Det gör att det blir väldigt enkelt. Då kan man
            säga att så viktiga frågor ska man inte avhandla utan en grundlig
            demokratisk process. Jag skulle aldrig drömma om att ge mig ut
            i valrörelsen och tala å fem partiers vägnar - fem partier som
            dessutom befinner sig på båda sidor av blockgränsen - i en så
            viktig fråga. Detta är något som vi ska ägna hösten åt och återkomma
            med en proposition.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2001/02:351 om EU
          </note>
          <note>
            och svensk flyktingpolitik
          </note>
          <note type="speaker">
            Anf. 45 Statsrådet MONA SAHLIN (s):
          </note>
          <note>
            Fru talman! Sten Andersson har frågat mig om vilka åtgärder jag
            är beredd att vidta i syfte att - som han skriver - till andra
            medlemmar i EU förmedla alla positiva erfarenheter av den unikt
            lyckade asyloch flyktingpolitik Sverige sedan länge för. Bakgrunden
            är att, som Sten Andersson skriver, svenska regeringsledamöter
            och partiledare efter det senaste folketingsvalet i Danmark framträtt
            i medier "där man unisont förkastade utgången av det danska valresultatet".
          </note>
          <note>
            Av interpellationens formulering drar jag slutsatsen att det
            också avser integrationspolitiken.
          </note>
          <note>
            Det har tydligen undgått Sten Andersson att de planer på förändring
            av "utlänningslagstiftningen"
          </note>
          <note>
            som den danska regeringen har aviserat har mött både oro och
            kritik inte bara från Sverige utan från många andra länder. Också
            FN:s flyktingkommissariat har framfört sådan kritik.
          </note>
          <note>
            Själv har jag och två kolleger från den belgiska och franska
            regeringen i ett öppet brev till den danska social- och jämställdhetsministern
            uttryckt vår oro över dessa ändringarna. Mot den bakgrunden har
            vi därför i ett brev föreslagit en konstruktiv dialog för att
            få klarhet i den danska regeringens avsikter.
          </note>
          <note>
            Avsikten är givetvis inte att på så sätt tvinga på något land
            den politik som finns i något annat land.
          </note>
          <note>
            Däremot är det av största vikt att alla EU:s medlemsländer också
            i praktiken håller fast vid de åtaganden om grundläggande värderingar
            som hela den europeiska unionen bygger på. Som Sten Andersson
            möjligen känner till finns dessa åtaganden upptagna både i den
            europeiska stadgan för grundläggande rättigheter samt i de två
            direktiv som syftar till att främja likabehandling och motverka
            diskriminering som ministerrådet antog år 2000.
          </note>
          <note>
            Det är om de värderingar som ligger till grund för dessa åtaganden
            - och det sätt som de kan komma att reflekteras på i den föreslagna
            danska lagstiftningen -
          </note>
          <note>
            som vi vill ha en diskussion med den danska regeringen.
          </note>
          <note>
            Under andra halvåret i år kommer Danmark att vara ordförandeland
            i EU. Den danska regeringen har meddelat att den då kommer att
            driva bl.a. integrationsfrågor. De ska tas upp till diskussion
            både vid en konferens och vid ett därefter kommande möte med ministerrådet.
            Det blir då tillfälle att länderna emellan diskutera integrationsfrågorna
            utifrån erfarenheterna i varje enskilt land. Från svensk sida
            kommer vi då att med kraft markera att integrationsfrågorna inte
            får bli ett slagträ för främlingsfientliga krafter.
          </note>
          <note>
            Om Sten Andersson inte delar de grundläggande värderingar som
            jag pekat på, så må det vara hans sak. Men han få finna sig i
            att vi som tror på dem också i fortsättningen kommer att verka
            för att de upprätthålls både i Sverige och i andra länder.
          </note>
          <note>
            Anf. 46 STEN ANDERSSON (-):
          </note>
          <note>
            Fru talman! Jag ska givetvis slåss för att alla som tror på sin
            sak ska kunna driva den. Det vore skam annars.
          </note>
          <note>
            Jag tycker att det i dag finns en oroväckande tendens inom EU
            att lägga sig i resultaten av allmänna och fria val i andra länder.
            För något år sedan var det
          </note>
          <note>
            Österrike. Det blev en katastrof när det gäller EU:s trovärdighet.
            Det kommer aldrig att upprepas igen enligt EU:s högsta ledning.
            Senast var det Danmark som efter det senaste valet fick kritik
            av ministrar från tre EU-länder.
          </note>
          <note>
            Jag förstår inte varför det blev ett öppet brev. Det berodde
            väl antagligen på att man trodde att det agerandet skulle ge bäst
            medial effekt. Man kan fråga sig vad de här tre länderna, Belgien,
            Frankrike och Sverige, har att skryta över när det gäller flykting-
            och integrationspolitik.
          </note>
          <note>
            Fru talman! I dag finns det också länder där det gungar häftigt.
            I Tyskland har nu f.d. förbundskanslern Helmut Schmidt, socialdemokrat,
            skrivit en memoarbok där han är starkt kritiskt till omfattningen
            av den tidigare förda tyska flyktingpolitiken. I Storbritannien
            har man en mycket hård debatt om flyktingpolitiken. Jag behöver
            inte nämna Italien och Spanien. Sedan har vi Norge som i och för
            sig inte är medlem av EU, men där den norska regeringen nu lägger
            fram mycket skarpa förslag. Arbetarpartiet i Norge börjar närma
            sig den danska linjen.
          </note>
          <note>
            Fru talman! Jag vet inte varför Finland alltid kommer undan i
            de här sammanhangen. De har ju ingen flyktingpolitik alls. De
            får aldrig något brev från andra länders ministrar.
          </note>
          <note>
            Statsrådet refererar till FN:s flyktingkommissarie som också
            lär ha kritiserat Danmark. Jag har en artikel här från Jyllands-Posten
            den 30 december i fjol, dvs. dagen före nyårsafton. Där kritiserar
            FN:s flygtningehøjkommissær, som det heter på danska, detta, och
            det är alltså Hollands f.d. statsminister som också är socialdemokrat.
            Han säger att Danmarks flyktingpolitik, varken den nuvarande eller
            den föreslagna skiljer sig i någon större omfattning från den
            inom
          </note>
          <note>
            EU. Jag undrar varifrån statsrådet får sina uppgifter, eller
            så ljuger medvetet några tidningar.
          </note>
          <note>
            Fru talman! Till sist undrar jag när ett antal ministrar i EU:s
            medlemsländer kommer att skicka protestbrev till Finland och be
            att de omprövar sin i dag faktiskt minimala asyl- och flyktingpolitik.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2001/02:360 om antisemitism och islamofobi
          </note>
          <note type="speaker">
            Anf. 47 Statsrådet MONA SAHLIN (s):
          </note>
          <note>
            Fru talman! Yvonne Ruwaida har frågat hur jag avser att agera
            för att dels stödja de institutioner, samfund, organisationer
            och personer som utsätts för antisemitiska och islamofobiska hot,
            dels motverka antisemitism och islamofobi i Sverige.
          </note>
          <note>
            Jag delar helt Yvonne Ruwaidas oro över de uttryck för islamofobi
            och antisemitism som i ökande grad förekommer i Sverige efter
            den 11 september och som en följd av utvecklingen i Mellanöstern.
          </note>
          <note>
            Som Yvonne Ruwaida påpekar behövs det kraftiga åtgärder för att
            motverka dessa företeelser och ge stöd till personer och organisationer
            som utsätts för hot.
          </note>
          <note>
            Som så ofta framhålls måste allt arbete för att motverka intolerans
            och värna demokratiska och humanitära värderingar bygga på ett
            brett engagemang från hela samhället. Det är också i högsta grad
            fallet när det gäller denna frågeställning.
          </note>
          <note>
            Det är en fråga för polisen att ge skydd till personer, organisationer
            eller institutioner som utsätts för hot om våld eller andra övergrepp
            eller som kan bedömas löpa risk för sådant.
          </note>
          <note>
            Kampen mot brott med rasistiska och främlingsfientliga motiv
            är sedan flera år ett högt prioriterat område inom polisen. Detta
            gäller givetvis också i fortsättningen.
          </note>
          <note>
            Regeringen har ett särskilt ansvar för att motverka intolerans
            och värna demokratiska och humanitära värderingar. Därför görs
            också många insatser. Låt mig redovisa några av dem.
          </note>
          <note>
            När det gäller det breda och långsiktiga arbetet mot islamofobi
            och antisemitism och annan intolerans har det i stora delar redovisats
            i den handlingsplan mot rasism, främlingsfientlighet m.m. som
            regeringen antog i februari 2001.
          </note>
          <note>
            Vad gäller sådana åtgärder som särskilt riktas mot islamofobi
            och antisemitism, vill jag nämna några trots att jag är väl medveten
            om att Yvonne Ruwaida känner till dem.
          </note>
          <note>
            År 1997 tog statsministern initiativ till informationssatsningen
            Levande Historia. Den 1 januari 2003
          </note>
          <note>
            inrättades Forum för levande historia. Med utgångspunkt i Förintelsen
            ska verksamheten syfta till att stärka människors vilja att aktivt
            verka för lika värde och främja arbete för tolerans och mänskliga
            rättigheter med utgångspunkt från Förintelsen och från svensk
            nutidshistoria.
          </note>
          <note>
            Jag vill också här peka på att regeringen i regleringsbrevet
            för Integrationsverket avseende detta budgetår uppdragit åt verket
            att redovisa hur arbetet med att förebygga och motverka rasism
            och främlingsfientlighet har bedrivits samt vilka resultat man
            har uppnått. Mot bakgrund av terroristattacken i USA
          </note>
          <note>
            ska situationen för muslimer i Sverige belysas särskilt.
          </note>
          <note>
            Jag vill också nämna boken Jalla! Nu klär vi granen - möte med
            den muslimska kultursfären, som ges ut av Utrikesdepartementet,
            trycks i 250 000 exemplar och distribueras till alla elever i
            årskurs 1 och 2 i gymnasieskolorna samt till bibliotek och ungdomsorganisationer.
          </note>
          <note>
            Slutligen vill jag nämna den översyn som nu genomförs inom Regeringskansliet,
            där man har initierat formerna för och organisationen av det framtida
            antirasistiska arbetet. Åtgärder mot islamofobi och antisemitism
            ingår uttryckligen i detta arbete.
          </note>
          <note>
            Sammanfattningsvis: Det är mycket viktigt att personer som av
            etniska eller religiösa skäl utsätts för, eller riskerar att utsättas
            för, våld eller andra övergrepp också fortsättningsvis ges det
            skydd de behöver. Det pågår härutöver ett långsiktigt arbete för
            att motverka alla former av intolerans.
          </note>
          <note>
            Regeringen kommer att noga följa utvecklingen för att bedöma
            om ytterligare åtgärder behöver vidtas.
          </note>
          <note>
            Andre vice talmannen konstaterade att interpellanten inte var
            närvarande i kammaren och förklarade överläggningen avslutad.
          </note>
          <note>
            Ajournering
          </note>
          <note>
            Kammaren beslutade kl. 16.22 på förslag av andre vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            12 § Svar på interpellation 2001/02:364 om rättssäkerhet i skolan
          </note>
          <note type="speaker">
            Anf. 48 Utbildningsminister THOMAS ÖSTROS (s):
          </note>
          <note>
            Fru talman! Helena Bargholtz har frågat om jag är beredd att
            verka för ökad rättssäkerhet för eleverna i samband med betygssättning
            genom inrättande av en prövnings- och ansvarsnämnd för skolan.
            Helena
          </note>
          <note>
            Bargholtz har även frågat på vilket sätt jag vill ge föräldrar
            och elever ökad trygghet gentemot lärare som begått tjänstefel.
          </note>
          <note>
            Att betygssättningen är korrekt och upplevs rättvist av eleverna
            är en mycket viktig fråga. Det är avgörande för betygens trovärdighet
            och betygssystemets legitimitet att betygssystemet grundar sig
            på en likvärdig bedömning. Statens skolverk har i olika sammanhang
            pekat på att bedömningen av elevernas kunskaper tycks variera.
            Regeringen gav därför i december 2001 Statens skolverk i uppdrag
            att planera för en kompetensutveckling för lärare i grundskolan,
            gymnasieskolan och gymnasial vuxenutbildning i frågor om kunskapsbedömning
            och betygssättning.
          </note>
          <note>
            Skollagskommittén (U 1999:01) har bl.a. i uppdrag att utreda
            och föreslå hur en ökad rättssäkerhet för eleverna kan åstadkommas.
            Enligt vad jag har erfarit pågår arbete i kommittén inom området
            betygssättning i anslutning till detta. Kommittén ska redovisa
            sitt uppdrag senast den 16 december 2002
          </note>
          <note>
            och jag vill inte föregripa detta arbete.
          </note>
          <note>
            Helena Bargholtz utgår från att inrättande av en central prövnings-
            och ansvarsnämnd för skolan, utöver prövning av betygssättning,
            skulle kunna höja läraryrkets status och också vara en instans
            dit elever och föräldrar kan anmäla lärare som begått tjänstefel.
          </note>
          <note>
            Läraryrkets status är en aktuell fråga som diskuteras mycket
            i olika sammanhang. Jag har, liksom tidigare statsråd med ansvar
            för skolan, starkt betonat betydelsen av läraryrket och de insatser
            som lärarna gör. Att arbeta med unga människors kunskapsbildning
            och personliga utveckling är ett av de viktigaste och samtidigt
            mest stimulerande arbeten man kan ha.
          </note>
          <note>
            Det handlar i grunden om att bidra till Sveriges fortsatta utveckling.
          </note>
          <note>
            Ett led i arbetet för läraryrkets utveckling och professionalisering
            är den nya lärarutbildningen med dess tonvikt på ämnesmässig kompetens,
            fördjupade kunskaper om lärandeprocesserna och didaktiska frågor
            liksom läraryrkets forskningsanknytning. Ingen ska tvivla på regeringens
            inställning och ambition när det gäller läraryrkets ställning
            och status. Jag vill dock samtidigt framhålla att det mest framgångsrika
            arbetet för läraryrkets professionalisering och status måste bäras
            av lärarna själva. Professionalitet kan bara utvecklas av de professionella
            själva. Jag vet att det pågår intensiva diskussioner om detta
            inom båda lärarförbunden, t.ex. frågan om auktorisation av läraryrket
            och etiska regler för lärare.
          </note>
          <note>
            Svenska Kommunförbundet har som lärarnas arbetsgivarorganisation
            en mycket viktig roll när det gäller läraryrkets status. Löner
            och andra anställningsvillkor och möjligheter till utveckling
            i yrket är av avgörande betydelse i detta sammanhang.
          </note>
          <note>
            Sverige har en väl utbildad och engagerad lärarkår. Jag känner
            inte till att tjänstefel bland lärare är ett frekvent problem.
            Om en lärare har agerat på ett sätt som kan vara att bedöma som
            tjänstefel eller annars har agerat på ett olämpligt sätt är det
            naturligtvis viktigt att en sådan händelse hanteras på ett bra
            sätt.
          </note>
          <note>
            Det finns redan flera instanser som har till uppgift att ta hand
            om den typen av problem. Det kan vara en fråga för arbetsgivaren,
            dvs. vanligen kommunen, att vidta åtgärder inom ramen för det
            arbetsrättsliga regelverket eller andra tillämpliga bestämmelser.
          </note>
          <note>
            Statens skolverk, liksom riksdagens ombudsmän
          </note>
          <note>
            (JO), har i egenskap av myndigheter som utövar tillsyn ett ansvar
            för att uppmärksamma t.ex. fall då en lärare inte följt gällande
            författningar. Om det uppstår misstanke om att en lärare gjort
            sig skyldig till något som kan vara straffbart som tjänstefel
            är det naturligtvis en fråga för polis och åklagare.
          </note>
          <note>
            Mot bakgrund av vad jag anfört är jag inte beredd att nu verka
            för inrättande av en prövnings- och ansvarsnämnd för skolan eller
            vidta några särskilda åtgärder i frågan om lärares eventuella
            tjänstefel.
          </note>
          <note type="speaker">
            Anf. 49 HELENA BARGHOLTZ (fp):
          </note>
          <note>
            Fru talman! Jag vill tacka statsrådet Thomas
          </note>
          <note>
            Östros för svaret på min interpellation.
          </note>
          <note>
            Vi är ju båda mycket besjälade av att öka rättssäkerheten när
            det gäller betygssättningen för elever. Vi har väl båda, kanske
            på olika sätt, upplevt hur hemskt det är för elever som upplever
            att de har blivit drabbade av orättvisa betyg och hur maktlösa
            elever känner sig. Det är vid få tillfällen som jag har känt så
            starkt för unga elever som när de känner att de inte rår på betygssättningen.
          </note>
          <note>
            Jag har ett konkret förslag på hur man ska kunna komma till rätta
            med detta. Jag har föreslagit att man skulle ha en prövnings-
            och ansvarsnämnd. Det skulle vara en central nämnd i varje kommun
            dit elever skulle kunna vända sig när de anser att deras betyg
            är orättvist satta. Jag vill betona - och jag upptäckte nyss att
            det faktiskt inte framgår av min interpellation
          </note>
          <note>
            - att det handlar om slutbetyg. Det är ju slutbetygen som är
            de viktigaste för eleverna. Där känner man ett extra behov av
            att kunna få rätt om det har gått fel.
          </note>
          <note>
            Detta avvisar statsrådet rakt av. Han menar att det inte ska
            vara någon prövnings- eller ansvarsnämnd.
          </note>
          <note>
            Statsrådet hänvisar i stället till Skollagskommittén, som lär
            ha fått i uppdrag att titta på frågan om rättvis betygssättning.
            I svaret på interpellationen sägs att kommittén ska komma med
            ett förslag i december i år. Det är väl bra, men jag befarar att
            Skollagskommittén kanske inte alls klarar av den här frågan.
          </note>
          <note>
            Väldigt många svåra och tunga frågor begravs i utredningar. När
            en utredning inte klarar av en viss fråga bollas den vidare till
            en ny utredning, och så kanske till ännu en utredning osv. Min
            direkta fråga till statsrådet är då: Hur länge är statsrådet beredd
            att vänta innan han kan avslöja hur han vill ha de här rättvisa
            betygen? Hur många utredningar och remissrundor ska få diskutera
            detta? Det vore väl skönt om man kunde komma med ett konkret förslag.
          </note>
          <note>
            Fru talman! Om jag nu inte får något gehör för mitt förslag om
            en särskild prövnings- och ansvarsnämnd skulle jag vilja att man
            tittar på andra möjligheter. Det handlar då naturligtvis om att
            man har en ordentlig granskning utifrån av slutbetygen.
          </note>
          <note>
            Man kan tänka sig att man har skolinspektörer, förstås. Man kan
            ha utomstående examinatorer. Jag kom faktiskt att tänka på gamla
            tiders studentexamen, som jag har upplevt. Då hade man en censor,
            och det var faktiskt en väldigt bra kontroll av att studentbetygen
            blev tämligen rimligt satta. Det var ju inte bara censorn som
            avgjorde betygen, utan det avgjordes av läraren och censorn i
            kombination.
          </note>
          <note>
            Jag måste säga, fru talman, att ju äldre jag blir, desto mer
            positiv blir jag till min egen skoltid. Då var det i alla fall
            ordning och reda, förefaller det, i jämförelse med i dag. Vem
            vet, vi kanske kommer tillbaka till gamla skolformer igen.
          </note>
          <note>
            Fru talman! Lärarna gör bedömningar som är väldigt viktiga för
            elevernas framtid. De kan vara avgörande för vem som kan bli läkare
            eller advokat och för vem som inte kan bli det. Men de kan alltså
            inte överprövas. Därför har jag velat ta upp den här diskussionen
            med statsrådet för att se om man inte kan hitta nya infallsvinklar
            för att öka rättssäkerheten för elever.
          </note>
          <note type="speaker">
            Anf. 50 Utbildningsminister THOMAS ÖSTROS (s):
          </note>
          <note>
            Fru talman! Jag hoppas att jag inte gör Bargholtz besviken om
            jag säger att vi inte ska tillbaka till den gamla skolan. Däremot
            kan man inte avvisa allt som gjordes i den gamla skolan. Det finns
            ett värde i att också ta med sig det bästa av det gamla in i framtiden.
          </note>
          <note>
            Elevers rättssäkerhet är en viktig fråga. Där har vi samma uppfattning.
            Jag uppfattar det också som en starkt engagerande fråga bland
            eleverna, naturligtvis.
          </note>
          <note>
            Betyg är ju någonting som de i många fall vill ha men också drabbas
            av. Det är en myndighetsutövning som de utsätts för, och man vill
            naturligtvis känna att den är rättssäker i grunden.
          </note>
          <note>
            Det som interpellationen gäller - möjligheterna att ompröva betyg
            och att överklaga betygssättning - är frågor som diskuteras i
            Skollagskommittén. Jag är inte alls beredd att avvisa kommitténs
            resultat innan den ens är färdig med sitt arbete. Jag har mycket
            goda förhoppningar om att Skollagskommittén kommer att kunna lämna
            intressanta och användbara förslag på det här området. I och med
            att kommittén nu arbetar med detta vill jag se vad man kommer
            fram till. Det är en viktig utredning, och detta är en viktig
            del av elevers rättssäkerhet.
          </note>
          <note>
            Jag vill gärna själv säga att jag tycker att det är en intressant
            frågeställning. Men det ska vägas mot att vi inte samtidigt vill
            få en effekt som gör att undervisningen snävas in - att lärarna
            drar sig för att pröva nya metoder eller att man går tillbaka
            till något slags standardiserade prov i stället för att pröva
            nya sätt att testa kunskaper.
          </note>
          <note>
            Den här avvägningen måste göras mellan överklagningsrätten och
            den pedagogiska utvecklingen.
          </note>
          <note>
            Det finns också andra sätt att stärka den här processen. Ett
            kan vara att oerfarna lärare får stöd från erfarna lärare när
            det gäller just betygssättning. Ytterligare ett kan vara att öka
            lärares kompetens inom detta område, att satsa resurser också
            på vidareutbildning när det gäller betygssättning, allt för att
            öka också elevernas känsla av rättssäkerhet i ett system där de
            har all rätt att kräva detta.
          </note>
          <note type="speaker">
            Anf. 51 HELENA BARGHOLTZ (fp):
          </note>
          <note>
            Fru talman! Jag vill börja med att ställa en fråga till statsrådet
            om något som jag faktiskt inte är riktigt säker på. Vad sägs i
            direktiven till Skollagskommittén när det gäller betygen? Det
            kanske jag kan få höra i statsrådets nästa inlägg.
          </note>
          <note>
            Jag tänkte också ta upp frågan om prövnings- och ansvarsnämnden
            ur en annan aspekt. Som framgår av min interpellation är det en
            instans dit elever och föräldrar kan anmäla lärare som begått
            tjänstefel. En lärare som upprepade gånger anmälts och prickats
            ska inte få fortsätta att undervisa. Detta ökar också tryggheten
            för elever och föräldrar. Nu har statsrådet i svaret på min interpellation
            sagt att man ska använda andra möjligheter. Men jag tror att detta
            är en mycket bra möjlighet att använda därför att den är klar
            och tydlig, och då vet elever och föräldrar att det är till denna
            kommunala ansvarsnämnd som de kan vända sig när de anser att lärare
            är olämpliga.
          </note>
          <note>
            Vägen till högre status för läraryrket kan ofta gå via offentliga
            bedömningar som kan överklagas. Vi har från Folkpartiets sida
            talat en del om lärarlegitimation. Vi anser att om en lärare inte
            sköter sig ska lärarlegitimationen kunna dras in för den läraren.
            Vi anser att lärarna liksom eleverna har allt att vinna på detta.
            Då kommer elever och föräldrar att kunna upptäcka att lärare precis
            som läkare normalt gör rättvisa bedömningar utifrån det underlag
            som finns.
          </note>
          <note>
            Men insynen i bedömningen, hur denna bedömning görs, ökar både
            elevers och föräldrars förståelse för lärarnas uppgifter, vilket
            i sin tur kan förbättra samarbetet mellan hem och skola. Vi från
            Folkpartiet gör bedömningen att lärarkåren då blir kompetentare,
            mer överens och tryggare, då man delar detta ansvar med föräldrar
            och elever. Detta ökar också, som jag har sagt, rättssäkerheten
            för eleverna. De känner att de har en annan situation gentemot
            lärarna än de har i dag. Precis som med betygen är ju eleverna
            väldigt mycket så att säga i lärarnas händer. Jag tror att det
            skulle vara väldigt bra att ha denna modell.
          </note>
          <note type="speaker">
            Anf. 52 Utbildningsminister THOMAS ÖSTROS (s):
          </note>
          <note>
            Fru talman! Jag förstår att Helena Bargholtz är övertygad om
            att den modell som hon föreslår är den bästa modellen. Jag vill
            ändå vänta på Skollagskommitténs betänkande. I kommitténs direktiv
            står det att man ska se över hur man ska stärka elevers rättssäkerhet.
            I detta, menar jag, ingår naturligtvis betygsfrågan. Och jag har
            hört mig för och vet att kommittén också arbetar med frågan om
            möjligheten till överklagande och omprövning av betyg. I den meningen
            menar jag att direktivet till Skollagskommittén såvitt jag kan
            se är tillfyllest.
          </note>
          <note>
            Jag vill också peka på skolans ledning som väldigt viktig när
            det gäller också elevernas trygghet inför att läraren är en professionell
            och klok lärare. Skolans ledning, rektor, har ju ett mycket stort
            ansvar att vara en pedagogisk ledare och att vara en ledare av
            verksamheten som också väl känner till utvecklingen i skolan.
            Det är kopplat till kvalitetsarbetet i den enskilda skolan. Jag
            menar att detta är en av de viktiga frågorna när det gäller att
            stärka skolans utveckling.
          </note>
          <note>
            Det gäller att stärka det lokala kvalitetsarbetet i en systematisk
            form så att man ser hur man ligger till i förhållande till målen,
            vilka brister man har och hur man ska arbeta för att stärka skolans
            arbete med de dåliga sidorna. Detta ingår i ledarskapet för skolan,
            och jag kommer att återkomma till dessa frågor framöver också
            och hur vi ska stärka kvalitetsarbetet i skolan.
          </note>
          <note type="speaker">
            Anf. 53 HELENA BARGHOLTZ (fp):
          </note>
          <note>
            Fru talman! Jag vill i mitt sista inlägg ändå tacka för att jag
            av Thomas Östros har fått höra att han ändå är beredd att fundera
            över detta med överklagningsmöjlighet, om jag uppfattar det hela
            rätt.
          </note>
          <note>
            Olämpliga lärare är ett stort problem inte bara för elever och
            föräldrar utan också för skolledare och för rektorer. Om det fanns
            en sådan prövning och ansvarsnämnd skulle man kanske kunna göra
            det lättare för en rektor att flytta på en lärare, att få bort
            en lärare från en skola. I dag är det praktiskt taget omöjligt
            att få en lärare förflyttad om läraren inte vill det. Det är ett
            problem i sig.
          </note>
          <note type="speaker">
            Anf. 54 Utbildningsminister THOMAS ÖSTROS (s):
          </note>
          <note>
            Fru talman! För att vara tydlig ska jag säga att jag har en öppen
            attityd till alla förslag som syftar till att stärka elevers rättssäkerhet.
            Och jag ser fram emot de förslag på detta område som Skollagskommittén
            kommer att lägga fram. Kommittén arbetar bl.a. med frågan om möjligheter
            till omprövning av betyg. Här finns också negativa delar i vågskålen
            om det skulle finnas risk för att den pedagogiska utvecklingen
            stannar av eller snävas in. Men rättssäkerhetsfrågorna är så pass
            viktiga att alla förslag för att konkret stärka elevers rättssäkerhet
            noggrant måste övervägas.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2001/02:377 om undervisning i svenska
            språket
          </note>
          <note type="speaker">
            Anf. 55 Utbildningsminister THOMAS ÖSTROS (s):
          </note>
          <note>
            Fru talman! Petra Gardos har frågat vilka initiativ jag ämnar
            vidta för att alla elever ska uppnå godkända kunskaper i svenska
            språket. Petra Gardos har också frågat vilka initiativ jag ämnar
            vidta för att elever med invandrarbakgrund ska få de förutsättningar
            som krävs för att uppnå tillräckligt bra färdigheter i svenska
            språket.
          </note>
          <note>
            Jag instämmer i att goda kunskaper i svenska är centrala för
            elevers framgång både i grundskolan och i gymnasieskolan. Det
            är dock viktigt att poängtera att det är många och bitvis komplexa
            faktorer som påverkar elevers studieframgång. Vissa av faktorerna
            är relaterade till utländsk bakgrund, andra är generella för alla
            elever. Många av faktorerna beror på omständigheter som inte skolan
            råder över, t.ex. bostadssegregation och utbildningsnivå hos föräldrarna.
            Åtgärderna för att förbättra situationen behöver därför vara dels
            generella, dels specifika för elever med utländsk bakgrund.
          </note>
          <note>
            Beträffande generella insatser bör först nämnas att regeringen
            sedan hösten 2001 genomför en mycket stor ekonomisk satsning genom
            de riktade statsbidragen till personalförstärkningar i skolor
            och fritidshem. Det främsta syftet med denna satsning är att förbättra
            måluppfyllelsen. Genom detta riktade statsbidrag kan kommunerna
            anställa fler lärare och annan personal i skolan och därmed öka
            kvaliteten på undervisningen. Nivån på statsbidraget höjs stegvis
            till 5
          </note>
          <note>
            miljarder kronor per år under en femårsperiod. Jag är övertygad
            om att vi får se resultat av denna ekonomiska förstärkning framöver.
          </note>
          <note>
            En annan åtgärd för att öka måluppfyllelsen är ett mer effektivt
            och strukturerat kvalitetsarbete i kommuner och skolor. Det behövs
            en mer regelbunden och heltäckande kvalitetsutvärdering av skolorna
            kombinerat med effektiva insatser för skolor som inte möter kraven.
            Statens skolverk har fått regeringens uppdrag att rikta insatser
            mot kommuner med en stor andel skolor där många elever inte når
            målen. Skolverket ska diskutera med kommunerna vilka åtgärder
            som behövs för att förbättra måluppfyllelsen. Särskilt viktigt
            är det att kommuner och skolor sätter in stöd för elever så tidigt
            som möjligt och även tittar specifikt på åtgärder för att stärka
            undervisningen i svenska för barn med utländsk bakgrund.
          </note>
          <note>
            Jag anser att skolorna måste ta ett tydligare ansvar för varje
            elevs kunskapsutveckling. Varje elev bör ha en framåtsyftande
            individuell utvecklingsplan, som visar vilka insatser som behövs
            för att eleven ska nå de nationella målen. Därmed skulle rätten
            stärkas för eleverna att få det stöd och den stimulans de behöver
            för att gå vidare, och de överenskommelser eller åtaganden som
            skolan, eleven och föräldrarna gör skulle få ökad betydelse. Att
            varje elev får en individuell pedagogisk bedömning är naturligtvis
            särskilt viktigt för elever med bristande kunskaper i svenska
            språket och för elever som även i övrigt kan ha behov av särskilt
            stöd.
          </note>
          <note>
            Förskolan är det första viktiga steget i utbildningssystemet.
            Här får barnen en god grund för lärande och språkutveckling. Det
            är därför mycket betydelsefullt att vi genomför de viktiga reformer
            som ger fler barn tillgång till förskolans pedagogik;
          </note>
          <note>
            den allmänna förskolan för 4-5-åringar, maxtaxan och rätten till
            förskola för barn till arbetslösa och föräldralediga.
          </note>
          <note>
            Lärarna har en nyckelroll i genomförandet av en skola med hög
            kvalitet. Förutom den nya lärarutbildningen genomför regeringen
            dessutom en satsning för att ge obehöriga lärare den kompletterande
            utbildning de behöver för att nå lärarbehörighet. Regeringen genomför
            också riktade satsningar på kompetensutveckling i specialpedagogik
            för lärare som stöd bl.a.
          </note>
          <note>
            till elever med läs- och skrivsvårigheter. Detta kommer naturligtvis
            elever med brister i färdigheterna i svenska till godo.
          </note>
          <note>
            De nu nämnda satsningarna har som syfte att fler elever ska lämna
            grundskolan med godkända betyg.
          </note>
          <note>
            Detta gäller alla grupper av elever i alla sorters kommuner.
            Det finns emellertid andra insatser som mer direkt är riktade
            till elever med utländsk bakgrund.
          </note>
          <note>
            Inom ramen för regeringens storstadssatsning genomförs åtgärder
            för att förstärka utbildningen i storstadsregionerna. Förskoleplats
            på deltid har erbjudits alla barn mellan tre och fem år som annars
            stått utanför förskoleverksamheten i de aktuella bostadsområdena.
            Insatser har också gjorts för att främja barns språkliga utveckling,
            både i förskolan och i grundskolan.
          </note>
          <note>
            Värdet av tidiga insatser gäller alla delar av barns och ungdomars
            utveckling, i synnerhet basfärdigheter som läsning, skrivning
            och räkning. För barn med utländsk bakgrund är språkutvecklingen
            central för att de senare ska kunna tillgodogöra sig undervisningen
            i alla ämnen. I detta sammanhang måste även modersmålets betydelse
            framhållas. Goda kunskaper i modersmålet bidrar till utvecklandet
            av en trygg identitet och underlättar all inlärning. Modersmålsundervisning
            har en viktig funktion genom att den behövs som stöd för utvecklingen
            både av modersmålet och av svenskan.
          </note>
          <note>
            Regeringen gav i juni 2001 Skolverket i uppdrag att göra en bred
            översyn av modersmålsundervisningens ställning och att lämna förslag
            till förbättringsåtgärder. Uppdraget ska redovisas till regeringen
            senast den 15 maj i år.
          </note>
          <note>
            Jag anser att det finns skäl att även i fortsättningen fokusera
            på att förbättra utbildningsvillkoren för elever i segregerade
            områden. Erfarenheterna från regeringens storstadssatsning är
            värdefulla i det fortsatta arbetet. I språkförskolorna, som utvecklats
            inom ramen för detta projekt, har man strävat efter att integrera
            svenska barn och barn med annat modersmål.
          </note>
          <note>
            Även organisation av och innehåll och kvalitet i undervisningen
            i svenska som andraspråk behöver uppmärksammas.
          </note>
          <note type="speaker">
            Anf. 56 PETRA GARDOS (m):
          </note>
          <note>
            Fru talman! Först vill jag tacka för interpellationssvaret.
          </note>
          <note>
            Jag har ofta hört sägas från denna talarstol att det är så bra
            att man är överens i olika frågor. Thomas
          </note>
          <note>
            Östros säger att han håller med mig om att det är viktigt med
            goda kunskaper i svenska språket, både i grundskolan och i gymnasiet.
            Men jag vet inte om vi är riktigt överens, för jag tycker inte
            att det görs någonting konkret.
          </note>
          <note>
            Thomas Östros skyller på en mängd, som han säger, komplexa faktorer.
            En av dessa komplexa faktorer är relaterad till att vissa ungdomar
            har utländsk bakgrund. Ja, det är just det som min fråga handlar
            om. Vad tänker alltså Thomas Östros göra för att barn och ungdomar
            med invandrarbakgrund ska få de förutsättningar som krävs för
            att uppnå tillräckliga kunskaper i svenska språket, så att de
            inte behöver känna sig utanför i det svenska samhället?
          </note>
          <note>
            Så här säger en flicka, en vanlig grundskoleelev i
          </note>
          <note>
            Fittja:
          </note>
          <note>
            "Jag har så mycket brytning att jag skäms för att prata framför
            folk. I min klass gick bara turkar och kurder, inte en svensk
            - - -. Kanske blir jag städerska. Men det vill jag inte! Jag vill
            vara som vanliga tjejer, jag vill plugga och komma in i gymnasiet
            och prata bra svenska. Jag är ju svensk."
          </note>
          <note>
            Hur tror Thomas Östros att det känns för en ung flicka att behöva
            uppleva livet som en enda uppförsbacke? Hur tror Thomas Östros
            att det för samma flicka känns att inte våga prata inför folk
            därför att hon bryter så mycket på svenska? Hur tror Thomas
          </note>
          <note>
            Östros att det känns för henne att inte se någon framtid på grund
            av det här? Hur tror Thomas Östros att det känns för henne att
            uppleva att hon inte har möjlighet att plugga som alla andra vanliga
            tjejer - som hon själv uttrycker det?
          </note>
          <note>
            Jag kan stå här i oändlighet och ställa frågor till statsrådet,
            men frågan är om Thomas Östros har några svar. Thomas Östros,
            ditt parti går ut med att ni ställer upp på de svagas sida. Men
            var är ni nu?
          </note>
          <note>
            Segregation handlar inte om kronor och ören utan om vilka möjligheter
            människor har att ta det första trappsteget. Kan man inte prata
            svenska ordentligt är det lätt att snubbla i trappan, och det
            gör ont!
          </note>
          <note>
            Vi moderater vill att barn och ungdomar tillsammans med sina
            föräldrar ska få välja skola och därmed få välja var de kan få
            ut de bästa möjliga kunskaperna. Barn till föräldrar med invandrarbakgrund
            är överrepresenterade i friskolorna.
          </note>
          <note>
            Thomas Östros skyller också på bostadssegregationen. Men kvaliteten
            och innehållet i den undervisning som sker i skolan ska väl inte
            påverkas av vilka efternamn de har som bor runtomkring skolan.
            Detta är ytterligare ett argument för att eleverna själva ska
            få välja skola - så att kvaliteten på skolan styr, inte vilket
            område man bor i, och så att de här eleverna kan börja prata svenska
            på skolgårdarna.
          </note>
          <note>
            I verkligheten ser det nämligen ut så här - det gäller nu ett
            citat av en pojke som är ordförande i
          </note>
          <note>
            Turkiska Ungdomsförbundet:
          </note>
          <note>
            "Det vi ser är Sveriges nya underklass - - -. Jag pratade turkiska
            hemma, turkiska i skolan och obegriplig svensk-turkisk slang med
            kompisarna. För att lyckas vända denna trend krävs att alla invandrare
            som svenskar, förstår att: vägen heter utbildning."
          </note>
          <note type="speaker">
            Anf. 57 Utbildningsminister THOMAS ÖSTROS (s):
          </note>
          <note>
            Fru talman! Vägen heter utbildning. Ja, jag kan helt och hållet
            hålla med Petra Gardos om den utgångspunkten, men när det gäller
            allas möjligheter till utbildning skiljer vi oss åt. Om Petra
            Gardos menar allvar med sitt engagemang i utbildningsfrågorna
            måste hon börja med att syna sitt eget partis politik.
          </note>
          <note>
            Jag lyssnade på referatet av kondensatet av det bästa i moderat
            skolpolitik när ni för någon vecka sedan samlades i Göteborg till
            en stor träff med nästan alla ledande moderata kommunalpolitiker.
            Två saker i refereratet framstod som era toppfrågor vad gäller
            skolan:
          </note>
          <note>
            1. Skolor ska kunna läggas ned.
          </note>
          <note>
            2. Skolor ska kunna gå med vinst.
          </note>
          <note>
            Hur dessa två bärande idéer ska bidra till att minska klyftor
            i Sverige och ge alla lika möjligheter är för mig en fullständig
            gåta. Hur tänker ni er detta när ni just talar om det här med
            statlig skolpeng kopplad till individer, inte till behov? Det
            ska ju vara samma peng till var och en - en marknad för skolor
            där man väljer och där den skola som är framgångsrik får mycket
            resurser och den skola som är mindre framgångsrik får tynande
            resurser?
          </note>
          <note>
            Skolor måste kunna läggas ned - ja, det är svårt att säga emot
            det. Man vad är det för process som väntar de barn som går i den
            skola som hamnar i bakvatten? Det går några år, och man finns
            kanske just i storstadens utsatta stadsdel i en skola som får
            allt mindre resurser. I Stockholm har vi exempel på precis detta
            - skolpengssystem och det faktum att skolor som inte lyckas attrahera
            eleverna får en allt sämre ekonomi och allt större svårigheter
            att klara de stora uppgifter som de har. Någon gång kommer väl
            nedläggningsdatumet när moderaterna jublar. Men hur är det under
            tiden? Hur många generationer ska gå där och få dålig utbildning,
            medan en annan skola får möjligheter att gå med vinst?
          </note>
          <note>
            Detta syntes väldigt tydligt när vi lyckades pressa
          </note>
          <note>
            Folkpartiet i Stockholm att faktiskt satsa mer på skolor med
            de största utmaningarna. Man går alltså ifrån skolpengssystemet
            och avsätter några miljoner kronor extra till förortsskolorna.
            Vem protesterar när vi lyckas pressa Folkpartiet till detta? Jo,
            Moderaterna. De vill inte frångå skolpengssystemet. Varför ge
            mer pengar till skolor som har större behov? Pengen ska ju följa
            eleven.
          </note>
          <note>
            Detta är ett system som jag menar är djupt osolidariskt och som
            kommer att skapa ökade klyftor. Jag tvivlar inte ett ögonblick
            på Petra Gardos engagemang för allas rätt till skola, allas rätt
            till god utbildning och allas rätt att använda just utbildningen
            som en möjlighet att växa i samhället. Men det är en konkret politik
            som ligger bakom det hela och som kan bli förödande för många
            grupper i samhället.
          </note>
          <note>
            Jag är övertygad om att det behövs ett större gemensamt ansvar.
            Det handlar om att bygga på vår tradition av den demokratiska
            skolan, den gemensamma skolan, där skolan inte är en sak bara
            för Petra
          </note>
          <note>
            Gardos och hennes familj utan där skolan är allas vår sak och
            allas vårt ansvar. Det går inte att förena detta med sättet att
            se på skolan som en marknad, med skolpengen och med de två ledstjärnorna
            - detta med att lägga ned och att gå med vinst. Snarare handlar
            det om det gemensamma ansvarstagandet.
          </note>
          <note>
            Det handlar om mer resurser till skolan och om ett bättre kvalitetsarbete
            i skolan. Vi ska öka måluppfyllelsen i skolan, och vi ska också
            kunna göra särskilda insatser för de skolor som behöver särskilt
            stöd. Det tror jag är en politik som möter ett mycket större förtroende
            bland folk än vinst- respektive lägga nedprincipen för skolpolitiken.
          </note>
          <note type="speaker">
            Anf. 58 PETRA GARDOS (m):
          </note>
          <note>
            Jag tycker att debattekniken känns igen. I stället för att tala
            om vad man vill göra klagar man på dem som har andra förslag och
            som inte ens är i regeringsställning.
          </note>
          <note>
            Jag tycker att Thomas Östros ska ta sitt ansvar i stället för
            att skylla på komplexa faktorer.
          </note>
          <note>
            Jag undrar varför regeringen inte har gjort något åt det faktum
            att 26 000 elever gick ut skolan med ofullständiga betyg och varför
            regeringen inte har gjort någonting åt att en av fem elever lämnar
            grundskolan utan godkända kunskaper i svenska som andra språk.
            Och varför har inte regeringen gjort något åt att
          </note>
          <note>
            10,8 %, alltså närmare 11 %, av dem som lämnar grundskolan inte
            är behöriga till gymnasiet? Den siffran stiger lavinartat. Varför
            har inte regeringen gjort något åt att det är en så stor mängd
            elever med invandrarbakgrund som lämnar gymnasiet utan behörighet
            till högskolan?
          </note>
          <note>
            Jag tänkte faktiskt utmana Thomas Östros att en gång i veckan
            kanske läsa svenskläxan eller någonting annat med elever som behöver
            det. Jag undrar om ministern antar denna utmaning. Då får vi se
            vad som händer i framtiden med de eleverna. Då kanske man också
            bevisar att engagemanget är äkta.
          </note>
          <note type="speaker">
            Anf. 59 Utbildningsminister THOMAS ÖSTROS (s):
          </note>
          <note>
            Fru talman! Petra Gardos! Jag välkomnar massor av olika typer
            av utmaningar. Men låt mig få tala med många fler om de utmaningarna
            och inte bara tala just med Petra Gardos om hennes idéer.
          </note>
          <note>
            Jag besöker skolor väldigt ofta och är ofta ute och pratar med
            elever. Jag ska faktiskt till en Stockholmsförort och besöka en
            skola i morgon bitti, så jag behöver inte just den konkreta utmaningen
            för att komma iväg till skolorna. Den drivkraften har jag inifrån.
          </note>
          <note>
            Men kom gärna med fler roliga idéer om vad vi kan hitta på!
          </note>
          <note>
            Min första replik handlade om vad vi gör för att förstärka måluppfyllelsen.
            I min andra replik ifrågasatte jag om Petra Gardos har någon politik
            över huvud taget för att stärka måluppfyllelsen. Det handlar om
            att man ska gå med vinst och att man ska kunna lägga ned skolor.
            Jag tror inte att det är lösningen när det gäller bristande måluppfyllelse
            i svenska skolan.
          </note>
          <note>
            Låt mig i min tredje replik visa på ännu ett konkret exempel
            där vi skiljer oss åt: storstadssatsningen.
          </note>
          <note>
            Vi har valt att satsa ganska stora resurser under den här mandatperioden
            på just de utsatta stadsdelarna i storstäderna. Jag var med inledningsvis
            och skapade den politiken, som skatteminister, för några år sedan
            och har sedan kunnat följa hur den har utvecklats när andra statsråd
            har haft ansvaret. En mycket stor del av de resurserna har satsats
            just på att stärka utbildningen i de här delarna av städerna.
            Och det finns mycket goda skäl till det, för utbildning kan vara
            nyckeln till ökad jämlikhet i samhället. Det är min uppfattning.
          </note>
          <note>
            Moderaterna har sett det här som utegrillspolitik.
          </note>
          <note>
            Det är sådana citat som vi har fått höra när vi har debatterat
            de här frågorna, att vi satsar på utegrillar i storstädernas ytterkanter.
            Men det handlar om utbildningspolitik. Och det ger resultat.
          </note>
          <note>
            Albyskolan är ett gott exempel där vi har fått en ökning av andelen
            elever som har fått godkänt i de tre viktiga ämnena svenska, engelska
            och matematik med tio procentenheter under en mycket kort tid.
            Det är fortfarande långt kvar till måluppfyllelsen, men det visar
            att det går att komma åt rätt håll, tack vare sådana insatser.
          </note>
          <note>
            Det handlar om särskilda satsningar på förskoleverksamheten,
            för just förskolan kan spela en väldigt stor roll. Ur segregationssynpunkt
            och ur klassynpunkt spelar språkutvecklingen en central roll i
            vårt samhälle. Förskolan och den stimulans som förskolan kan ge
            kan också vara en väldigt viktig del i lösningen på problemet
            med klyftor som vi ser i Sverige.
          </note>
          <note>
            Moderaterna har motsatt sig de här satsningarna, för det här
            ska man inte lägga sig i med offentliga medel och med skattemedel,
            utan det här ska på något sätt sköta sig själv. Jag tror inte
            att det är en politik som Petra Gardos själv tror på innerst inne.
            Det behövs mer resurser till skolan om vi ska klara måluppfyllelsen.
            Det behövs fler välutbildade lärare. Det behövs ett större engagemang
            för den gemensamma skolan. Det handlar inte om att se skolan som
            en marknadsplats.
          </note>
          <note type="speaker">
            Anf. 60 PETRA GARDOS (m):
          </note>
          <note>
            Fru talman! Jag vet inte om Thomas Östros själv förstår svenska
            om han drar ut två små sentenser ur en hel text och ur sitt sammanhang.
            Då kan man undra lite.
          </note>
          <note>
            Statsrådet säger i det här svaret också hur viktigt det är med
            kvalitetsarbete i kommuner och skolor.
          </note>
          <note>
            Det är mycket bra. Moderaterna har länge sagt att det borde inrättas
            ett fristående kvalitetsinstitut som ska ha i uppdrag att granska
            alla skolor, alltså inte bara de fristående skolorna.
          </note>
          <note>
            Enligt uppgifter i medier kommer Riksrevisionsverket att kritisera
            Skolverket för att man inte sysslar med rätt saker. Det är för
            trögt, och det är för byråkratiskt. Tänk då, Thomas Östros, om
            vi kunde ha en myndighet som lade ned lika mycket energi på att
            granska de kommunala skolorna som friskolorna!
          </note>
          <note>
            Det kanske skulle vara trevligt.
          </note>
          <note>
            Sedan tycker jag att det var lite fegt och tråkigt att
          </note>
          <note>
            Thomas Östros inte antog min utmaning, för det skulle inte kosta
            honom så mycket. Det handlade inte om att besöka skolor, för det
            förstår jag att en skolminister faktiskt gör.
          </note>
          <note type="speaker">
            Anf. 61 Utbildningsminister THOMAS ÖSTROS (s):
          </note>
          <note>
            Fru talman! Den sista fråga som Petra Gardos tar upp när det
            gäller Skolverket och synen på Skolverket är en alldeles central
            fråga för hur vi ska driva kvalitetsutvecklingen i svensk skola
            framåt. Jag menar att vi kan hämta lärdomar från den process som
            vi har haft på högskolans område, för också där hade vi en skarp
            debatt. Moderaterna ville inrätta någon typ av fristående stiftelse
            som skulle vara i stället för Högskoleverket. Men efter det att
            vi reformerade och förstärkte Högskoleverkets ställning - man
            har fått ett mycket tydligt uppdrag att bevaka kvaliteten - har
          </note>
          <note>
            Moderaterna faktiskt närmat sig socialdemokratin och stöttar
            nu den politiken. Det tycker jag är roligt, och det är ett gott
            exempel på att det går att få en rörelse även hos Moderaterna
            när det gäller synen på myndigheter. Myndigheter är fristående
            - det är vår modell. Så det ska inte behöva vara några stiftelser
            för detta, utan det går bra med den offentliga myndighetsformen.
            Jag kommer att ta initiativ till att stärka
          </note>
          <note>
            Skolverkets ställning ytterligare.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2001/02:371 om hyreslägenheter utan
            inredning
          </note>
          <note>
            Anf. 62 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Ulla-Britt Hagström har frågat mig vilka åtgärder
            jag avser att vidta för att stimulera byggnation av hyreslägenheter
            utan komplett inredning för att uppnå lägre hyreskostnader.
          </note>
          <note>
            Inledningsvis noterar jag att Ulla-Britt Hagström påstår att
            den svenska hyreslagstiftningen inte torde sätta hinder i vägen
            för att hyra ut helt eller delvis oinredda lägenheter. Det är
            givetvis fel. En grundpelare i den svenska hyreslagstiftningen
            är och har under mycket lång tid varit att en bostadslägenhet
            ska hålla lägsta godtagbara standard. Det innebär att den ska
            vara försedd med bl.a. anordning för uppvärmning, toalett, tvättställ,
            badkar eller dusch, spis, diskho och kylskåp. Vidare ska det i
            lägenheten eller i ett gemensamt utrymme finnas tillgång till
            tvättmaskin.
          </note>
          <note>
            Om en lägenhet inte uppfyller dessa krav kan hyresgästen ansöka
            hos hyresnämnden om att hyresvärden ska åläggas att rusta upp
            lägenheten så att den uppfyller dessa krav, s.k. upprustningsföreläggande.
            Det gäller även om parterna har avtalat om något annat.
          </note>
          <note>
            Hyresvärden har å sin sida rätt att rusta upp lägenheten så att
            den uppnår lägsta godtagbara standard även om hyresgästen skulle
            motsätta sig det.
          </note>
          <note>
            Syftet med bestämmelsen om lägsta godtagbara standard är att
            undvika förekomsten av mindre goda bostäder och att bostadsbeståndet
            förfaller. Om det inte fanns en bestämmelse om lägsta godtagbara
            standard skulle det kunna leda till att människor tvingas att
            bo i undermåliga bostäder utan t.ex. matlagningsmöjligheter och
            som inte uppfyller grundläggande sanitära krav.
          </note>
          <note>
            Så sent som under förra hösten uttalade regeringen att möjligheten
            att meddela upprustningsföreläggande inte bör avskaffas eftersom
            det på sikt skulle kunna leda till att lägenheter inte håller
            lägsta godtagbara standard (prop. 2001/02:41). Riksdagen gjorde
            ingen annan bedömning.
          </note>
          <note>
            Jag anser självfallet att det är viktigt att det produceras billiga
            bostäder som kan hyras ut till låga hyror.
          </note>
          <note>
            Det finns åtskilliga exempel i landet, bl.a. i Göteborg,
          </note>
          <note>
            Malmö, Linköping och Skövde, där det visat sig vara möjligt att
            bygga hyreslägenheter av god kvalitet till låga produktionskostnader.
            För att stimulera produktionen av hyresbostäder har regeringen
            vidtagit flera olika åtgärder. Exempelvis infördes förra året
            ett särskilt investeringsbidrag för nyproduktion av hyresrätter
            i orter med bostadsbrist. Regeringen har också infört ett investeringsbidrag
            för anordnande av bostäder för studenter. Vidare tillsatte vi
            i februari i år en kommission med uppdrag att föreslå åtgärder
            som syftar till att främja konkurrens och motverka konkurrensbegränsningar
            inom bygg- och anläggningssektorn.
          </note>
          <note>
            Jag anser att de nu nämnda åtgärderna är väl ägnade att stimulera
            till byggnation av hyreslägenheter med rimliga hyreskostnader.
            Jag är däremot inte villig att föreslå åtgärder som innebär att
            man gör avsteg från kravet på att lägenheter ska hålla lägsta
            godtagbara standard.
          </note>
          <note type="speaker">
            Anf. 63 ULLA-BRITT HAGSTRÖM (kd):
          </note>
          <note>
            Fru talman! Jag vill tacka statsrådet Lars-Erik
          </note>
          <note>
            Lövdén för svaret på min interpellation. I ivern att skapa en
            bastrygghet för alla har vi i vårt land ibland skapat en mycket
            stelbent struktur. Vi ger ut mycket strikta byggregler, såsom
            Boverkets byggregler från
          </note>
          <note>
            1994, vilka med jämna mellanrum justeras på punkt efter punkt
            och dessutom har vi Boverkets författningssamling.
          </note>
          <note>
            Jag tolkar dock att vi har en hyreslagstiftning som säger att
            lägenheten ska vara i sådant skick att den enligt den allmänna
            uppfattningen på orten är fullt brukbar för det avsedda ändamålet,
            om inte bättre skick särskilt överenskommits. Det finns i § 18
            a inget uthyrningsförbud, och det borde vara okej om hyresgästen
            är nöjd.
          </note>
          <note>
            Jag menar inte att vi inte ska ge alla medborgare en bastrygghet.
            Men jag skulle vilja att det funnes lite mera av flexibilitet.
            Det är därför jag skrivit denna interpellation om att stimulera
            byggnation av hyreslägenheter utan komplett inredning för att
            uppnå lägre hyreskostnader. Det skulle faktiskt kunna göra hyresrätten
            attraktivare att hyresgästen kan vara med och bestämma hur exteriören
            ska se ut.
          </note>
          <note>
            Fru talman! Efter vad jag förstår av statsrådets ganska tuffa
            och avvisande svar skulle det inte ens vara möjligt att ett antal
            intresserade byggherrar bygger ett antal lägenheter - kanske till
            att börja med 50
          </note>
          <note>
            stycken - som i princip består av färdiga klimatskal med endast
            vatten, avlopp, element och el indraget.
          </note>
          <note>
            Där skulle varje hyresgäst själv kunna välja inredningen. Det
            kan göras i egen takt.
          </note>
          <note>
            All inredning såsom köksskåp, handfat, duschkabin, fönsterbrädor,
            garderober skulle hyresgästen själv bekosta. Även målning skulle
            kunna ankomma på hyresgästen att ombesörja. Då någon flyttar äger
            man rätt att ta med sig det som är löstagbart. Syftet är att medverka
            till att de boende själva ska kunna sätta sin prägel på lägenheten
            och att hyran ska bli lägre.
          </note>
          <note>
            Olika arkitektkontor arbetar på idéer om bra och billiga basbostäder.
            Sverige behöver bostäder som folk med normala inkomster har råd
            att bo i. Jag läste om White-arkitekter som tog fram sex flexibla
            moduler som kan sättas samman i olika stora lägenheter och sedan
            kombineras i olika hustyper. Kostnaden minskar genom enklare badrum
            som levereras helt färdiga från fabrik. Köken har ministandard
            med spis, diskbänk och kylskåp. Ofärdiga lägenheter med öppna
            planlösningar ger större utrymme för hyresgästerna att sätta sin
            personliga prägel på hemmet, säger man.
          </note>
          <note>
            Fru talman! Statsrådet Lövdén säger i svaret att han inte är
            villig att föreslå åtgärder som innebär att man gör avsteg från
            kravet på att lägenheter ska hålla lägsta godtagbara standard.
            Min fråga till statsrådet är om det verkligen är tummen ner för
            de försök till baslägenheter som nu är aktuella. § 18 a, som jag
            läser den, säger att hyresgästen kan gå till hyresnämnden och
            att denna kan förelägga fastighetsägaren om upprustning.
          </note>
          <note>
            Men hyreslagstiftningen kan inte vara tvingande i den meningen
            att hyresvärden inte får hyra ut. En överenskommelse där hyresgästen
            är nöjd och inte väcker talan mot hyresvärden måste väl ändå vara
            godtagbar.
          </note>
          <note type="speaker">
            Anf. 64 Statsrådet LARS-ERIK LÖVDÉN (s):
          </note>
          <note>
            Fru talman! Lagstiftningen lägger inget hinder i vägen för att
            pröva den typen av modulbyggande som arkitektfirman White eller
            som andra vill pröva. Man kan pröva att bygga på ett sätt så att
            byggnationen effektiviseras så att det blir ett mer industriellt
            byggande. På det viset pressas kostnaderna.
          </note>
          <note>
            Men jag är inte beredd att stimulera en bostadsproduktion som
            innebär - och nu utgår jag från 18 §
          </note>
          <note>
            sjätte och sjunde stycket - att kravet på kontinuerlig uppvärmning
            av lägenheterna eftersätts, att kravet på kontinuerlig tillgång
            på varmt och kallt vatten eftersätts, att kravet på avlopp för
            spillvatten eftersätts, att kravet på personlig hygien omfattande
            toalett och tvättställ samt badkar eller dusch eftersätts, att
            kravet på försörjning med elektrisk ström för normal hushållsförbrukning
            eftersätts, att kravet på matlagning omfattande spis, diskho,
            kylskåp, förvaringsutrymmen och avställningsytor eftersätts. Dessa
            krav är jag inte beredd att ge avkall på när det gäller nyproduktion
            av lägenheter.
          </note>
          <note>
            Det är en ganska naturlig utgångspunkt. Jag tror att inte ens
            Ulla-Britt Hagström vill ha en lägenhet som inte har någon uppvärmning,
            ingen spis för matlagning eller en dusch eller ett badkar för
            den personliga hygienen.
          </note>
          <note>
            Jag är i hög grad för individuella val, att man ska kunna påverka
            sitt boende. Man kanske vill ha en köksinredning som är av högre
            standard än den som är gängse eller en spis som är av högre standard.
            Jag är för ett sådant inflytande när det gäller de individuella
            valen. Men jag är inte för att vi ska släppa fram en bostadsproduktion
            som innebär att de grundläggande kraven på boendet inte kan uppfyllas.
            Man ska kunna laga mat, tvätta sig, duscha eller bada.
          </note>
          <note>
            Vi ska inte tillbaka till nödbostäder i Sverige, Ulla-Britt Hagström.
          </note>
          <note type="speaker">
            Anf. 65 ULLA-BRITT HAGSTRÖM (kd):
          </note>
          <note>
            Fru talman! Jag talar givetvis inte om nödbostäder, utan jag
            talar om ytterligare möjligheter till fria val, att den enskilde
            själv ska kunna inreda sin lägenhet. Men enligt Lars-Erik Lövdén
            får den enskilde inte någon tid på sig för att göra detta därför
            att hyreslägenheter ska vara kompletta.
          </note>
          <note>
            Vi diskuterar nu principer, och jag har jämfört med olika länder.
            I Tyskland saknar mer än 80 % av hyreslägenheterna vitvaror och
            garderober. Jag tror inte att tyskarna lever i nödbostäder, utan
            de har en möjlighet att själva fixa till detta. I Nederländerna
            äger 80-90 % av hyresgästerna all inredning. I Österrike hyrs
            fortfarande den största delen av hyreslägenheterna ut utan köksinredning
            och utan garderober.
          </note>
          <note>
            Jag vill inte införa detta generellt, men jag skulle vilja se
            ett försök som innebär att ca 50 personer fick pröva ett sådant
            system för att se hur det slår ut. Men
          </note>
          <note>
            Lars-Erik Lövdén läser lagen oerhört bokstavligt, så detta skulle
            inte vara möjligt. Jag tycker att det är ett sätt att dra undan
            mattan under fötterna på hyresgästerna i stort.
          </note>
          <note>
            På hyresgästföreningarnas kongress 2000 beslutade man att det
            skulle införas ett avsnitt om Boflex i hyresgästprogrammet. Som
            Lars-Erik Lövdén känner till är det ett system för att anpassa
            hyresboendet efter hyresgästernas behov och önskemål, både individuellt
            och lokalt, i trappuppgångar, i huset eller i bostadsområdet.
          </note>
          <note>
            Boflex innebär att hyresgästerna i betydligt större utsträckning
            än i dag kan påverka sina boendekostnader genom val av exempelvis
            utrustning, av nivå på reparationer och underhåll, av vattenförbrukning
            och värmekomfort, av användning av tvättstuga osv. Boflex kan
            användas i både kommunalt ägda bostadsföretag och privatägda hyresfastigheter.
          </note>
          <note>
            Fru talman! Jag har alltså tolkat lagen så att när det gäller
            lokaler och bostadslägenheter som omfattas av hyresförhandlingslagens
            regler kan man avtala om sämre skick genom ett kontrakt mellan
            hyresvärden och hyresgästen. Lägenhetens skick fastställs i regel
            vid hyresgästens in- och avflyttning och dessemellan vid lämpliga
            tillfällen, och då upprättas det ett besiktingsprotokoll.
          </note>
          <note>
            Om hyresavtalet innehåller en s.k. förhandlingsklausul kan man
            genom en överenskommelse med hyresgästföreningen bestämma att
            reparationsskyldigheten för värden inte ska gälla för värden enligt
            15
          </note>
          <note>
            § i hyreslagen. När det blir aktuellt att reparera lägenheten
            kan hyresgästen avstå från erbjudandet och i stället få en hyresreducering,
            hyresrabatt eller liknande. Så det finns ju några luckor som man
            skulle kunna titta på.
          </note>
          <note>
            Det jag frågar är: Hur mycket måste vi styra om hyresgästen alltid
            kan upphäva avtalet - det kan hyresgästen, för hyresgästen kan
            alltid vända sig till
          </note>
          <note>
            Hyresnämnden - och om parterna har avtalat något annat? Hyresvärden
            har också rätt att rusta upp lägenheten till lägsta godtagbara
            standard, även om hyresgästen motsätter sig det. Hyresgästen får
            säga upp avtalet, och hyresvärden får säga upp avtalet.
          </note>
          <note>
            Alltså har hyresgästen makt över hyresvärden och hyresvärden
            makt över hyresgästen. Ändå tycker inte
          </note>
          <note>
            Lars-Erik Lövdén att det räcker. De får inte tillsammans utveckla
            en minsta gemensam nämnare, utan de måste helt följa byggregler
            och författningssamlingar.
          </note>
          <note>
            Anf. 66 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Än en gång, det finns stora möjligheter att påverka
            nyproduktionen, att bygga den i olika former och se till att man
            bygger effektivare och mer flexibelt. Det finns stora möjligheter
            i lagstiftningen att öppna upp för ett boflexsystem som innebär
            att de boende kan påverka innehållet i boendet betydligt mer än
            vad man kan i dag i den normala hyresrätten, och jag är anhängare
            av det. Jag tycker att det är fullt rimligt att man som hyresgäst
            ska ha stor möjlighet att påverka innehållet i boendet.
          </note>
          <note>
            Men jag är till skillnad från Ulla-Britt Hagström inte beredd
            att i nyproduktionen efterge kraven på lägsta godtagbara standard.
            Det ska finnas uppvärmning, det ska finnas elförsörjning, man
            ska ha tillgång till varmt och kallt vatten, man ska kunna tvätta
            sig och det ska finnas möjligheter att laga mat. De kraven är
            jag inte beredd att efterge vid nyproduktion av lägenheter.
          </note>
          <note>
            Vi ska vara måna om att upprätthålla en god standard på det svenska
            lägenhetsbeståndet och inte riskera att försätta oss i situationen
            att lägenhetsbeståndet faller samman och att människor tvingas
            bo i undermåliga bostäder. Gärna mer flexibilitet och större inflytande,
            men tumma inte på kraven om lägsta godtagbara standard.
          </note>
          <note type="speaker">
            Anf. 67 ULLA-BRITT HAGSTRÖM (kd):
          </note>
          <note>
            Fru talman! Då kanske statsrådet Lars-Erik Lövdén skulle kunna
            tillsätta en liten konsekvensutredning. Nu har jag inte den nyaste
            här. Den här är från
          </note>
          <note>
            1994, men det är den som har byggts på punkt för punkt hela tiden.
            Ta reda på vilka regler som ger positiva utslag för den enskilde
            och för samhället ekonomiskt. När finns det regler som ger negativa
            utslag som är så styrande att de stoppar drivkraften?
          </note>
          <note>
            Det här har inte gåtts igenom, utan det läggs till och läggs
            till hela tiden.
          </note>
          <note>
            Vad är lägsta godtagbara standard? Ja, det är det som Lars-Erik
            Lövdén räknade upp, och det är klart att alla människor behöver
            detta. Men är det säkert att spisen måste stå på plats, att kylskåpet
            måste stå på plats, eller skulle jag själv kunna få hämta mig
            en spis och ett kylskåp att sätta dit?
          </note>
          <note>
            Vad jag menar är att vi har så mycket kollektiva lösningar och
            så mycket regelstyrning. Vi behöver det för trygghetsfrågorna
            och för hälsofrågorna. För innemiljön behöver vi regler, och vi
            behöver bygga brottsförebyggande för tryggheten, men vi behöver
            inte regler för hur stor spisen och kylskåpet ska vara, hur många
            garderober vi ska ha eller var de ska stå.
          </note>
          <note>
            Där tycker jag att vi skulle kunna ha lite mer av fantasi och
            flexibilitet.
          </note>
          <note>
            Vad jag skulle vilja uppmana Lars-Erik Lövdén är att se till
            att Boverkets byggregler och författningssamlingarna gås igenom,
            så att man ser vad som är nödvändigt och vad som inte är nödvändigt
            för att människor ska kunna bo bra men ändå kunna påverka, och
            vad som är lägsta godtagbara standard. Är det hur stort kylskåpet
            ska vara, hur bred sängen ska vara, hur litet köksbordet får vara,
            eller hur långt ska vi sträcka oss?
          </note>
          <note>
            Anf. 68 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Jag citerade ju de krav som ställs på lägsta godtagbara
            standard, och de är uppvärmning, tillgång till vatten, energiförsörjning,
            elförsörjning, möjligheter att laga mat, möjligheter att tvätta
            sig. Jag tycker att det är fullt rimliga krav på lägenheter som
            gör att vi håller uppe en viss minimistandard på bostadsbeståndet
            i Sverige.
          </note>
          <note>
            Jag vill inte ha den situation som Ulla-Britt
          </note>
          <note>
            Hagström beskriver i sin interpellation om hyresgäster i Nederländerna
            som i de flesta fall äger all inredning, t.o.m. golvet. Bostaden
            hyrs ut med betonggolv, och hyresgästen får börja med att lägga
            in ett eget golv. Endast diskbänk, bad och toalett på basnivå
            finns redan i lägenheten. Men det är ju inte alldeles säkert att
            alla som flyttar in i en sådan lägenhet har de där pengarna att
            betala så att de får ett golv i lägenheten. Tycker Ulla-Britt
            Hagström att de ska nöja sig med att bo på betonggolvet, eller?
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 2001/02:301 om beskattning av alkoholdrycker
          </note>
          <note>
            Anf. 69 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Bengt Silfverstrand har frågat mig vilka åtgärder
            regeringen är beredd att vidta för att åtminstone kraftigt begränsa
            marknaden för den oregistrerade spriten och för att återta statens
            kontroll över alkoholdistributionen samt om regeringen är beredd
            att i detta sammanhang i kommande budgetproposition lägga fram
            förslag till sänkning av alkoholskatterna.
          </note>
          <note>
            På frågor i samma ärende har jag vid ett flertal tillfällen svarat
            att höjda införselkvoter kommer, om åtgärder inte vidtas, att
            medföra att gränshandeln med alkohol successivt kommer att öka.
            Därför följer regeringen utvecklingen noga på detta område. Bl.a.
          </note>
          <note>
            har Centrum för alkohol- och drogforskning, SO-
          </note>
          <note>
            RAD, i uppdrag att ta fram månadsvis statistik över konsumtions-
            och försäljningsutvecklingen. Statistiken ska även inkludera det
            s.k. mörkertalet. Mot bl.a.
          </note>
          <note>
            denna bakgrund uttalade regeringen i den alkoholpolitiska propositionen
            hösten 2000 att den avser att senare till riksdagen återkomma
            till frågan om de skattejusteringar som behövs på alkoholområdet.
          </note>
          <note>
            Regeringen och flera partier i riksdagen har lagt stor vikt vid
            att alkoholskatterna och Systembolaget ska vara viktiga instrument
            för att hålla nere alkoholskadorna. Det är en stor framgång att
            Sverige i många år har varit ett av de länder i Europa som har
            haft den allra lägsta dödligheten på grund av alkoholsjukdomar
            och alkoholskador. Det är en position som Sverige vill ha också
            i fortsättningen.
          </note>
          <note>
            Riksdagen beslutade i februari 2001 om en nationell handlingsplan
            för att förebygga alkoholskador.
          </note>
          <note>
            Syftet med handlingsplanen är att motverka negativa sociala effekter
            till följd av ökade införselkvoter av alkoholdrycker och att för
            de närmaste fem åren lägga fast grundvalarna för en alkoholpolitik
            som leder till minskad alkoholkonsumtion och begränsade alkoholskador.
            För genomförandet av handlingsplanen disponeras 550 miljoner kronor
            under tre år. En kommitté, Alkoholkommittén, har fått regeringens
            uppdrag att samordna insatserna på nationell nivå och att i samspel
            med kommuner och landsting stimulera insatser enligt handlingsplanen
            på regional och lokal nivå. I kommitténs uppgifter ingår bl.a.
            att stimulera kommunerna att utveckla samarbetet med polismyndigheten
            för att motverka illegal alkoholhantering och att fortsätta den
            opinionsbildning mot illegal alkoholhantering som Oberoende alkoholsamarbetet,
            OAS, tidigare inlett.
          </note>
          <note>
            Jag är mycket väl medveten om, vilket också har framgått av många
            diskussioner, att vi måste finna en rimlig anpassning av svensk
            alkohollagstiftning och svenska alkoholskatter till det som händer
            i vår omvärld. Regeringen har dock för närvarande inga planer
            på att föreslå några ändringar på alkoholskatteområdet.
          </note>
          <note type="speaker">
            Anf. 70 BENGT SILFVERSTRAND (s):
          </note>
          <note>
            Fru talman! Jag tackar finansministern för svaret på min interpellation.
          </note>
          <note>
            Det råder uppenbarligen en samsyn oss emellan vad gäller såväl
            alkoholskatterna som Systembolagets betydelse som instrument för
            att begränsa alkoholskadorna. Jag vill också understryka att min
            utgångspunkt i sakfrågan är ett folkhälsoperspektiv och inte skattesänkningarna
            som sådana.
          </note>
          <note>
            De förhållandevis höga svenska alkoholskatterna har länge haft
            det viktiga syftet att generera återhållsamhet i alkoholförbrukning,
            en funktion som nu är starkt undergrävd på grund av de alternativa
            diffusa spritmarknader som vuxit kraftigt under senare år.
          </note>
          <note>
            Dessa marknader håller öppet dygnet runt och har med största
            sannolikhet betydligt fler leveransställen än det sammanlagda
            antalet systembutiker och utlämningsställen för systembolagsvaror.
            Den billiga, lätttillgängliga, ofta kvalitativt undermåliga spriten
            tenderar att bli en allt svårare och alltmer illojal konkurrent
            till Systembolaget.
          </note>
          <note>
            Priskänsligheten gör att många, framför allt ungdomar och andra
            mindre köpstarka grupper, missbrukar och utsätter sig för allt
            större risker.
          </note>
          <note>
            Vad kommer den expanderande och okontrollerade spritförbrukningen
            att kosta i människors hälsa?
          </note>
          <note>
            Det är en fråga som vi med allt större allvar måste ställa oss.
          </note>
          <note>
            "En vanlig dag i Smuggelsverige. Varje dag smugglas tusentals
            liter sprit i utflyktsbussar. Tio miljoner borde ha kommit staten
            tillgodo mellan oktober och januari men bussresenärerna betalade
            bara 158.000 kronor."
          </note>
          <note>
            Detta var bara en av ett stort urval tidningsrubriker på samma
            tema från skånska dagstidningar de senaste två åren. Jag väckte
            tillsammans med min kollega Anders Karlsson, Landskrona, en motion
            i riksdagen under den allmänna motionstiden med förslag om skärpta
            skatterättsliga sanktioner på punktskatteområdet. Ett av de skarpa
            förslagen är att de bussbolag som arrangerar spritinköpsresor
            mellan t.ex. Sverige och Tyskland ska betraktas som skattskyldiga
            för den del av varorna som vid kontroll påträffas utan ägare.
          </note>
          <note>
            Stora delar av motionens innehåll och merparten av de skarpa
            förslagen återfinns i populariserad form i en debattartikel signerad
            av en riksdagskollega, Systembolagets vd m.fl. i Aftonbladet den
            17 april. Återbruk kan uppenbarligen ta sig många former i dessa
            miljötider.
          </note>
          <note>
            Låt mig för tydlighetens skull understryka att det varken är
            skattesänkningar eller särskilda åtgärder i form av sanktioner
            av olika slag som var för sig löser problemet med alkoholpolitiken
            och distributionen. I
          </note>
          <note>
            stället är det en kombination av åtgärder som är avgörande för
            resultaten. Jag ser inte skattesänkning på alkohol som någon patentlösning
            men som en inte oväsentlig delåtgärd för att styra om till mer
            kontrollerbar alkoholkonsumtion.
          </note>
          <note>
            Finansministern säger i sitt interpellationssvar "att vi måste
            hitta en rimlig anpassning av svensk alkohollagstiftning och svenska
            alkoholskatter till det som händer i vår omvärld". Detta vill
            jag gärna tolka så att skattesänkningar inte kan uteslutas om
            länder som
          </note>
          <note>
            Danmark m.fl. genomför de skattesänkningar som man aviserat.
            Jag skulle gärna vilja ha ett svar på den frågan.
          </note>
          <note type="speaker">
            Anf. 71 ELVER JONSSON (fp):
          </note>
          <note>
            Fru talman! Alkoholpolitiken är kanske det mest publika ämne
            som vi har i den allmänna debatten.
          </note>
          <note>
            Därför var det med stort intresse jag läste interpellationen.
            Den har ju fått kraftigt eldunderstöd av ett antal socialdemokratiska
            riksdagsmän i en DN-
          </note>
          <note>
            artikel, dvs. i en form som i mycket styr den svenska debatten.
          </note>
          <note>
            Nu säger interpellanten att det inte bara handlar om prissänkning
            utan om fler saker. Ändå landar han återigen på hur viktigt det
            är med prissänkning, detta trots att en hög beskattning är det
            enda instrument som vetenskapligt har bevisats kunna hålla tillbaka
            konsumtionen.
          </note>
          <note>
            Det ska väl sedan ändå sägas att det kan vara ett problem om
            andra länder ligger väsentligt lägre, men den svenska alkoholskatten
            är ju inte den högsta i världen. Vårt broderland Norge har betydligt
            högre skatter, vilket väl i och för sig borde leda till en och
            annan slutsats.
          </note>
          <note>
            Det finns ju också andra skatter, t.ex. på bränsle.
          </note>
          <note>
            Bensinskatten är på de allra flesta områden relativt sett högre
            än alkoholskatterna, och det leder till slutsatsen att det folkliga
            ojandet över de höga spritskatterna som om de vore vårt stora
            problem är klart överdrivet.
          </note>
          <note>
            Vad vi skulle behöva göra i stället för att prata om hur vi sänker
            skatter och därmed riskera en ökad konsumtion är att fundera över
            hur vi begränsar denna. Låt vara att vi använder också andra instrument,
            men tyvärr har det ju gått lite i annan riktning.
          </note>
          <note>
            Finansministern talar i svaret om att det nu är kommunerna som
            ska gå in mera. Ja, det har sagts så i den här planen, men jag
            är lite orolig för att det inte kommer att ge det som finansministern
            och regeringen är ute efter, nämligen att hålla tillbaka konsumtionen.
            I stället ser många kommuner det här som en servicefråga, en näringspolitisk
            fråga och en
          </note>
          <note>
            "rättvisefråga", inte som ett socialt viktigt område att ta tag
            i.
          </note>
          <note>
            Jag vet att finansministern har en god ambition.
          </note>
          <note>
            Jag har t.o.m. inför socialministern här i kammaren berömt finansministern
            för det han sade i en annan debatt som var klart socialpolitiskt
            inriktad. I det här svaret är det dock inte samma offensiv. Svaret
            är kort.
          </note>
          <note>
            Det är möjligen oklanderligt, men där saknas en offensiv som
            skulle vara befogad med tanke på den situation som vi har.
          </note>
          <note>
            Man beräknar att bara i vårt land mellan 5 000
          </note>
          <note>
            och kanske 8 000 går en för tidig död till mötes i dessa sammanhang.
            När Brundtland talade här i fjol på EU-konferensen om alkoholfrågor
            sade hon att i
          </note>
          <note>
            Europa dör varje år 55 000 ungdomar under 30 år i dessa sammanhang.
            Egentligen borde vi bli omskakade. En och annan lyfter kanske
            på ögonbrynen och säger: Jaså, är det så! Men vi har ju vår handlingsplan.
            Handlingsplanen bygger ju, fru talman, på att andra, dvs. kommunerna,
            ska göra en massa saker. De kan göra en del, men jag upplever
            att den drivande politiska kraft som tidigare var ett signum för
            både socialdemokrater och socialliberaler nu inte är tillräckligt
            stark.
          </note>
          <note>
            Jag skulle därför vilja att finansministern engagerade sig och
            stöttade upp socialministern, så att vi fick något av en alkoholpolitisk
            offensiv. Det håller på att bli väldigt illa både i Sverige och
            ute i Europa.
          </note>
          <note>
            Varför inte säga att Europas länder bör ta till sig de goda erfarenheterna
            av svensk alkoholpolitik? Vi bör inte falla undan.
          </note>
          <note type="speaker">
            Anf. 72 NILS-ERIK SÖDERQVIST (s):
          </note>
          <note>
            Fru talman! Det är bra att vi även i dag får en interpellationsdebatt
            om alkoholskatterna. Det är angeläget, och vi får säkerligen återkomma
            till dem ett antal gånger också längre fram.
          </note>
          <note>
            Jag vill ta fasta på finansministerns svar inte minst i ett avseende,
            nämligen där finansministern säger "att alkoholskatterna och Systembolaget
            ska vara viktiga instrument för att hålla nere alkoholskadorna".
            Jag tycker att det är ett bra besked, för det vittnar om en insikt
            om att en restriktiv alkoholpolitik är oerhört avgörande. Den
            har också, som finansministern säger, varit framgångsrik.
          </note>
          <note>
            Jag skulle direkt vilja fråga Bosse Ringholm vilka konsekvenser
            den fråga som Bengt Silfverstrand har ställt och dagens interpellationsdebatt
            får i belysning av frågan om svartspriten. Anser finansministern
            att det över huvud taget finns möjligheter att hantera svartspriten
            medelst skattesänkningar? Är det enligt finansministerns synsätt
            över huvud taget möjligt?
          </note>
          <note>
            Jag skulle också vilja göra den reflexionen att det är en begreppsförvirring
            i interpellationen, som det är viktigt att reda ut. Det handlar
            dels om svartspriten, dels om den legala försäljningen av alkoholdrycker.
          </note>
          <note>
            Jag tror att det är viktigt att titta på hur det ser ut nu.
          </note>
          <note>
            Vi har en oerhört framgångsrik och duktig forskning om detta
            i Sverige. Vid Stockholms universitets centrum för socialvetenskaplig
            alkohol- och drogforskning följer man löpande dessa frågor. Det
            är också omvittnat både i interpellationen och i interpellationssvaret.
            Alldeles färska siffror visar att andelen illegal alkohol under
            det senaste året har minskat. Det är intressant att göra det konstaterandet.
            Man kan inte bryta ned siffrorna för en enstaka månad e.d.
          </note>
          <note>
            utan man måste studera ordentliga flöden och perioder.
          </note>
          <note>
            Systembolagets försäljning tillsammans med försäljning via restauranger
            och livsmedelshandel står för 70 % av den totala alkoholkonsumtionen.
            Det är viktigt att se den illegala delens relation till vad som
            sker i övrigt i Sverige.
          </note>
          <note>
            Den lagliga resandeinförseln svarar för 20 %.
          </note>
          <note>
            Därmed är vi uppe i 90 %. Smuggelsprit och hembränt svarar för
            ungefär 4 % enligt vår forskning, som är omvittnat duktig. Hemtillverkade
            alkoholdrycker svarar för ungefär 5 ½ %. Det är viktigt att ha
            de här relationerna klara för sig.
          </note>
          <note>
            Samtidigt är det nog så bekymmersamt att vi inhemskt i Sverige
            har en ökande konsumtion och försäljning av alkohol. De senaste
            siffrorna visar att
          </note>
          <note>
            Systembolagets försäljning ökar. Den har gått upp med ungefär
            10 %. Alla alkoholdryckerna är med i ökningen. Också spritkonsumtionen
            i Sverige går upp. Jag tror att det är viktigt att ha det här
            med sig hela tiden, därför att det är nog så allvarligt, menar
            jag, att den går upp. Men i relation till vad som händer med det
            som kommer utifrån och det som är svartsprit är det mycket mindre.
          </note>
          <note>
            Anf. 73 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det är utan tvekan så att både interpellanten och
            de inlägg som har gjorts här visar att det finns en bred samsyn
            om att den position som
          </note>
          <note>
            Sverige har som det land som har det kanske lägsta antalet alkoholskador
            och alkoholsjukdomar i Europa är en position som vi ska kunna
            behålla. Jag håller gärna med om att det är viktigt att vi också
            kan använda Sverige som en form av föredöme. Inte minst socialministern
            har gjort det när han har tagit initiativ till att lyfta fram
            alkoholfrågorna som en del av folkhälsodiskussionen i EU-sammanhang.
            Det finns tyvärr många länder i EU där man inte ens kan stava
            till folkhälsa och ännu mindre göra kombinationen med alkoholpolitiken,
            och jag tror att det är viktigt att vi tar ett stort ansvar för
            den debatten också i fortsättningen.
          </note>
          <note>
            Som jag sade i mitt interpellationssvar måste vi naturligtvis
            noga följa utvecklingen och vara beredda att använda de instrument
            vi har, och det handlar -
          </note>
          <note>
            det kan jag säga till interpellanten - om skatteinstrumentet,
            men också om alla de instrument som finns i övrigt i handlingsplanen
            mot alkoholsjukdomar som vi vill förebygga på olika sätt. Det
            är en kombination av olika saker.
          </note>
          <note>
            När Nils-Erik Söderqvist pekar på att Systembolagets försäljning
            har ökat under en period där införselreglerna efterhand har blivit
            mer generösa kan man naturligtvis dra slutsatsen att det i och
            för sig är allvarligt att konsumtionen ökar. Omvänt kan man också
            säga att det är ett intressant tecken att det faktiskt motsäger
            de påståenden och de förhoppningar eller spådomar som gjordes
            för ett par år sedan då man sade att när vi ändrar införselreglerna
            kommer snarast
          </note>
          <note>
            Systembolaget att slås ut ganska snabbt. Därför måste man ta
            till drastiska skattesänkningar för att kunna möta utvecklingen.
            Det visar sig att det inte har blivit sådana stora omläggningar,
            och det är också en intressant iakttagelse som man kan göra.
          </note>
          <note>
            Jag är medveten om, vilket Bengt Silfverstrand tog upp, att det
            finns en del problem som bör bekämpas med tullinsatser, inte minst
            när det gäller trafiken över Öresund och i Västsverige. Det är
            svårt att komma åt en del av den alkoholöverföring som sker, och
            det är ibland svårt att koppla ihop alkoholen med de personer
            som säkerligen har köpt den och sedan inte vill kännas vid den
            när tullen och polisen gör sina insatser. Det finns alltid skäl
            att fundera på hur vi kan effektivisera tullens arbete och om
            vi kan utrusta tullen med bättre förutsättningar och resurser
            för att vara framgångsrik i det avseendet också.
          </note>
          <note>
            Jag tycker att det är bra att vi är fler i den här diskussionen.
            Jag skulle gärna se att fler engagerade sig, inte minst ungdomsorganisationer
            och folkrörelser, som ju har varit en del av framgångsnycklarna
            i svensk alkoholpolitik, så att vi kan få ett brett genomslag
            för det handlingsprogram som vi ska ha åren framöver. Det är trots
            allt en ganska ansenlig summa pengar, över en halv miljard, som
            riksdagen har avsatt för att kunna genomföra den här handlingsplanen.
          </note>
          <note>
            Pengar är en viktig förutsättning, men i sista hand handlar det
            om den folkliga mobiliseringen och det folkliga intresset också.
            Jag hoppas att det kan finnas lika brett intresse hos allmänheten
            som det förhoppningsvis också finns ett brett stöd i den här kammaren
            för handlingsplanen.
          </note>
          <note type="speaker">
            Anf. 74 BENGT SILFVERSTRAND (s):
          </note>
          <note>
            Fru talman! Jag uppfattade det så att Elver Jonsson negligerade
            de stora pris- och konkurrensskillnader som finns på alkohol i
            Europa. Sveriges skatt på
          </note>
          <note>
            40-procentig sprit är 200 kr per liter. Motsvarande skatt i Danmark
            är ca 130 kr, vilket man överväger att halvera före år 2004. Den
            tyska skatten uppgår till knappt 50 kr. EU:s minimiskatt för sprit
            är drygt
          </note>
          <note>
            20 kr per liter. Av alla EU-länder är det bara Sverige,
          </note>
          <note>
            Finland, Danmark, England och Irland som har en spritskatt på
            över 100 kr per liter på 40-procentig sprit. Jag tycker att man
            ska ta dessa förhållanden med visst allvar.
          </note>
          <note>
            Vi torde alla vara överens om att den oregistrerade spriten sätter
            människors hälsa på spel och utelämnar samhällets kontroll. Konsekvenserna
            av en jättelik svart marknad måste sättas in i ett hälsoperspektiv.
            I Estland avled i höstas ett sextiotal personer av illegal sprit
            de köpt. Det visade sig vara träsprit.
          </note>
          <note>
            Därtill fick många men för livet. Vi måste med kraftfulla och
            effektiva medel göra allt för att undanröja en valsituation där
            människor måste välja mellan det trygga alternativet, Systembolaget,
            och det otrygga alternativet, gatan.
          </note>
          <note>
            Det blir förvisso allt svårare att konkurrera med svartspriten,
            eftersom den hunnit etablera sig. Men skillnaden gentemot det
            trygga alternativet, Systembolaget, måste åtminstone bli mindre
            priskänslig om vi vill upprätthålla en sund och ansvarsfull alkoholpolitik.
          </note>
          <note>
            Av tullen gjorda beslag liksom andra observationer visar att
            den smugglade spriten ofta är av dålig kvalitet och i vissa fall
            rent hälsovådlig. Varaktiga alkoholskador riskerar att tränga
            ned i allt yngre åldersgrupper samtidigt som sambandet mellan
            alkoholkonsumtion och våld tenderar att öka. Vi kan på ganska
            säkra grunder anta att den illegala alkoholhandeln kommer att
            öka ytterligare. Statens skatteintäkter minskar, vilket regeringen
            också uppenbarligen räknar med. Denna förskjutning av inköp från
            synlig till osynlig sprit kommer att slå hårt mot Systembolaget
            och folkhälsan. Det är riktigt att vi den senaste månaden - ett
            mycket kort tidsperspektiv - har en ökning av den legala spritförsäljningen,
            men tittar vi på det första kvartalet, januari-mars, som vi har
            statistik på, så är minskningen 2,3 %.
          </note>
          <note>
            Om Finansdepartementets kalkyl över minskade intäkter för alkoholskatten
            är ett framtidsscenario kommer Systembolaget att sälja bara en
            av fyra eller fem flaskor sprit inom en överskådlig framtid. Vi
            svenskar riskerar då inte bara att stå utan spritmonopol, utan
            vi kommer under sådana omständigheter också att ha förlorat ett
            av våra viktigaste alkoholpolitiska instrument. Det kan väl knappast
            vara alkoholpolitiskt acceptabelt att en allt större del av marknaden
            för alkoholdrycker flyttas från Systembolaget till diffusa källor
            som smuggling, hemtillverkning och privatinförsel. Bara i nordvästra
            Skåne rapporterades nyligen att det torde finnas minst 500 adresser
            som man kan vända sig till för att få tag på sprit dygnet runt.
          </note>
          <note>
            Finansdepartementet beräknade i fjol att få in
          </note>
          <note>
            4,9 miljarder i skatteintäkter på spriten. År 2004 förväntas
            denna inkomstkälla ha sjunkit till endast
          </note>
          <note>
            2,9 miljarder kronor. Inräknat förlorade momsintäkter skulle
            detta betyda hela 3 miljarder mindre till statskassan. Jag vill
            fråga finansministern om detta enbart är ett uttryck för konkurrens
            från ökad införsel, eller om även en skattesänkning möjligen är
            inkalkylerad i inkomstbortfallet.
          </note>
          <note type="speaker">
            Anf. 75 ELVER JONSSON (fp):
          </note>
          <note>
            Fru talman! Jag nonchalerar verkligen inte prisinstrumentet.
            Jag sade tvärtom att det är värdefullt. Nu nämnde Silfverstrand
            själv att vi har både anglosaxare och, som jag sade tidigare,
            också norrmän med bland dem som har en hög beskattning. Sedan
            sade
          </note>
          <note>
            Bengt Silfverstrand, om jag får säga det också, fru talman, att
            det här gäller att välja det trygga alternativet med varor från
            Systembolaget. Problemet är väl bara att alkoholskadorna inte
            uteblir bara för att man har en kronstämpel på den flaska man
            handlar in.
          </note>
          <note>
            Levercirrosen slår till lika hårt på statsalkohol som på annan
            alkohol.
          </note>
          <note>
            Jag tycker att vi ska slå vakt om Systembolaget.
          </note>
          <note>
            Det har visat sig ha styrka på flera sätt. Problemet är väl,
            som sades här, att konsumtionen ökar om man lägger till annan
            konsumtion, och det gör att summan blir alldeles för hög och alkoholskadorna
            ökar.
          </note>
          <note>
            Samtidigt som vi berömmer Systembolaget för deras insatser måste
            vi klandra bolaget Vin &amp; Sprit, som till synes är ganska fritt
            från sociala aspekter på verksamheten. Det skulle vara bra, tror
            jag, om finansministern, om inte tog bolaget i örat, så i alla
            fall i annat sammanhang påpekade att ett statligt bolag borde
            ha större social tåga, även om man är ute för att tjäna pengar.
          </note>
          <note>
            Sedan tycker jag, om jag nu inte ska vara vänlig längre, att
            införselfrågan blev för slappt behandlad av den svenska regeringen.
            Nu går kranarna upp här.
          </note>
          <note>
            Spritinförseln har ökat med tio gånger på tre år. Vi har bara
            börjat. Det kommer att forsa på här. Detsamma gällde i frågan
            om lördagsöppet, där regeringen hade lovat riksdagen att först
            göra en utvärdering innan något mera skulle göras, men det var
            bråttom.
          </note>
          <note>
            Jag tycker att regeringen har tappat en del av den sociala ambition
            som man historiskt har haft och som det finns alla skäl att leva
            upp till. Verbalt är vi tydligen ganska överens, men sätt fart,
            herr finansminister!
          </note>
          <note type="speaker">
            Anf. 76 NILS-ERIK SÖDERQVIST (s):
          </note>
          <note>
            Fru talman! Svartspriten är ett oerhört bekymmer, som Bengt Silfverstrand
            säger. Den kan vi aldrig nonchalera. Vi kan aldrig acceptera att
            den finns där.
          </note>
          <note>
            Min poäng i den här interpellationsdebatten är att svartspriten
            måste ses i relation till den totala konsumtionen. Det är oerhört
            viktigt.
          </note>
          <note>
            Om man skulle argumentera för en sänkning av priset på den legala
            alkoholen och tro att man på det sättet skulle få ned konsumtionen
            av svartsprit blir det i stället så att den legala alkoholkonsumtionen
            stiger utan att den illegala nämnvärt minskar. Det vet vi av erfarenhet.
            Då har vi i stället dragit på oss en kraftigt ökad alkoholkonsumtion.
          </note>
          <note>
            I stället ska vi se på hur vi kan angripa problemet.
          </note>
          <note>
            Precis som finansministern sade handlar det om att stärka samverkan
            mellan polis, tull och andra rättsliga åtgärder. Det är så vi
            gör med narkotika och annan kriminell verksamhet. Det är så vi
            ska möta det. Det är den framkomliga vägen.
          </note>
          <note>
            Jag vill ta upp kvoterna för legal införsel av alkohol, som också
            Elver Jonsson berörde. Ser Bosse
          </note>
          <note>
            Ringholm en möjlighet att på nytt väcka frågan om införselkvoternas
            storlek? Man får ju ta med sig över gränsen hela årskonsumtionen
            vid ett tillfälle. Finns det en möjlighet att vi skulle kunna
            argumentera starkt i EU-sammanhang och få till stånd en sänkning?
          </note>
          <note type="speaker">
            Anf. 77 MARIETTA DE POURBAIX-LUNDIN (m):
          </note>
          <note>
            Fru talman! Jag börjar med att tacka Bengt Silfverstrand för
            att han har ställt denna interpellation.
          </note>
          <note>
            Det var med spänning jag gick hit för att höra om finansministern
            skulle vara lika kritisk, anklagande och fördömande mot sin partikamrat
            som han brukar vara mot mig när vi har de här debatterna. Jag
            kan konstatera att han hittills inte har varit det.
          </note>
          <note>
            Frågan handlar om begränsad tillgänglighet och högre prisnivåer
            som har varit benen i den svenska alkoholpolitiken. Den första
            bastionen har fallit och övergetts. Det är tillgängligheten. Snart
            får vi ta in 10
          </note>
          <note>
            liter sprit, 20 liter starkvin, 90 liter vin och 110 liter öl.
            Nu gäller striden den andra bastionen. Det är alkoholskatterna.
          </note>
          <note>
            Var och en inser naturligtvis att vi inte kan fortsätta att ha
            de höga alkoholskatter vi har i Sverige.
          </note>
          <note>
            Det bekräftas i en debattartikel för ett tag sedan i
          </note>
          <note>
            Dagens Nyheter av Bengt Silfverstrand m.fl. Där skriver man att
            de höga svenska alkoholskatterna som de varit utformade blivit
            kontraproduktiva eftersom det finns en alternativ marknad. Jag
            håller med. Det är precis vad det handlar om. Det finns en alternativ
            marknad som har öppet dygnet runt året runt. Man får t.o.m. hemsändning
            om man vill ha det.
          </note>
          <note>
            I interpellationen skriver Bengt Silfverstrand att det är de
            höga skatterna som har bidragit till denna
          </note>
          <note>
            "osynliga" marknad för sprit. Därför ställer han två frågor till
            finansministern. Den ena handlar om ifall vi får se förslag till
            skattesänkningar. Därför blev jag lite förvirrad i början när
            Bengt Silfverstrand sade att han och finansministern har samma
            syn. Det tycker jag inte att de har. Det kanske kom fram i slutet
            av
          </note>
          <note>
            Bengt Silfverstrands första inlägg och även i det andra, där
            han sade att en inte oväsentlig del för att komma åt problemet
            är skattesänkningar. Bengt Silfverstrand skriver själv att Riksskatteverket
            uppskattar att det finns ett klart samband mellan de svenska höga
            alkoholskatterna och den ökande illegala handeln. Där tycks vi
            vara överens.
          </note>
          <note>
            Det har varit åtskilliga debatter om den här frågan.
          </note>
          <note>
            Jag är förvånad över att finansministern den här gången inte
            kunde komma längre i sitt svar. Fortfarande finns det tvivel om
            vad man ska göra.
          </note>
          <note>
            Sverige har nyligen sänkt en alkoholskatt, vinskatten. Det gjordes
            under galgen, när det fanns hot om att vi skulle dras inför EG-domstolen.
            Varför, finansministern, går det inte att föra en offensiv politik
            när det gäller alkoholskatterna? Varför denna defensiva politik,
            där man hela tiden retirerar? Som jag brukar säga, man hoppar
            när EU säger "hoppa".
          </note>
          <note>
            Nu känner jag att det kanske finns ett hopp ändå.
          </note>
          <note>
            Finansministerns syn på alkoholskatten har blivit skjuten i flanken
            av hans egna partikamrater som också börjar inse att det inte
            håller i längden. Vi kan inte ha dessa höga alkoholskatter i Sverige.
            Vi kan inte avvika från omvärlden. Snart kommer förmodligen Danmark
            att sänka sina alkoholskatter. Då kommer trycket att bli ännu
            högre på att vi i Sverige måste sänka våra.
          </note>
          <note>
            Frågan är om vi ska sänka skatten eller inte. Socialdemokraterna
            måste reda ut internt hur ni vill ha det.
          </note>
          <note>
            Anf. 78 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det finns en avgörande skillnad mellan Marietta de
            Pourbaix-Lundin och oss övriga som deltar i debatten. Jag har
            många gånger haft diskussioner i kammaren med Marietta de Pourbaix-Lundin
            och tänker inte upprepa dem, för de leder ingenstans.
          </note>
          <note>
            Hon är inte ett dugg intresserad av folkhälsoaspekten.
          </note>
          <note>
            Hon är bara intresserad av en sak: sänkt skatt på alkohol.
          </note>
          <note>
            Hon säger att hon applåderar om Danmark sänker skatten. Det tycker
            hon är bra. Jag ser det snarare som ett problem om skatten sänks
            i vår omvärld. Där har vi helt olika uppfattningar. Det är bara
            att konstatera att Moderata samlingspartiet och dess företrädare
            har en annan uppfattning än de andra partierna i kammaren. Vi
            kan lämna den diskussionen därhän just nu.
          </note>
          <note>
            Det är klart att det är ett problem att alkoholkonsumtionen under
            senare tid har ökat. Det är definitivt ett problem. Det var också
            ett av skälen till att vi lade stor vikt vid handlingsplanen mot
            alkohol. Det gäller både förebyggande verksamhet, informationsverksamhet
            och andra instrument. Vi satsar de närmaste åren över en halv
            miljard kronor för att försöka förhindra, förebygga och, i sista
            hand, minska alkoholskadorna. Vi vill bibehålla positionen som
            det kanske främsta landet i Europa när det gäller att hålla tillbaka
            alkoholskador. Icke desto mindre ser vi detta som en realitet.
          </note>
          <note>
            Jag får svara Nils-Erik Söderqvist att jag tyvärr inte tror att
            det är möjligt med någon reduktion av införselkvoterna. Från den
            1 januari 2004 har både
          </note>
          <note>
            Sverige, Danmark och Finland samma införselkvoter som övriga
            EU-länder. Även om vi agerar gemensamt tror jag inte att det är
            möjligt att lyfta frågan utifrån den horisonten, med de regler
            som finns inom EU. Vi får använda de andra instrument som finns.
            Det finns skäl att försöka fundera över hur vi kan förstärka de
            instrumenten.
          </note>
          <note>
            Jag tar gärna upp idén om att effektivisera tullens insatser
            och arbetsmetoder, vilket är oerhört viktigt för den allmänna
            lagligheten men också för att förebygga skador inte minst bland
            ungdomar om det är alltför lätt att ta med sig för stora kvantiteter
            av alkohol, överkvantiteter utöver det man har rätt att föra in
            från intilliggande länder.
          </note>
          <note>
            Möjligtvis i motsats till vad Elver Jonsson sade tycker jag att
            det inte bara handlar om Systembolaget.
          </note>
          <note>
            Även Vin &amp; Sprit uppträder som en seriös aktör på området. Vin
            &amp; Sprit är med i en internationell konkurrens. Vi har anledning
            att se till att vi kan skydda oss från impulser till ett ökat
            tryck på information och marknadsföring av olika slag från omvärlden.
            Det vill vi gärna värja oss för. Det är bra att vi har en ordentlig
            statlig aktör på området utöver Systembolaget.
          </note>
          <note>
            Även Vin &amp; Sprit kan göra goda insatser på det området.
          </note>
          <note>
            Det är enkelt att sammanfatta diskussionen och konstatera att
            vi måste föra en konstruktiv diskussion om vi ser att det finns
            fortsatta och t.o.m. växande hot mot den position vi har när det
            gäller att hålla tillbaka alkoholskadorna. Vi kan använda handlingsplanen
            och effektivisera de instrument som nämns där. Det kan handla
            om vår skattelagstiftning, tullverksamhet, information och utbildningsverksamhet.
            Det handlar om att engagera våra folkrörelser och skolan. Det
            handlar också om annan form av upplysningsverksamhet.
          </note>
          <note>
            Jag deltar gärna i fortsatta seriösa diskussioner både här i
            kammaren och i andra sammanhang. Men vallgraven är bred mellan
            oss och dem som i likhet med Marietta de Pourbaix-Lundin inte
            är ett dugg intresserade av att främja folkhälsan i sammanhanget.
          </note>
          <note type="speaker">
            Anf. 79 BENGT SILFVERSTRAND (s):
          </note>
          <note>
            Fru talman! Det finns verkligen en samsyn mellan mig och finansministern
            om dessa frågor. Jag tolkar det som att vi måste hitta en rimlig
            anpassning av svensk alkohollagstiftning och svenska alkoholskatter
            till det som händer i vår omvärld. Det är ett tydligt och klart
            svar på den frågan.
          </note>
          <note>
            Jag vill gärna att finansministern i sitt sista inlägg kommenterar
            vilka faktorer man bygger på när man kalkylerar med en kraftig
            minskning av skatteintäkterna av spriten från 4,9 miljarder kronor
            i fjol till 2,9
          </note>
          <note>
            miljarder år 2004.
          </note>
          <note>
            Jag har tillgång till en alldeles färsk statistik från
          </note>
          <note>
            SORAD. Den är dagsaktuell. Den visar på en kraftig resandeinförsel.
            Om vi tar spriten har införseln under mars månad ökat med 24 %
            jämfört med samma månad i fjol. Summan för resandeinförsel av
            ren
          </note>
          <note>
            100 % alkohol har i mars ökat med 31 % jämfört med samma månad
            förra året. Den sammantagna ökningen av alkoholinförseln är 23
            % för första kvartalet 2002 i jämförelse med samma kvartal förra
            året.
          </note>
          <note>
            Detta ser jag som oerhört allvarligt. Här är det inte tillräckligt
            med enstaka åtgärder. Det behövs en kombination av åtgärder där
            skatteinstrumentet är en sådan åtgärd. Olika typer av kontrollåtgärder
            och sanktionsåtgärder är en annan bit.
          </note>
          <note>
            Det stora problemet i dag är tillgängligheten. Det är just tillgängligheten
            som är den stora faran för folkhälsan. Det problemet måste angripas
            på bred front.
          </note>
          <note type="speaker">
            Anf. 80 MARIETTA DE POURBAIX-LUNDIN (m):
          </note>
          <note>
            Fru talman! Jag vet inte om jag ska skratta eller gråta. När
            Bengt Silfverstrand säger sänk skatten är det helt okej, men om
            jag säger det är jag inte intresserad av folkhälsan. Jag undrar
            var gränsen går för alkoholskatten för att man ska vara intresserad
            av folkhälsan.
          </note>
          <note>
            Ärligt talat, finansministern, om nu alkoholen är så farlig som
            finansministern står här och säger, varför inte höja alkoholskatten
            eller rent av förbjuda all försäljning av alkohol i Sverige? Då
            kanske ni blir trovärdiga. Det förslaget har jag aldrig hört.
          </note>
          <note>
            Bengt Silfverstrand tolkar finansministerns svar positivt. Jag
            är inte säker på att man kan tolka det så positivt efter alla
            de debatter jag haft med finansministern. Jag kan precis som Bengt
            Silfverstrand konstatera att man i vårpropositionen kan läsa,
            och man kunde läsa det redan tidigare, att skatteintäkterna från
            just alkoholskatter sjunker.
          </note>
          <note>
            Finansministern har tydligen valt metoden att inget göra. Han
            bara ser dem sjunka, och han gör ingenting. Det är samma metod
            som en del andra och även statsministern använder. Man bara sätter
            sig bara ned och väntar, och ser vad som händer. Man kan ju vara
            lite aktiv och offensiv och sänka alkoholskatterna. Då har man
            fortfarande en viss kontroll.
          </note>
          <note>
            Som det är nu har finansministern noll kontroll på det hela.
            Det kommer att öka. Det är inte bara smuggling och hembränning,
            utan det är de ökade införselkvoterna som kommer att göra att
            det ökar.
          </note>
          <note>
            När man kan köpa tio liter sprit från ett annat EU-
          </note>
          <note>
            land och föra in det tror jag inte att försäljningen på
          </note>
          <note>
            Systembolaget kommer att öka, utan den kommer att minska dramatiskt.
          </note>
          <note>
            Anf. 81 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Den dag som något företrädare för
          </note>
          <note>
            Moderata samlingspartiet eller Marietta de Pourbaix-
          </note>
          <note>
            Lundin interpellerar eller ställer frågor i kammaren som handlar
            om värnet och skyddet av vår folkhälsa och hur vi ska utveckla
            det finns det en uns av trovärdighet i engagemanget. Men den typen
            av frågor eller interpellationer har aldrig förekommit. Jag har
            heller ingen särskilt positiv prognos om att det skulle finnas
            ett sådant intresse från moderata företrädare. Det är ett rent
            och skärt intresse för bryggarkapitalets intressen det handlar
            om och ingenting annat.
          </note>
          <note>
            Det är en realitet att om vi har en ökad alkoholkonsumtion måste
            vi naturligtvis se vad vi kan göra för att ytterligare skärpa
            de instrument vi har för att kunna skapa en bättre social situation.
            Det är viktigt, som Bengt Silfverstrand pekade på, att om vi nu
            har haft en växande konsumtion eller växande införsel under senare
            tid måste vi också fundera på vilka orsakerna kan vara.
          </note>
          <note>
            Samtidigt vill jag anbefalla lite grann försiktighet.
          </note>
          <note>
            Tittar man på enstaka månader kan det exempelvis vara så att
            påsken det ena året kan ligga i första kvartalet och det andra
            året ligga utanför. Så råkar det var just i år och året dessförinnan.
            Man måste se på lite längre trender. Men problemet som sådant
            förtjänar ändå att diskuteras ordentligt.
          </note>
          <note>
            Som svar på Bengt Silfverstrands fråga kan jag säga att vi i
            våra prognoser av skatteintäkterna i huvudsak har räknat med att
            det är ändrade förhållanden som hänger ihop med de nya införselregler
            vi har, dvs. en ökad legal införsel, som leder till väsentligt
            lägre skatteintäkter. Det ligger till grund för de prognoser vi
            har.
          </note>
          <note>
            Till sist tycker jag att det är bra om vi kan fortsätta en konstruktiv
            diskussion kring alkoholpolitiken och även skapa ett större folkligt
            intresse och engagemang också för att få inte minst ungdomar att
            delta i debatten.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 2001/02:331 om schablonbeskattning
          </note>
          <note>
            Anf. 82 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Marie Engström har frågat mig om jag är beredd att
            gå vidare för att utforma ett system för schablonbeskattning och
            om jag i sådana fall är beredd att överväga ett frivilligt system.
            Bakgrunden till frågan är följande.
          </note>
          <note>
            Riksskatteverket har sedan lång tid arbetat för att åstadkomma
            förenklingar i systemet för beskattning av mindre företag. Som
            ett led i detta arbete har Riksskatteverket i en rapport från
            år 2000 (RSV Rapport
          </note>
          <note>
            2000:12) presenterat en genomgång av argumenten för och emot
            ett schablonbeskattningssystem. I rapporten återges också översiktligt
            erfarenheterna av sådana system i några andra länder. Slutsatserna
            i rapporten kan sammanfattas med att det finns många bra argument
            både för och emot schabloner. Ur förenklingssynpunkt anses schabloner
            med rätt utformning kunna innebära avsevärda förenklingar. Samtidigt
            innebär schabloner stora avsteg från i Sverige vedertagna principer
            för utformningen av beskattningssystemet. Schabloner kan också
            medföra negativa konsekvenser i form av merarbete för både företagen
            och skatteförvaltningen på grund av dubbla system samt leda till
            en försämrad redovisning.
          </note>
          <note>
            I schablonbeskattningsprojektets etapp två har
          </note>
          <note>
            Riksskatteverket prövat om det är möjligt att utforma ett schablonbeskattningssystem
            för mindre företag på ett sådant sätt att fördelarna med schablonerna
            tillvaratas samtidigt som nackdelarna så långt som möjligt undviks.
          </note>
          <note>
            I budgetpropositionen för år 2002 ansåg regeringen att trots
            de grundläggande invändningar som kan riktas mot s.k. schablonbeskattning
            är det angeläget att ett sådant system blir föremål för en djupare
            analys (prop. 2001/02:1 s. 197). Regeringen avsåg därför att återkomma
            med en bedömning om schablonbeskattning efter det att Riksskatteverket
            redovisat sin nya rapport.
          </note>
          <note>
            Riksskatteverket har i februari i år lämnat en rapport, RSV Rapport
            2002:3 Schablonbeskattning? - en principskiss, där verket har
            gett ett förslag till hur en schablonbeskattning skulle kunna
            utformas. I rapporten tas inte ställning till om schabloner bör
            införas. Det finns inte några konkreta lagförslag. Någon beräkning
            av vad ett sådant system skulle kunna få för effekter på de offentliga
            finanserna är därför inte möjlig att göra.
          </note>
          <note>
            Regeringen har för avsikt att inom kort sända ut rapporten på
            remiss. Först när remissutfallet är känt kommer regeringen att
            ta ställning till om Riksskatteverket ska få i uppdrag att gå
            vidare med ett sådant projekt genom att bl.a. ta fram konkreta
            förslag till regelverk. Jag är alltså för närvarande inte beredd
            att svara på om schablonbeskattning bör införas eller inte.
          </note>
          <note type="speaker">
            Anf. 83 MARIE ENGSTRÖM (v):
          </note>
          <note>
            Fru talman! Jag får tacka för svaret. Schablonbeskattning diskuteras
            alltmer. Riksskatteverket har nu tagit fram rapport nr 2 i ämnet.
            Man har tagit fram en principskiss där man arbetar med grundvariabler,
            i det har fallet antalet anställda. Man har också tagit fram en
            skiss på hur man ska kunna beräkna en normallön branschvis. Man
            har också gett exempel på hur systemet ska kunna innehålla möjligheter
            till jämkning.
          </note>
          <note>
            Man kan uppfatta schablonbeskattningen så att den skulle inkräkta
            på den likformighet i beskattningen som vi i dag ställer krav
            på. En schablon innebär ju också hela tiden en mindre exakthet.
            Men detta måste också ställas emot de vinster som man kan få om
            man inför en schablonbeskattning. Vi har en stor sektor i dag,
            framför allt inom den s.k. kontantbranschen, där skatteundandragande
            tyvärr är väldigt vanligt. Det är just inom den sektorn som Riksskatteverket
            menar att man ska kunna använda schablonbeskattningen.
          </note>
          <note>
            Det finns oerhörda vinster att göra om vi så snart som möjligt
            inför denna typ av beskattning. Man har tittat på andra länder
            i Europa, där denna beskattning har funnits i ett antal år. Det
            finns en hel del goda exempel att ta med sig därifrån. I Spanien
            t.ex. har man i dag ett frivilligt system, och där visar det sig
            att ganska många företag faktiskt väljer det systemet framför
            ett vanligt, traditionellt skattesystem.
          </note>
          <note>
            Detta är också ett led i ett förenklingsarbete som är nödvändigt.
            Det gäller dels på företagsnivå, dels för skatteadministrationen.
          </note>
          <note>
            Jag vill ställa en rak fråga till finansministern. Finansministern
            hänvisar i sitt svar till att denna rapport ska gå ut på remiss.
            Nu kom rapporten för några månader sedan, och den kanske ännu
            är ute på remiss
          </note>
          <note>
            - jag vet inte. Men vad tycker finansministern? Tycker finansministern
            att schablonbeskattning vore en bra lösning på de problem som
            jag tror att vi gemensamt skulle vilja ha möjlighet att lösa?
            Det finns problem både med skatteundandragande och med förenklingsarbetet
            som måste lösas. Detta kan alltså bli ett led i förenklingsarbetet.
            Vad säger finansministern?
          </note>
          <note>
            Anf. 84 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Hela vårt skattesystem är en avvägning mellan behovet
            av att ha ett system som å ena sidan är rättvist och effektivt,
            å andra sidan så enkelt som möjligt. Ibland tvingas vi naturligtvis
            till kompromisser för att kunna hitta denna balans mellan det
            rättvisa, det effektiva och det enkla.
          </note>
          <note>
            Jag är glad över att många branscher, inte minst hotell- och
            restaurangbranschen, har visat stort intresse för denna typ av
            schablonbeskattning. Från branschen har man också själv studerat
            exempelvis det som Marie Engström nämner om erfarenheter från
          </note>
          <note>
            Spanien.
          </note>
          <note>
            Jag vill gärna se ett ännu större sådant engagemang från fler
            branscher för att få till stånd en diskussion. Om man ska göra
            en annorlunda inriktning -
          </note>
          <note>
            vilket är vad det handlar om - som försök eller permanent av
            svensk företagsbeskattning mot den här typen av schablonbeskattning
            så tror jag nämligen att det fordras ett ganska stort stöd och
            en stor förståelse från de berörda branscherna själva. Detta är
            ingenting som man kan trycka in, utan det fordrar ett stort gensvar
            och ett stort engagemang från de berörda branscherna själva. Därför
            ser jag gärna en växande diskussion om hur branscherna kan agera
            i det här läget.
          </note>
          <note>
            Som svar på Marie Engströms fråga kan jag säga att jag tror att
            schablonbeskattning är en intressant idé, även om den är främmande
            för det svenska skattesystemet i många avseenden. Men innan man
            väl kan ge sig in på ett försök eller en permanentning av ett
            sådant system så fordras det mycket mer av förberedelser. Risken
            finns ju att en god tanke, som säkert finns bakom schablonbeskattningen,
            kan komma att förfelas om den införs utan tillräcklig förankring
            hos berörda företag, fackliga organisationer, skattemyndigheter
            och alla andra. Därför tror jag att det är bra att de projekt
            som Riksskatteverket nu har fått genomföra också genomlyses ordentligt
            i remissarbete och allt annat.
          </note>
          <note>
            Jag hoppas alltså att vi kan gå vidare i diskussionen. Innan
            man slutgiltigt tar ställning till om detta är möjligt att genomföra
            eller inte så ska vi känna att vi både har förankrat diskussionen
            ordentligt och fått se alla för- och nackdelar på bordet.
          </note>
          <note type="speaker">
            Anf. 85 MARIE ENGSTRÖM (v):
          </note>
          <note>
            Fru talman! Självfallet ska frågor förankras och självfallet
            måste de genomlysas och diskuteras. Det är helt klart.
          </note>
          <note>
            Men samtidigt står vi ju i någon mening inför ett vägval. Antingen
            ska vi lösa detta inom existerande system eller så ska vi inte
            göra någonting och låta det vara som det är i dag - eller också
            ska vi lösa det inom ramen för nya system, dvs. radikalt förändra
            det system som vi har i dag. Det är precis det som den här interpellationsdebatten
            handlar om. Alternativet att inte göra någonting alls är ju fullständigt
            otänkbart.
          </note>
          <note>
            Jag menar att vi i dag står inför en ganska stor uppgift där
            vi dels måste tänka nytt, dels måste ta till oss t.ex. den senaste
            undersökning som Riksskatteverket har gjort om unga människors
            syn på svartarbete och vilja att acceptera svartjobb eller inte.
            Detta har radikalt förändrats under de senaste åren. Jag tror
            att detta är en trend som är väldigt negativ, och jag tror att
            det är mycket viktigt att vi från politiskt håll ganska snart
            - kanske helst i kväll - ger signaler åt ett annat håll. Vi måste
            visa att vi vill komma med kraftfulla åtgärder för att mota denna
            utveckling och att vi verkligen vill ta itu med svartarbete, svartjobb
            osv.
          </note>
          <note>
            Jag tror att detta skulle vara ett bra redskap att använda. Därför
            tror jag också att det vore en viktig signal om finansministern
            var klar och tydlig och sade att detta är ett bra redskap för
            oss att använda i kampen mot svartarbete.
          </note>
          <note>
            Annars hamnar vi i ett läge där vi måste kunna presentera någonting
            annat. Jag tror att finansministern och jag är överens om att
            vi inte tänker acceptera situationen såsom den är i dag.
          </note>
          <note>
            Anf. 86 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag delar självfallet fullt ut det engagemang som
            Marie Engström visar när det gäller kampen mot svartarbete och
            bristande moral i hela vår skattebetalning. Jag tycker också att
            det som
          </note>
          <note>
            Riksskatteverket nu gör, inte minst att diskutera med ungdomar
            och informera dem om vårt skattesystem, är viktigt. Det måste
            få ett stöd, och det behövs en bred folklig debatt om detta, som
            ytterst handlar om våra värderingar och den moral vi har när det
            gäller synen på vem som ska betala vår välfärd och de insatser
            som vi har i vårt välfärdssamhälle.
          </note>
          <note>
            Om man gör en sådan här rätt stor omläggning av vårt skattesystem
            som schablonbeskattningen ändå handlar om så tror jag att det
            hela måste vara ordentligt genomlyst, genomdiskuterat och förankrat
            i alla olika läger. Det gäller naturligtvis i första hand bland
            företag eftersom det är de som är berörda, men det finns också
            många andra olika intressegrupper i samhället. Därför tror jag
            att det finns anledning för oss att lägga ned mycket energi och
            arbete på att försöka genomlysa de för- och nackdelar som finns.
          </note>
          <note>
            Tyvärr finns det nästan inget som bara har fördelar bland alla
            våra skattesystem. Det finns alltid invändningar. Det är bättre
            att hantera invändningarna på förhand än att när man väl har beslutat
            om systemet upptäcka att det hade en rad nackdelar som man inte
            hade analyserat ordentligt. Därför hoppas jag att
          </note>
          <note>
            Riksskatteverket kan gå vidare med sitt arbete och att vi efter
            remissomgången också får en förnyad prövning av frågan.
          </note>
          <note type="speaker">
            Anf. 87 MARIE ENGSTRÖM (v):
          </note>
          <note>
            Fru talman! Jag hoppas att jag kan tolka det sista som att finansministern
            i någon mening ändå är positiv till att vi ska kunna införa en
            schablonbeskattning.
          </note>
          <note>
            Finansministern sade ju att han hoppas att Riksskatteverket ska
            kunna gå vidare med frågan.
          </note>
          <note>
            Jag tolkar Riksskatteverket så att verket nu frågar oss politiker.
            Nu har vi gjort vårt, och nu är det upp till er att avgöra om
            vi ska gå vidare eller inte, säger man från verket. Man är ju
            på gång med att vilja göra en tredje rapport, och man säger också
            att det ganska snart borde tas kontakt med EU-kommissionen när
            det gäller en eventuell schablonmässig beräkning av momsen.
          </note>
          <note>
            Apropå temat att förankra så delar jag finansministerns uppfattning
            om att en sådan här fråga självfallet måste vara förankrad. Jag
            tycker mig redan i dag se att det finns ett ganska stort engagemang
            från framför allt restaurangbranschen. Det gäller inte bara arbetsgivarsidan,
            utan det finns ett engagemang även från restaurangfacket. Till
            vissa delar har man också tagit ställning för förslaget, och det
            tycker jag är bra.
          </note>
          <note>
            Det hela måste ju bygga på att det finns en bred acceptans -
            annars blir det svårt att genomföra ett system som är så olikt
            det skattesystem som vi har i dag.
          </note>
          <note>
            Jag tror att det finns all anledning att återkomma i den här
            frågan. Jag kommer att bevaka den.
          </note>
          <note>
            Anf. 88 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det är viktigt att vi gemensamt kan fatta beslut
            och skicka politiska signaler om hur våra skattesystem ska se
            ut. Det ska naturligtvis varken
          </note>
          <note>
            Riksskatteverket eller andra tjänstemän ha som uppgift. Det är
            ju politiska ställningstagande på det sätt som Marie Engström
            säger här. Men innan vi gör de här politiska ställningstagandena
            måste vi kanske också ställa krav på oss att vi ska ha genomlyst
            frågan ordentligt. Jag är positiv till att fortsätta den här diskussionen,
            men jag har ännu inte tagit definitiv ställning till om det är
            möjligt att genomföra det här systemet. Jag känner att det inte
            är tillräckligt analyserat och genomgånget. Jag vill framför allt
            diskutera kostnadseffekter och en rad andra frågor som ännu inte
            är tillräckligt belysta.
          </note>
          <note>
            Men det är vår uppgift som politiker att se till att vi kan få
            fram en sådant underlag med hjälp av Riksskatteverket och andra.
            Sedan får vi fortsätta den här diskussionen. Marie Engström har
            rätt i att vi inte ska nöja oss med dagens situation när vi vet
            att det finns betydande brister i vårt skattesystem och att det
            inte är tillräckligt effektivt för att vi ska få in de pengar
            som vi behöver för vårt välfärdssamhälle. Vi kan inte slå oss
            till ro med dagens situation. Vi ska pröva varje sådant uppslag.
            Det här är ett konstruktivt uppslag som är värt att gå vidare
            med.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 2001/02:350 om stöd till svensk hästsport
          </note>
          <note>
            Anf. 89 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Sten Andersson har frågat vilka åtgärder jag är beredd
            att vidta i syfte att stödja svensk hästsport.
          </note>
          <note>
            Låt mig först kommentera påståendet om att regeringen skulle
            ha avslagit ATG:s ansökan om att få anordna internationellt totalisatorspel.
          </note>
          <note>
            Det har gjorts gällande att lotterilagens främjandeförbud kan
            utgöra ett hinder för regeringens möjlighet att bevilja ett tillstånd
            att främja spel på utländska tävlingar och lotterier. Frågan har
            behandlats av Lotterilagsutredningen i betänkandet Från tombola
            till
          </note>
          <note>
            Internet - översyn av lotterilagstiftningen. Enligt utredningen
            är det tveksamt om regeringen kan göra undantag från främjandeförbudet
            i ett tillståndsbeslut.
          </note>
          <note>
            Utredningen föreslår därför en ändring av lotterilagen. Förslaget
            bereds inom Regeringskansliet och frågan är därför ännu inte avgjord.
          </note>
          <note>
            När det gäller frågan om vilka åtgärder jag är beredd att vidta
            för att förbättra hästsportens ekonomi har jag erfarit att hästsportens
            organisationer under våren kommer att se över sin gemensamma organisation
            och ekonomiska förutsättningar. Vi bör avvakta deras förslag till
            åtgärder innan jag gör några bedömningar.
          </note>
          <note>
            Härutöver har regeringen den 22 mars i år överlämnat propositionen
            Lotterier över Internet m.m. till riksdagen i vilken vi redogör
            för att vi avser att under hösten återkomma med förslag på åtgärder
            för att förbättra de svenska aktörernas förutsättningar att möta
            den internationella konkurrensen på lotteri- och spelmarknaden.
            Vidare tillsatte regeringen i mars år
          </note>
          <note>
            2000 en särskild utredare med uppgift att kartlägga förutsättningarna
            för hästrelaterade verksamheter inom landet. Utredaren fick i
            uppdrag att föreslå lämpliga åtgärder i syfte att stärka den svenska
            hästsektorn och skapa en samlad svensk hästpolitik. I sitt betänkande
            presenterade utredaren en rad förslag och flera av de föreslagna
            åtgärderna har redan vidtagits.
          </note>
          <note>
            Som exempel kan nämnas att utbildningen av hovslagare i tillräcklig
            omfattning har säkerställts och att ett arbete med ett auktorisationssystem
            pågår på Statens jordbruksverk. Regeringen har också i sin proposition
            om ändringar i djurskyddslagen föreslagit en rad ändringar som
            berör hästar och hästhållning i landet.
          </note>
          <note>
            En annan förbättring är att hästhållare i framtiden får möjlighet
            att ta del av investeringsstöd inom jordbrukspolitiken. Ytterligare
            viktiga områden är bl.a.
          </note>
          <note>
            hästrelaterad forskning, säkerheten på våra ridskolor och konkurrenskraftig
            avelsverksamhet. Beredning av frågan pågår inom Regeringskansliet.
          </note>
          <note>
            Andre vice talmannen konstaterade att interpellanten inte var
            närvarande i kammaren och förklarade överläggningen avslutad.
          </note>
          <note>
            18 § Svar på interpellation 2001/02:366 om avgift för utbetalning
            av avi
          </note>
          <note>
            Anf. 90 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Anders Karlsson har frågat mig dels vilka åtgärder
            regeringen tänker vidta för att harmonisera reglerna nationellt
            och mellanstatligt vad gäller post- och banköverföringar, dels
            vilka åtgärder regeringen tänker vidta för att stärka post- och
            bankkundernas ställning så att kunderna slipper betala för att
            få ut sina egna pengar från posten eller banken.
          </note>
          <note>
            På bankområdet finns ett EG-direktiv från 1997
          </note>
          <note>
            om gränsöverskridande betalningar. Direktivet har genomförts
            i svensk rätt genom lagen (1999:268) om betalningsöverföringar
            inom Europeiska ekonomiska samarbetsområdet. I den lagen finns
            en bestämmelse som syftar till att motverka dubbeldebitering,
            dvs. att någon medverkande bank under utförande av betalningsöverföringen
            drar av kostnader för sin medverkan från det belopp som ska överföras,
            trots att beställaren har betalat alla kostnader. I övrigt regleras
            inte bankavgifter i denna lag som alltså bygger på
          </note>
          <note>
            EG-regler.
          </note>
          <note>
            I en undersökning som Europeiska kommissionen genomförde i mars
            2001 framkom att konsumenterna inte får tillräcklig information
            om vad överföringar mellan medlemsstaterna kostar och att de gränsöverskridande
            betalningarna fortfarande är dyra jämfört med inhemska transaktioner.
          </note>
          <note>
            I juli förra året presenterade därför kommissionen ett förslag
            till en förordning om gränsöverskridande betalningar i euro. Förordningen
            innehåller bestämmelser som syftar till att få ned de avgifter
            som tas ut för gränsöverskridande betalningar i euro till samma
            nivå som avgifterna inom en medlemsstat. Förordningen trädde i
            kraft vid årsskiftet och bestämmelserna om avgifter börjar gälla
            den 1 juli i år för bankomatuttag och kortbetalningar. Ett år
            senare kommer även kontantbetalningar att omfattas. Regeringen
            har nyligen i en proposition föreslagit att EG-
          </note>
          <note>
            förordningens bestämmelser ska omfatta även den svenska kronan.
          </note>
          <note>
            De regler som jag nu har beskrivit är harmoniserade och gemensamma
            för samtliga medlemsstater inom EU.
          </note>
          <note>
            Trots dessa åtgärder som vi nu har vidtagit kan jag tyvärr konstatera
            att bankerna inte följer lagstiftningen om gränsöverskridande
            betalningsöverföringar på ett för konsumenterna tillräckligt bra
            sätt. Jag kan också konstatera att de avgifter bankerna tar ut
            för gränsöverskridande betalningar fortfarande är alldeles för
            höga. Regeringen har därför - på mitt initiativ -
          </note>
          <note>
            gett Finansinspektionen i uppdrag att se över bankernas rutiner
            för bl.a. avgifter och information för betalningsöverföringar
            inom Sverige och EES. Finansinspektionen har redan redovisat en
            rapport (2002:2)
          </note>
          <note>
            och ska under året redovisa ytterligare tre rapporter.
          </note>
          <note>
            Om det visar sig att det krävs ytterligare åtgärder kommer jag
            att ta fler initiativ till sådana för att snabba på utvecklingen
            på området.
          </note>
          <note>
            När det gäller Posten framgår det av lagen om grundläggande kassaservice
            att det är Posten AB som ansvarar för att alla i hela landet har
            en möjlighet att verkställa och ta emot betalningar till enhetliga
            priser.
          </note>
          <note>
            Posten bedriver denna verksamhet genom ett konkurrensneutralt
            servicenät där alla banker har möjlighet att ansluta sig. I dag
            har Posten avtal med fyra banker.
          </note>
          <note>
            Kassaserviceverksamheten finansieras dels genom statsbidrag för
            att tillhandahålla grundläggande kassaservice i de områden där
            verksamheten inte är kommersiellt motiverad och det saknas alternativ,
            dels genom ersättning från anslutna banker och genom direkta kundavgifter.
            Verksamheten redovisade ett negativt resultat på 324 miljoner
            kronor för år
          </note>
          <note>
            2001. Det är således upp till Postens styrelse och ledning att,
            inom ramen för lagstiftningens krav på enhetliga priser, fatta
            beslut om avgifternas storlek för de tjänster som bolaget lämnar.
          </note>
          <note>
            När det gäller avgiften för utbetalningskort är det så att den
            som står bakom utbetalningen alltid har en möjlighet att ta på
            sig den avgift som Posten tar ut för sin tjänst.
          </note>
          <note type="speaker">
            Anf. 91 ANDERS KARLSSON (s):
          </note>
          <note>
            Fru talman! Jag vill tacka finansministern för svaret. Jag har
            fått ett utförligt svar när det gäller de internationella transaktionerna
            för bankerna. Finansministern säger att man kommer att vidta ytterligare
            åtgärder om bankerna inte följer EG-direktivet och det beslut
            som är fattat i riksdagen.
          </note>
          <note>
            Jag uppehöll mig mycket i min interpellation vid hur det är i
            Sverige. Postgirot tar t.ex. ut 20 kr av den som hämtar ut pengar
            på en kontoavi. Detta kan resultera i att om riksdagen beslutar
            om en viss storlek på t.ex. barnbidraget får småbarnsföräldrar
            som önskar erhålla betalningen på postgiroutbetalning betala
          </note>
          <note>
            20 kr för detta. Jag tycker att det är orimligt när vi samtidigt
            talar om att bankerna tar ut för höga avgifter och att vi ska
            se till att de inte kan göra det när vi skickar pengar över nationsgränserna.
            Då borde vi också se till att om man får en ersättning via en
            postavi ska man inte behöva betala någonting för att få ut sina
            pengar.
          </note>
          <note>
            Finansministern säger här att det är Postens styrelse och ledning
            som inom lagstiftningen kan fatta beslut om avgifternas storlek
            och tjänster i bolaget.
          </note>
          <note>
            Det är klart så, och jag får väl gå vidare till berörd minister
            och se om man i så fall kan påverka Postens styrelse för att få
            en ändring på detta. Min principiella inställning är att oberoende
            av om jag får mina pengar från en postavi eller en bankavi ska
            det inte kosta mig som mottagare av pengarna någonting.
          </note>
          <note>
            Anf. 92 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag förstår mycket väl den reaktion som Anders Karlsson
            ger uttryck för här, att den enskilde som får sitt barnbidrag
            eller vad det nu kan vara för något tycker att det är en orimligt
            hög avgift.
          </note>
          <note>
            Det ska rimligen hanteras på det sätt som jag nämnde i mitt interpellationssvar,
            som Anders Karlsson nu kommenterat. Det är naturligtvis alltid
            den som står för utbetalningen som har att bedöma och avväga hur
            den myndigheten eller organisationen ska kunna finansiera den
            här avgiften. Det får hanteras från fall till fall.
          </note>
          <note>
            Med de förhållanden som Posten har kan det bli fråga om olika
            lösningar beroende på vilken typ av betalningssystem man har.
            Det bör naturligtvis kunna säkerställas att det som vi betraktar
            som vanliga betalningar, som exempelvis handlar om vårt socialförsäkringssystem,
            ska kunna tillhandahållas på rimliga grunder för alla oavsett
            vilka inkomster man har. Det får inte vara ett hinder att man
            ska lägga en del av den överföring man får på ett alltför högt
            belopp för en avgift.
          </note>
          <note>
            Men det måste hanteras av varje enhet eller myndighet som är
            ansvarig för respektive utbetalning.
          </note>
          <note type="speaker">
            Anf. 93 ANDERS KARLSSON (s):
          </note>
          <note>
            Fru talman! Jag kan bara konstatera vad finansministern har sagt.
            Vi har i grunden samma uppfattning, men frågan ligger på ett annat
            plan och inte på riksdagens bord.
          </note>
          <note>
            Överläggningen var härmed avslutad.
          </note>
          <note>
            19 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            2001/02:Fi27-Fi35 till finansutskottet
          </note>
          <note>
            2001/02:Sk37-Sk39 till skatteutskottet
          </note>
          <note>
            20 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Miljö- och jordbruksutskottets betänkande
          </note>
          <note>
            2001/02:MJU19
          </note>
          <note>
            Arbetsmarknadsutskottets betänkande 2001/02:AU6
          </note>
          <note>
            Justitieutskottets betänkande 2001/02:JuU28
          </note>
          <note>
            Lagutskottets betänkanden 2001/02:LU10 och LU32
          </note>
          <note>
            Socialförsäkringsutskottets betänkande
          </note>
          <note>
            2001/02:SfU14
          </note>
          <note>
            Utbildningsutskottets betänkanden 2001/02:UbU11-
          </note>
          <note>
            UbU13
          </note>
          <note>
            Trafikutskottets betänkande 2001/02:TU10
          </note>
          <note>
            21 § Bordläggning
          </note>
          <note>
            Anmäldes och bordlades
          </note>
          <note>
            Förslag
          </note>
          <note>
            2001/02:RR19 Riksdagens revisorers förslag angående statens styrning
            av livsmedelstillsynen
          </note>
          <note>
            Konstitutionsutskottets betänkanden
          </note>
          <note>
            2001/02:KU30 Förlängd försöksverksamhet vid medborgarkontor
          </note>
          <note>
            2001/02:KU33 Massmediefrågor
          </note>
          <note>
            Justitieutskottets betänkanden
          </note>
          <note>
            2001/02:JuU17 Sveriges samarbete med Internationella brottmålsdomstolen
          </note>
          <note>
            2001/02:JuU23 Kallelser av barn och ungdomar till domstolssammanträde,
            m.m.
          </note>
          <note>
            Utrikesutskottets betänkande
          </note>
          <note>
            2001/02:UU14 Stabiliserings- och associeringsavtalet mellan Europeiska
            gemenskaperna och deras medlemsstater och f.d. jugoslaviska republiken
          </note>
          <note>
            Makedonien
          </note>
          <note>
            Socialutskottets betänkanden
          </note>
          <note>
            2001/02:SoU16 Behandling av ofrivillig barnlöshet
          </note>
          <note>
            2001/02:SoU17 En förstärkt Barnombudsman
          </note>
          <note>
            2001/02:SoU18 Redovisning av fördelningen av medel från Allmänna
            arvsfonden under budgetåret
          </note>
          <note>
            2001
          </note>
          <note>
            22 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 23 april
          </note>
          <note>
            2001/02:397 av Sten Andersson (-) till justitieminister
          </note>
          <note>
            Thomas Bodström
          </note>
          <note>
            Skyddet för mötes- och demonstrationsfriheten
          </note>
          <note>
            2001/02:398 av Björn Leivik (m) till justitieminister
          </note>
          <note>
            Thomas Bodström
          </note>
          <note>
            Polisen i Västra Götaland
          </note>
          <note>
            2001/02:399 av Anna Kinberg (m) till statsrådet
          </note>
          <note>
            Britta Lejon
          </note>
          <note>
            Myndigheter och propaganda
          </note>
          <note>
            2001/02:400 av Willy Söderdahl (v) till finansminister Bosse
            Ringholm
          </note>
          <note>
            Ideella ungdomsorganisationer i skattelagstiftningen
          </note>
          <note>
            2001/02:401 av Margareta Viklund (kd) till utrikesminister Anna
            Lindh
          </note>
          <note>
            Assyrierna/syrianerna i Turkiet
          </note>
          <note>
            2001/02:402 av Per Bill (m) till utbildningsminister
          </note>
          <note>
            Thomas Östros
          </note>
          <note>
            Overheadkostnader
          </note>
          <note>
            2001/02:403 av Sven Bergström (c) till statsrådet
          </note>
          <note>
            Mona Sahlin
          </note>
          <note>
            Postal infrastruktur
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 14 maj.
          </note>
          <note>
            23 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 22 april
          </note>
          <note>
            2001/02:1090 av Mikael Oscarsson (kd) till statsrådet
          </note>
          <note>
            Jan O Karlsson
          </note>
          <note>
            Migrationsverkets handläggningstider
          </note>
          <note>
            2001/02:1091 av Inga Berggren (m) till miljöminister
          </note>
          <note>
            Kjell Larsson
          </note>
          <note>
            Samordning av stranderosionsansvar
          </note>
          <note>
            2001/02:1092 av Tasso Stafilidis (v) till socialminister Lars
            Engqvist
          </note>
          <note>
            Myndigheters moraliska värderingar kring sexualitet
          </note>
          <note>
            2001/02:1093 av Marianne Andersson (c) till socialminister Lars
            Engqvist
          </note>
          <note>
            Forskning om elöverkänslighet
          </note>
          <note>
            2001/02:1094 av Ragnwi Marcelind (kd) till näringsminister Björn
            Rosengren
          </note>
          <note>
            Statligt stöd till Gävleregionen
          </note>
          <note>
            den 23 april
          </note>
          <note>
            2001/02:1095 av Per-Samuel Nisser (m) till utbildningsminister
            Thomas Östros
          </note>
          <note>
            Avgifter för utländska studenter
          </note>
          <note>
            2001/02:1096 av Per-Samuel Nisser (m) till miljöminister Kjell
            Larsson
          </note>
          <note>
            Skatt på avfallsförbränning
          </note>
          <note>
            2001/02:1097 av Gunilla Wahlén (v) till försvarsminister Björn
            von Sydow
          </note>
          <note>
            Hundskolan i Sollefteå
          </note>
          <note>
            2001/02:1098 av Eva Flyborg (fp) till försvarsminister Björn
            von Sydow
          </note>
          <note>
            Könsneutral totalförsvarsplikt
          </note>
          <note>
            2001/02:1099 av Per-Samuel Nisser (m) till statsrådet
          </note>
          <note>
            Ulrica Messing
          </note>
          <note>
            Permetrinanvändning i Sverige
          </note>
          <note>
            2001/02:1100 av Anita Sidén (m) till justitieminister
          </note>
          <note>
            Thomas Bodström
          </note>
          <note>
            Förtroendet för rättsväsendet
          </note>
          <note>
            2001/02:1101 av Jonas Ringqvist (v) till statsrådet
          </note>
          <note>
            Lena Sommestad
          </note>
          <note>
            Transnationella företag
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 14 maj.
          </note>
          <note>
            24 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 22 april
          </note>
          <note>
            2001/02:1020 av Tom Heyman (m) till statsrådet
          </note>
          <note>
            Mona Sahlin
          </note>
          <note>
            Estonia
          </note>
          <note>
            2001/02:1033 av Carina Hägg (s) till statsrådet Britta
          </note>
          <note>
            Lejon
          </note>
          <note>
            Konsumentservice
          </note>
          <note>
            2001/02:1034 av Ragnwi Marcelind (kd) till miljöminister Kjell
            Larsson
          </note>
          <note>
            Miljöbalken
          </note>
          <note>
            2001/02:1038 av Kjell-Erik Karlsson (v) till statsrådet Lena
            Sommestad
          </note>
          <note>
            Rovdjurscentrum
          </note>
          <note>
            2001/02:1066 av Maud Ekendahl (m) till statsrådet
          </note>
          <note>
            Mona Sahlin
          </note>
          <note>
            Nationellt system för radiokommunikation
          </note>
          <note>
            den 23 april
          </note>
          <note>
            2001/02:1051 av Harald Nordlund (fp) till statsrådet
          </note>
          <note>
            Ulrica Messing
          </note>
          <note>
            Frivillig avsättning av nyckelbiotoper
          </note>
          <note>
            2001/02:1064 av Margareta Cederfelt (m) till näringsminister
            Björn Rosengren
          </note>
          <note>
            Konkurrensutsättning
          </note>
          <note>
            2001/02:1070 av Åsa Torstensson (c) till statsrådet
          </note>
          <note>
            Lars-Erik Lövdén
          </note>
          <note>
            Länsstyrelserna och de blivande samverkansorganen
          </note>
          <note>
            2001/02:1072 av Karin Pilsäter (fp) till finansminister Bosse
            Ringholm
          </note>
          <note>
            Vasallen och Botkyrka flygklubb
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 14 maj.
          </note>
          <note>
            25 § Kammaren åtskildes kl. 20.02.
          </note>
          <note>
            Förhandlingarna leddes av talmannen från sammanträdets början
            t.o.m. 7 §
          </note>
          <note>
            anf. 28 (delvis), av andre vice talmannen därefter t.o.m. 18
            § anf. 91
          </note>
          <note>
            (delvis) och av tredje vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
