<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--68</head>
          <docDate when="2002-02-13 00:00:00">2002-02-13 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------
          </note>
          <note>
            1 § Utrikespolitisk debatt
          </note>
          <note type="speaker">
            Anf. 1 Utrikesminister ANNA LINDH (s):
          </note>
          <note>
            Fru talman! Världen är rikare än någonsin. Ökad handel, ny teknik
            och vetenskapliga framsteg skapar tillväxt och nytt välstånd.
            Samtidigt lever mer än en miljard människor i extrem fattigdom.
            Hälften av dem är barn.
          </note>
          <note>
            Världen rymmer fler demokratier än någonsin.
          </note>
          <note>
            Samtidigt upplever många att makten har förskjutits till det
            globala planet och blivit svårare att påverka.
          </note>
          <note>
            Världen ger mer uppmärksamhet åt de mänskliga rättigheterna än
            någonsin. Samtidigt förtrycks människor jorden över för sin politiska
            eller religiösa tillhörighet, sitt kön eller etniska ursprung.
          </note>
          <note>
            Varje dag sker övergrepp och orättvisor. Men samtidigt synliggör
            globaliseringen det som sker och ger oss ökade möjligheter att
            motverka det. För resultat krävs internationellt samarbete på
            politikens alla områden.
          </note>
          <note>
            Vi vill bidra till en bättre värld. Våra krav på mänskliga rättigheter,
            demokrati och ekonomisk rättvisa grundas på alla människors lika
            värde.
          </note>
          <note>
            En rättvisare värld behöver ett starkt FN.
          </note>
          <note>
            Förenta nationerna är den viktigaste globala aktören för rättvisa.
            Nobels fredspris är ett bevis på världsorganisationens trovärdighet
            och växande styrka.
          </note>
          <note>
            FN:s millennieutvecklingsmål slår fast att fattigdomen ska halveras
            till år 2015.
          </note>
          <note>
            Det kräver mer utvecklingssamarbete, rättvisare handel och reformer.
          </note>
          <note>
            Det kräver ökade resurser. Därför samlas FN,
          </note>
          <note>
            Världsbanken, Internationella valutafonden, WTO
          </note>
          <note>
            och näringslivet i mars i Monterrey för att starta ett nytt samarbete.
          </note>
          <note>
            Det kräver att vi stoppar hiv/aids som fortsätter att slå ut
            hela samhällen. FN har en central roll, bl.a.
          </note>
          <note>
            genom UNAIDS där Sverige ingår i styrelsen.
          </note>
          <note>
            Det kräver en hållbar utveckling, genom sociala, politiska, ekonomiska
            och ekologiska framsteg. Därför samlar FN världens ledare i Johannesburg
            i september för att ta ett samlat grepp om framtidsfrågorna.
          </note>
          <note>
            Och det kräver en förstärkt dialog mellan nord och syd. Regeringen
            har inbjudit riksdagens partier och andra engagerade aktörer att
            bidra till arbetet. I
          </note>
          <note>
            mars lägger den parlamentariska utredningen Globkom fram förslag
            om en samlad svensk politik för global utveckling.
          </note>
          <note>
            Sverige verkar också genom Europeiska unionen som är en stark
            kraft i arbetet för global rättvisa.
          </note>
          <note>
            Unionen står för mer än hälften av världens bistånd, och regeringen
            driver nu att alla medlemsländer ska lägga fast tidsplaner för
            när de ska nå FN:s mål om
          </note>
          <note>
            0,7 % av bruttonationalinkomsten till bistånd.
          </note>
          <note>
            Sverige hör redan till de länder som satsar mest på utvecklingssamarbete,
            och biståndet fortsätter nu att växa på väg mot enprocentsmålet.
            Mellan åren 2000
          </note>
          <note>
            och 2004 ökar det med 50 %, från 14 till 21 miljarder kronor.
          </note>
          <note>
            En rättvisare värld bygger på demokrati och mänskliga rättigheter.
            Att främja demokrati och mänskliga rättigheter är centralt för
            Sverige och EU.
          </note>
          <note>
            Det handlar om att försvara alla människors lika värde.
          </note>
          <note>
            I en tid av globaliserad ekonomi, information och rörlighet är
            uppgiften mer angelägen än någonsin.
          </note>
          <note>
            Dagens gränslösa marknad måste balanseras av gränslösa värden,
            byggda på demokrati och mänskliga rättigheter.
          </note>
          <note>
            Så gott som alla länder ställer upp på dessa värden
          </note>
          <note>
            - på papperet. Men i praktiken ser vi hur människovärdet kränks
            och demokratin sätts på undantag. I en rad länder saknar halva
            befolkningen, kvinnorna, möjlighet att göra sin röst hörd.
          </note>
          <note>
            När Sverige i år blir medlem av FN:s kommission för mänskliga
            rättigheter får vi ökade möjligheter att arbeta för demokrati
            liksom religions- och åsiktsfrihet. Vi ska också försvara kvinnors,
            barns och funktionshindrades rättigheter och bekämpa dödsstraff,
            tortyr, människohandel och rasism.
          </note>
          <note>
            Barnen är de mest utsatta. Därför är barnets rättigheter en central
            del av regeringens arbete. Vi arbetar för att utrota den avskyvärda
            sedvänjan att könsstympa flickor. Sverige är också drivande bakom
          </note>
          <note>
            FN:s barntoppmöte i maj där regeringen kommer att lägga särskild
            vikt vid barn som lever i krigszoner, är på flykt, är drabbade
            av hiv/aids eller utsatta för sexuell eller annan exploatering.
            Vi har drivit fram ett förbud mot att barn under 18 år ska kunna
            tvångsrekryteras eller lejas för strid. Regeringen kommer också
            att lämna en skrivelse till riksdagen om hur barnets rättigheter
            ska prägla biståndet.
          </note>
          <note>
            Sverige arbetar aktivt för att bekämpa människohandel. Världens
            regeringar måste samverka för att få slut på denna grova kränkning
            av människors värdighet och rättigheter. Regeringen ska utarbeta
            en strategi för hur vi ska bidra till kampen genom vårt bistånd.
          </note>
          <note>
            Vi vill skapa bättre skydd för människor i konflikter. Detta
            förutsätter samverkan mellan den humanitära rätten, de mänskliga
            rättigheterna och den internationella flyktingrätten. För detta
            krävs också ett nära samarbete mellan de humanitära organen.
          </note>
          <note>
            Regeringen har tagit initiativ till ett totalförbud mot dödsstraff
            inom ramen för Europarådet. Beslut tas förhoppningsvis redan i
            vår. Alltfler länder avskaffar dödsstraffet, men tyvärr fortsätter
            en rad stater att använda detta omänskliga straff. Hit hör Kina,
          </note>
          <note>
            Saudiarabien, USA, Iran och Irak. Det är oacceptabelt. Dödsstraff
            kränker rätten till liv och hör inte hemma i en modern rättsordning.
          </note>
          <note>
            Sverige stärker nu ytterligare sitt arbete för de mänskliga rättigheterna.
            Regeringen har antagit en nationell handlingsplan, och i vår öppnar
            Regeringskansliet en hemsida där vi ska presentera nationell och
            internationell information och möjliggöra debatt om de mänskliga
            rättigheterna.
          </note>
          <note>
            En rättvisare värld bygger på en öppnare världshandel. Världshandeln
            behöver nya, rättvisa spelregler. Annars gynnas de starka på de
            svagas bekostnad.
          </note>
          <note>
            Därför har EU beslutat att ge världens 49 fattigaste länder tullfrihet
            på alla varor utom vapen. Därför välkomnar vi att den nya WTO-rundan
            ska genomsyras av u-ländernas behov, i enlighet med den agenda
            som alla WTO-länder enades om i höstas. U-länderna är särskilt
            beroende av ett genombrott på jordbruksoch livsmedelsområdet där
            deras export begränsas av höga tullar. EU måste bidra genom att
            reformera sin jordbrukspolitik.
          </note>
          <note>
            Den nya WTO-rundan gynnar inte bara uländerna utan även EU:s
            inre marknad, Östersjöområdet och Sverige. Med friare handelsströmmar,
            fler investeringar, bättre exportmöjligheter och billigare import
            får vi ökad tillväxt och sysselsättning också här hemma. WTO-rundan
            ökar också möjligheterna att styra globaliseringen, tack vare
            att miljöfrågor nu för första gången tas upp i handelsförhandlingar.
          </note>
          <note>
            WTO växer snabbt. Kinas medlemskap är särskilt viktigt och bidrar
            förhoppningsvis till ökad öppenhet i landet. Regeringen verkar
            för att även Ryssland ska kunna bli medlem så snart som möjligt.
          </note>
          <note>
            Näringslivet har en viktig roll i det internationella arbetet
            för en rättvis och hållbar utveckling. Därför har regeringen bjudit
            in svenska företag till ett samarbete kring näringslivets sociala
            och ekologiska ansvar. Med detta vill vi engagera företagen i
            ett partnerskap för mänskliga rättigheter och god miljö.
          </note>
          <note>
            En rättvisare värld förutsätter en stärkt internationell rättsordning.
            De fruktansvärda terroristdåden den
          </note>
          <note>
            11 september tydliggjorde hur sårbart det öppna samhället är
            och vilka hot som kan riktas mot oss alla.
          </note>
          <note>
            Det är därför självklart för Sverige och EU att med kraft delta
            i kampen mot internationell terrorism. Den gemensamma kampen visar
            på styrkan i ett samordnat handlande, men också hur vi brustit
            i vårt tidigare arbete.
          </note>
          <note>
            Behovet av att agera snabbt får inte medföra att den enskildes
            rätt kränks. Sanktioner mot individer måste baseras på fakta och
            möjliggöra omprövning.
          </note>
          <note>
            Sverige har drivit igenom ökad rättssäkerhet i EU:s tillämpning
            av sanktioner och verkar nu för motsvarande förändringar i FN:s
            sanktionssystem. Regeringen har också tagit initiativ till en
            internationell översyn av sanktionsinstrumentet som ska utmynna
            i förslag om hur sanktioner bör genomföras, övervakas och göras
            mer rättssäkra.
          </note>
          <note>
            Sverige välkomnar att den internationella brottmålsdomstolen
            inrättas senare i år. Med den får vi en permanent och banbrytande
            domstol som kan behandla krigsförbrytelser, folkmord och brott
            mot mänskligheten.
          </note>
          <note>
            Regeringen stöder FN:s domstolar för Rwanda och det forna Jugoslavien
            och hoppas att domstolen i
          </note>
          <note>
            Sierra Leone snart ska kunna etableras.
          </note>
          <note>
            Det är bra att fler länder själva tar itu med sitt förflutna.
            Krigsförbrytelser, folkmord och brott mot mänskligheten måste
            bestraffas. Det är nödvändigt för att värna rättssamhället, förhindra
            nya dåd och underlätta försoning.
          </note>
          <note>
            En rättvisare värld gynnas av ett större EU. Europeiska unionen
            tar i år ett historiskt steg, när utvidgningsförhandlingarna med
            de flesta av kandidatländerna avslutas. Ytterst handlar det om
            att befästa grunden för fred och demokrati, välstånd och fri rörlighet
            i Europa. Samtidigt måste vi vara vaksamma mot de främlingsfientliga
            krafter som gör sig gällande och som vill stänga Europa mot omvärlden.
            EU ska stå för öppenhet och solidaritet. Som ett led i detta verkar
            vi för en harmonisering av migrationspolitiken på asylrättens
            och humanitetens grund.
          </note>
          <note>
            Utvidgningen förblir Sveriges främsta prioritering i EU-arbetet.
            Vi stöder kandidatländerna i deras anpassning till EU-kraven och
            räknar med att kunna hälsa de första nya medlemmarna välkomna
            år 2004.
          </note>
          <note>
            Det är ett konkret resultat av Sveriges ordförandeskap och toppmötet
            i Göteborg.
          </note>
          <note>
            Europeiska unionen är stadd i förvandling. Om några år kommer
            medlemskretsen att nära nog fördubblas och den inre marknaden
            att växa med mer än
          </note>
          <note>
            100 miljoner människor. Euron innebär en annan stor förändring.
            Det svenska folket ska ta ställning till valutaunionen i en folkomröstning.
          </note>
          <note>
            Utvidgningen ökar behovet av debatt om EU:s framtida utveckling.
            Det gäller att enas om vad vi vill att unionen ska göra och finna
            former för att EU ska kunna fungera smidigt även med 25-30 medlemmar.
          </note>
          <note>
            Diskussionen kommer inledningsvis att föras inom ett s.k. konvent,
            men måste bli mycket bredare än så.
          </note>
          <note>
            Regeringen har tillsatt en parlamentarisk kommitté för att stimulera
            debatten i Sverige.
          </note>
          <note>
            Sverige bygger nu vidare på det goda samarbete som vi utvecklade
            med kandidatländerna under ordförandeskapet. Vi har många gemensamma
            intressen att samverka kring i en större union.
          </note>
          <note>
            Det nordiska samarbetet fortsätter att utvecklas och har fått
            ny dynamik genom att de baltiska länderna numera deltar. De nordiska
            länderna förstärker också sitt samarbete inom EU.
          </note>
          <note>
            Vi måste även öka kontakterna med EU:s nya grannar. Vi har inlett
            ett nytt samarbetsprogram med
          </note>
          <note>
            Central- och Östeuropa och vill fördjupa dialogen mellan EU och
            Ryssland. Ett viktigt bidrag är att öka
          </note>
          <note>
            Rysslands möjligheter till ekonomisk integration och handelsutbyte
            genom harmonisering och minskade handelshinder. Samtidigt måste
            vi ställa krav. Ryssland måste värna den fria opinionsbildningen
            och respektera de mänskliga rättigheterna och den humanitära rätten
            - också i Tjetjenien.
          </note>
          <note>
            Som ett led i vårt samarbete med Ryssland inrättar
          </note>
          <note>
            Sverige senare i år ett generalkonsulat i Kaliningrad, som är
            en region av stor betydelse för hela närområdet. En annan viktig
            region är nordvästra Ryssland, där vi kommer att bidra till ökad
            kärnsäkerhet så snart det nödvändiga avtalet har undertecknats.
          </note>
          <note>
            Solidaritet och samverkan skapar säkerhet för stater och individer.
            För Sverige är det särskilt viktigt att stärka säkerheten och
            samarbetet i vårt närområde.
          </note>
          <note>
            Vi deltar aktivt i Barents- och Östersjösamarbetet, bidrar till
            EU:s Nordliga dimension och prioriterar integrationen mellan de
            nordiska och baltiska länderna, med särskilda insatser i Öresundsregionen.
            Vi stöder att Estland, Lettland och Litauen ska kunna förverkliga
            sina säkerhetspolitiska mål och bli medlemmar av EU och Nato.
            Vi fortsätter att bidra till
          </note>
          <note>
            Östersjöländernas säkerhet i bred bemärkelse. Det säkerhetsfrämjande
            samarbetet är en hörnsten i svensk Östersjöpolitik.
          </note>
          <note>
            EU och Nato utgör, tillsammans med Europarådet och Organisationen
            för säkerhet och samarbete i
          </note>
          <note>
            Europa, grundvalarna för Europas säkerhetsarkitektur. USA:s engagemang
            för Europa förblir också centralt.
          </note>
          <note>
            Sveriges säkerhetspolitik syftar till att bevara fred och självständighet
            för vårt land, bidra till stabilitet och säkerhet i vårt närområde
            samt stärka internationell fred och säkerhet.
          </note>
          <note>
            Sverige är militärt alliansfritt. Denna säkerhetspolitiska linje,
            med möjlighet till neutralitet vid konflikter i vårt närområde,
            har tjänat oss väl.
          </note>
          <note>
            För framtiden är det tydligare än någonsin att säkerhet är mer
            än avsaknad av militära konflikter. Hot mot freden och vår säkerhet
            kan bäst avvärjas i gemenskap och samverkan med andra länder.
            På det globala planet är det främsta uttrycket för detta vårt
            stöd till Förenta nationerna. Genom vårt medlemskap i den Europeiska
            unionen deltar vi i en solidarisk gemenskap vars främsta syfte
            är att förhindra krig på den europeiska kontinenten.
          </note>
          <note>
            En betryggande försvarsförmåga är en central del av svensk säkerhetspolitik.
            Sverige verkar aktivt för att främja nedrustning och icke-spridning
            av massförstörelsevapen.
          </note>
          <note>
            Som EU-ordförande arbetade regeringen för ökad samordning mellan
            EU och FN vid konfliktförebyggande, krishantering och regionala
            kriser.
          </note>
          <note>
            Unionen har stor potential att bidra, inte minst på det förebyggande
            området, där EU kan utnyttja sin bredd. Sverige fortsätter att
            engagera sig i det konfliktförebyggande arbetet. I sommar står
            vi värd för en EU-konferens som ska stärka samarbetet mellan
          </note>
          <note>
            EU, FN och andra konfliktförebyggande aktörer i
          </note>
          <note>
            Europa.
          </note>
          <note>
            EU är nu redo att genomföra viss krishantering.
          </note>
          <note>
            Därmed har unionen fått ännu ett verktyg för att främja fred
            och säkerhet. Under nästa år ska EU kunna ställa upp med upp till
            60 000 militärer och 5 000
          </note>
          <note>
            poliser för internationella insatser. Samtidigt bygger vi upp
            vår förmåga att bistå krisdrabbade länder inom civil förvaltning,
            rättsväsende och räddningstjänst.
          </note>
          <note>
            EU:s stärkta kapacitet ökar omvärldens förväntningar på att vi
            ska bidra till att förebygga och lösa konflikter. Vi har ett politiskt
            ansvar att försöka infria dessa förväntningar. EU bör ställa sina
            resurser till
          </note>
          <note>
            FN:s förfogande. Unionen bör bl.a. kunna sända trupp till en
            krishärd inom 30 dagar och därmed överbrygga den tid det tar för
            ordinarie FN-trupp att komma på plats. Detta skulle motsvara den
            snabbrörliga kapacitet som Kofi Annan har efterlyst.
          </note>
          <note>
            Globala hot måste mötas med globala lösningar.
          </note>
          <note>
            Vårt mål är en värld utan massförstörelsevapen. Avtalen mot biologiska
            vapen, kemiska vapen och kärnvapenspridning måste stärkas, efterlevnaden
            garanteras och den universella anslutningen främjas.
          </note>
          <note>
            Kärnvapenstaterna har förbundit sig att skrota sina arsenaler.
            En handlingsplan i 13 steg för kärnvapennedrustning är antagen.
            Men nu måste den genomföras. Det ska vi verka för när Sverige
            i vår leder FN:s förhandlingar om att stärka avtalet om icke-spridning
            av kärnvapen. Regeringen ska också driva på processen med hjälp
            av Ny Agenda-koalitionen.
          </note>
          <note>
            Kärnvapennedrustningen måste göras oåterkallelig. Regeringen
            välkomnar att utrikesminister Colin
          </note>
          <note>
            Powell nu har aviserat ett juridiskt bindande avtal om kraftiga
            neddragningar i USA:s och Rysslands strategiska kärnvapenarsenaler.
            Ett logiskt nästa steg vore att reducera antalet taktiska kärnvapen.
          </note>
          <note>
            Det är beklagligt att USA ensidigt har sagt upp
          </note>
          <note>
            ABM-avtalet och går vidare med sina planer på ett missilförsvar.
            Det riskerar att leda till en ny kapprustning. Det är samtidigt
            oacceptabelt att Kina använder
          </note>
          <note>
            USA:s planer som motivering för kärnvapenupprustning och för
            att blockera framsteg på nedrustningsområdet. USA måste nu fortsätta
            sina konsultationer och sträva efter en lösning som bidrar positivt
            till nedrustnings- och icke-spridningsarbetet.
          </note>
          <note>
            Indien och Pakistan bör följa säkerhetsrådets beslut, upphöra
            med missiltest och snarast underteckna provstoppsavtalet.
          </note>
          <note>
            Lätta vapen skördar dagligen offer, både i väpnade konflikter
            och till följd av brottslighet. Sverige och
          </note>
          <note>
            EU verkar för att vapen samlas in och förstörs i särskilt utsatta
            länder. Den illegala handeln med lätta vapen måste stoppas.
          </note>
          <note>
            Sverige fortsätter att verka för en strikt kontroll av handeln
            med krigsmateriel och produkter som kan användas för att framställa
            massförstörelsevapen. Det är ett viktigt bidrag till den globala
            säkerheten.
          </note>
          <note>
            Sveriges utrikespolitik bygger på engagemang och dialog. Hela
            världen har förenats i kampen mot terrorismen. Samtidigt ser vi
            också spänningar mellan nord och syd, mellan väst och den muslimska
            världen.
          </note>
          <note>
            För att stärka dialogen mellan Europa och de muslimska länderna
            vill Sverige och Spanien öka
          </note>
          <note>
            EU:s samarbete med partnerskapsländerna kring
          </note>
          <note>
            Medelhavet. Fokus ligger på ungdomsutbyte, medier och information.
            En handlingsplan ska antas i april.
          </note>
          <note>
            Alexandriainstitutet och det svenska centret i Istanbul bidrar
            ytterligare till Sveriges dialog med Medelshavsländerna. I ett
            bredare samarbete, med både
          </note>
          <note>
            Mellanöstern och Asien, vill regeringen fördjupa sina kontakter
            med muslimska kvinnor och kvinnogrupper. Regeringen vill även
            stimulera dialogen här hemma. Därför kommer vi i vår att distribuera
            en bok till alla gymnasieskolor och ungdomsorganisationer i syfte
            att väcka diskussion och eftertanke.
          </note>
          <note>
            Fredsprocessen i Mellanöstern har avstannat. Vi ser åter att
            våld bara föder våld. Israel ödelägger palestinska hem, genomför
            utomrättsliga avrättningar och stärker sin ockupation medan palestinska
            självmordsbombare sprider skräck i det israeliska samhället. Oskyldiga
            liv skördas på bägge sidor. Förhandlingar baserade på folkrätten
            är den enda vägen ut ur detta kaos. Parterna måste återuppta samtalen
            om genomförande av Mitchellrapporten. Målet är ett slut på ockupationen,
            ett stopp för terrorhandlingarna, upprättandet av en demokratisk
            palestinsk stat och fredlig samexistens mellan Israel och Palestina.
            Den palestinska myndigheten och dess valde president behövs för
            att det ska vara möjligt att nå en fredlig lösning. EU och Sverige
            står beredda att hjälpa till.
          </note>
          <note>
            Sverige är en aktiv part i den stora hjälpinsats som nu görs
            i Afghanistan. Nu, mer än någonsin, behöver landet vår hjälp.
            Därför satsar regeringen upp till 1
          </note>
          <note>
            miljard kronor under de närmaste tre åren. Vi ger hög prioritet
            åt kvinnorna och barnen som har lidit mest av den långa konflikten
            och talibanregimens förtryck.
          </note>
          <note>
            Svenska Afghanistankommittén gör här ovärderliga insatser. Sverige
            var också snabbt på plats i den internationella säkerhetsstyrkan.
            Att öka säkerheten är en förutsättning för att kunna bygga upp
            det sargade landet och göra det möjligt för flyktingar att återvända
            hem.
          </note>
          <note>
            De många svenskar som deltar i civila och militära insatser i
            Afghanistan, och på andra ställen i världen, gör ett viktigt arbete
            för den globala freden och säkerheten och för Sverige.
          </note>
          <note>
            Vårt engagemang för västra Balkan består. Vi bidrar till återuppbyggnaden
            av alla regionens länder, engagerar oss i stabilitetspaktens arbete
            och deltar med en bataljon i den internationella styrkan i Kosovo,
            liksom med mindre förband i Bosnien. Med
          </note>
          <note>
            EU:s stöd går regionen mot samarbete och europeisk integration,
            men hotas samtidigt av fortsatta etniska spänningar. Vi stöder
            dialogen för att förnya den jugoslaviska federationen och öka
            det regionala samarbetet. För en långsiktig försoning är det fundamentalt
            att alla länderna fullt ut samarbetar med FN:s krigsförbrytartribunal.
          </note>
          <note>
            Vi måste fortsätta att stärka relationerna med Afrika och stödja
            de stater som tillsammans strävar efter demokrati, god samhällsstyrning
            och hållbar utveckling. Detta är kärnan i kontinentens eget initiativ
            för ett nytt partnerskap, NEPAD. Denna gemensamma värdegrund var
            huvudtemat när afrikanska och nordiska utrikesministrar möttes
            i Stockholm i januari. I
          </note>
          <note>
            Zimbabwe går utvecklingen åt motsatt håll. Vi måste reagera mot
            detta och stödja de krafter som arbetar för demokrati.
          </note>
          <note>
            I Colombia fortsätter den väpnade konflikten att skörda civila
            offer. Sverige deltar i försöken att hålla fredsprocessen levande.
            Vi hoppas att samtalen mellan Colombias regering och FARC-gerillan
            ska resultera i vapenvila senare i år.
          </note>
          <note>
            Sverige och EU stöder fortsatt arbete för fred och försoning
            på den koreanska halvön.
          </note>
          <note>
            Östtimor blir den 20 maj årtusendets första nya självständiga
            stat. Landets utveckling mot demokrati och självständighet är
            en framgång för FN och visar att engagemang ger resultat.
          </note>
          <note>
            Sveriges breda internationella arbete kräver inte bara engagemang
            utan även resurser, och resurser på rätt ställe. I en värld som
            ständigt förändras måste utrikesförvaltningen alltid vara beredd
            att anpassa sig inom den ram som har överenskommits. Förutom att
            öppna ett generalkonsulat i Kaliningrad förbereder vi nu etablering
            av ambassader i Slovakien och Vitryssland. Parallellt med det
            intensifierar vi vårt arbete med att främja svenska ekonomiska
            intressen, och därigenom tillväxt och sysselsättning i Sverige.
            Fram till år 2004 ökar regeringen anslagen för handels- och investeringsfrämjande
            med 150 miljoner kronor. Som ett led i satsningen planerar vi
            att öppna ett generalkonsulat i Kanton för att kunna göra särskilda
            insatser på den sydkinesiska marknaden. Det nya kreativa
          </note>
          <note>
            Sverige är ett slagkraftigt varumärke.
          </note>
          <note>
            Fru talman! Vårt gemensamma ansvar för framtiden har aldrig varit
            tydligare än i dag. Med globaliseringen suddas gränserna mellan
            inrikes- och utrikespolitik ut. Också rättvisa, mänskliga rättigheter,
            demokrati och hållbar utveckling måste globaliseras. Vi måste
            verka för samma värden i Sverige, EU och hela världen.
          </note>
          <note>
            I år har vi många tillfällen att intensifiera vårt arbete för
            global rättvisa. Vi ska utnyttja världskonferenserna som kommer,
            de nya förhandlingarna inom
          </note>
          <note>
            WTO och medlemskapet i FN:s kommission för de mänskliga rättigheterna.
          </note>
          <note>
            Tillsammans kan vi åstadkomma förändring.
          </note>
          <note>
            Rättvisa och utveckling var bärande i byggandet av
          </note>
          <note>
            Välfärdssverige. Rättvisa och utveckling kan bära också ett globalt
            välfärdsbygge. Rättvisa och utveckling tillhör alla.
          </note>
          <note>
            (Applåder)
          </note>
          <note type="speaker">
            Anf. 2 BO LUNDGREN (m):
          </note>
          <note>
            Fru talman! De avskyvärda terrordåden för drygt fem månader sedan
            visar att hotet mot fred och säkerhet har ändrat karaktär. Det
            är i dag tydligare än någonsin att det är i solidarisk samverkan
            med andra länder som vi bemöter framtida hot mot vår säkerhet.
          </note>
          <note>
            Först när det internationella samfundet står enat kan vi försvara
            det öppna och demokratiska samhället med all kraft.
          </note>
          <note>
            Uppgörelsen mellan oss moderater, Kristdemokraterna, Centerpartiet
            och Socialdemokraterna har gett en modern och öppen beskrivning
            av svensk säkerhetspolitik. Vi lämnar den gamla neutralitetspolitiken
            bakom oss. Sverige kan inte stå neutralt om ett grannland, ett
            medlemsland i den europeiska unionen eller ett kandidatland utsätts
            för hot eller angrepp.
          </note>
          <note>
            Beskrivningen utgår från våra förpliktelser inom
          </note>
          <note>
            Förenta nationerna och solidariteten inom den europeiska unionen
            och där konstateras att hot mot freden och vår säkerhet bäst kan
            avvärjas i gemenskap och samverkan med andra länder. Formuleringarna
            ligger väl i linje med det borgerliga förslaget från augusti förra
            året.
          </note>
          <note>
            Med denna grund bör vi nu utnyttja tillfället att föra en öppen
            debatt om hur vi tillsammans med andra länder kan bygga en säkrare
            framtid.
          </note>
          <note>
            Den ryggradslösa säkerhetspolitikens tid är förbi.
          </note>
          <note>
            Det är inte tabu att tala om Nato som Europas självklara militära
            ryggrad. För Europas säkerhet är det av avgörande betydelse att
            det transatlantiska bandet inte försvagas. Det förutsätter ömsesidig
            respekt. Ett medlemskap i Nato är ett naturligt nästa steg på
            vägen mot ett ökat internationellt samarbete - en väg som har
            varit Sveriges väg sedan början av 90-talet.
          </note>
          <note>
            Sverige måste ha beredskap för att ta ett gemensamt ansvar för
            Europas säkerhet. Men i dag är våra försvarssatsningar så små
            att vi inte klarar oss särskilt bra vare sig på hemmaplan eller
            på bortaplan.
          </note>
          <note>
            Det är nästintill genant att Sverige i dag inte har kapacitet
            att medverka i fler fredsfrämjande åtgärder.
          </note>
          <note>
            I tidskriften The Economist listades för en tid sedan ett antal
            länder som anses ha god förmåga att bidra till fredsfrämjande
            operationer. Med på listan var bl.a.
          </note>
          <note>
            Norge, Danmark och Finland - inte Sverige.
          </note>
          <note>
            Finlands försvarsminister sade i ett tal i Stockholm förra veckan
            att Finland nu går i riktning mot ett
          </note>
          <note>
            Natomedlemskap. Inom några år kan därför Sverige komma att stå
            isolerat i Norden som det enda landet utanför den transatlantiska
            säkerhetsgemenskapen.
          </note>
          <note>
            Det är viktigt att ha klart för sig att ett Natomedlemskap på
            sikt kan komma att handla mindre om säkerhet för Sverige än om
            solidaritet och inflytande.
          </note>
          <note>
            Vi kan välja att vara med och påverka när de europeiska säkerhetsstrukturerna
            vidareutvecklas. Vi kan också välja att stå vid sidan av. Men
            valet borde vara enkelt.
          </note>
          <note>
            Fru talman! Vi står inför en historisk höst. Två stora steg framåt
            tas på vägen mot Europas enande.
          </note>
          <note>
            I Prag i november inbjuds sannolikt de tre baltiska staterna
            tillsammans med andra östländer att bli Natomedlemmar. Vi moderater
            har under fem år uttalat stött en sådan utveckling. Det är glädjande
            att också regeringen nu inser att detta stärker säkerheten i Östersjöregionen.
          </note>
          <note>
            För att ytterligare förstärka samarbetet kring Östersjön bör
            vi dessutom arbeta för att de tre baltiska länderna så snabbt
            som möjligt kan bli fullvärdiga medlemmar i Nordiska rådet.
          </note>
          <note>
            Nästa historiska steg tas i Köpenhamn i december, då beslutet
            om att utvidga den europeiska unionen fattas. EU- och Natoutvidgningen
            innebär en historisk möjlighet att knyta samman hela Europa. Befolkningen
            i länderna i den europeiska unionen är redan i dag större än USA:s.
            Till denna familj kan nu komma att läggas ytterligare tio medlemmar.
          </note>
          <note>
            Det får inte finnas någon tvekan. Tidtabellen måste hållas. Kandidatländerna
            måste kunna se ljuset i slutet av tunneln. Sverige måste vara
            drivande för att
          </note>
          <note>
            EU fullt ut tar detta historiska steg.
          </note>
          <note>
            Under ett halvt sekel har den europeiska unionen gjort Europa
            till frihetens, fredens och demokratins kontinent.
          </note>
          <note>
            Den bärande idén bakom detta är, och har varit, den fria rörligheten
            över nationsgränser, att bryta barriärer mellan människor och
            mellan företag och knyta samman ekonomier och länder på ett sådant
            sätt att krig och konflikter blir omöjliga. I en tid av terroristhot
            och ekonomisk osäkerhet är det värt att påminna om att denna grundläggande
            princip hittills aldrig har naggats i kanten. Den fria rörligheten
            bör gälla från första dagen för samtliga nya medlemsländer.
          </note>
          <note>
            Sverige, Europa och världen behöver inte mindre utan mer frihet.
          </note>
          <note>
            Ett konkret exempel är unionens tullar mot fattiga länder. Det
            har gjorts en del, men mycket mer behöver göras. Jag skulle önska
            att Sverige hade en regering som vågade lyfta fram denna fråga
            som en av de absolut viktigaste.
          </note>
          <note>
            Om vi menar allvar med att hjälpa människor i fattiga länder
            kan vi inte fortsätta att neka dem det viktigaste verktyget för
            att förbättra sin situation. Om solidariteten med människor i
            fattiga länder ska vara mer än vackra ord måste EU öppna sina
            gränser för varor och tjänster från hela världen.
          </note>
          <note>
            Med en borgerlig regering ska Sverige vara en starkare röst för
            frihandel.
          </note>
          <note>
            Sverige behöver en regering som inte är nöjd med att sitta på
            Europasamarbetets avbytarbänk utan som finns med när sammanträdena
            pågår och när beslut i realiteten fattas - en regering som vill
            och vågar ta initiativ i avgörande framtidsfrågor.
          </note>
          <note>
            Det finns nu anledning för oss att ställa ett antal grundläggande
            frågor kring Sveriges framtida roll i
          </note>
          <note>
            Europa - och att se till att de också får ett svar. Utan ett
            tydligt ledarskap, som handlar mer om hårt arbete och aktiva insatser
            än om fototillfällen, kommer dessa frågor att förbli obesvarade.
          </note>
          <note>
            Sverige måste lämna avbytarbänken. Vi måste lära av historien.
            Men vi måste också ha förmågan att möta framtiden med öppna ögon.
          </note>
          <note>
            Det gäller att ta till vara de möjligheter som EU-
          </note>
          <note>
            medlemskapet erbjuder. Vårt inflytande över Europasamarbetet
            stärks om vi uppfattas som en konstruktiv partner. Det är inte
            genom att tillämpa en "vänta-ochse-politik" som vi vinner respekt
            och inflytande i kretsen inom den europeiska unionen.
          </note>
          <note>
            Tvärtom måste varje medlemsland uppvisa politiskt ledarskap och
            ställa upp för andra. Det handlar om att ta gemensamt ansvar och
            om att anta utmaningar i en union som bygger på, och som kommer
            att fortsätta att bygga på, gemensamma värderingar.
          </note>
          <note>
            I dag delar 300 miljoner européer i tolv länder samma valuta.
            Det blir ännu lättare att röra sig över gränser. Euron stärker
            samhörigheten och befäster därmed freden. Det blir lättare att
            jämföra priser och lättare att köpa och sälja varor i och från
            andra länder.
          </note>
          <note>
            Konkurrensen skärps och priserna sjunker.
          </note>
          <note>
            Sverige skulle ha varit med från början, men Socialdemokraterna
            vågade inte. Partiets enighet sattes före Europas fortsatta enande
            och Sveriges möjligheter. Opinionssiffror sattes före större inflytande,
            bättre villkor för företagande och lägre priser för hushållen.
          </note>
          <note>
            Trots att det vore bra för människor i Sverige att införa euron
            blir väntan lång.
          </note>
          <note>
            Och ännu finns det inget datum för när denna väntan kan ta slut.
            I början av året pressades Socialdemokraterna till att presentera
            en tänkbar tidtabell för en svenskt införande av euron. Men när
            detta välkomnades av flera borgerliga partier satte man sig återigen
            på avbytarbänken.
          </note>
          <note>
            Det bästa vore att hålla en folkomröstning i höst, efter valet
            till riksdagen. Om det inte går måste en omröstning hållas senast
            nästa vår, för annars riskerar införandet av euron i Sverige att
            ytterligare försenas.
          </note>
          <note>
            Fru talman! Debatten om Europas framtid har nu på allvar inletts.
            Det är en debatt som berör medborgarna i både medlemsländer och
            kandidatländer.
          </note>
          <note>
            Min förhoppning är att slutresultatet ska säkerställa att ett
            utvidgat EU kan fungera effektivt samtidigt som samarbetets centrala
            delar skyddas. Men det är också en process som bör sträva efter
            att minska klyftan mellan institutionerna och medborgarna.
          </note>
          <note>
            En förutsättning för att detta ska lyckas är att vi tydliggör
            avgränsningen mellan EU:s ansvarsområden och de enskilda medlemsländernas.
            En central uppgift för EU är att utöka och förbättra funktionen
            i den gemensamma marknaden genom utvidgning av unionen och genom
            att utvidga den gränslösa marknaden till fler områden. Det gäller
            framför allt transporter, banktjänster, utbildning och sjukvård.
          </note>
          <note>
            Unionen måste också agera för att offentliga monopol inom områden
            som elektricitet, telekommunikation, posttjänster och järnvägar
            bryts upp.
          </note>
          <note>
            Vi bör alltid noga tänka oss för innan nya uppgifter läggs på
            det europeiska planet. Men när väl EU
          </note>
          <note>
            fått nytt ansvar måste unionen kunna fullfölja sin uppgift. Detta
            gäller inte minst EU:s roll inom krishantering i framtiden.
          </note>
          <note>
            En viktig fråga i framtidsdebatten kommer att vara hur EU:s globala
            roll inom utrikes- och säkerhetspolitiken kan stärkas ytterligare.
            När EU talar med en röst ökar möjligheterna att spela en viktig
            roll på olika håll i världen.
          </note>
          <note>
            Detta gäller inte minst i Mellanöstern, där EU kan stödja och
            komplettera USA:s insatser. Alla ansträngningar måste till för
            att bryta den onda cirkel som skapats av våld och terror. Både
            israeler och palestinier måste göra sitt yttersta för att fredsförhandlingarna
            snarast återupptas.
          </note>
          <note>
            Fru talman! Den afrikanska kontinenten måste få en tydligare
            plats i den europeiska politiken. I dag lever 150 miljoner afrikaner
            i yttersta fattigdom. Mer än 120 000 afrikanska barnsoldater tvingas
            delta i aktiv krigföring. Aidsepidemin kräver miljoner och åter
            miljoner liv.
          </note>
          <note>
            Vi får inte vara passiva. Vi måste ta vårt ansvar.
          </note>
          <note>
            Fattigdomen kan och ska utrotas. Det vilar ett tungt ansvar på
            den europeiska unionen och på Sverige att hjälpa. Det viktigaste
            är handel och investeringar. Det är så människor i land efter
            land av egen kraft lämnat fattigdomen bakom sig.
          </note>
          <note>
            Men ibland krävs mer än så. Senast 2004 bör en total skuldavskrivning
            för de fattigaste låginkomstländer som är högt skuldsatta genomföras.
            Huvuddelen av dessa länder finns i Afrika.
          </note>
          <note>
            Allt bistånd måste ges med ansvar. Skuldavskrivningen ska kombineras
            med villkor.
          </note>
          <note>
            Vi måste våga ställa ökade krav på regeringar att respektera
            mänskliga rättigheter, införa näringsfrihet, främja frihandel,
            skapa fungerande rättsväsenden och bekämpa korruption.
          </note>
          <note>
            Att ursäkta vanstyre är att göra människor i Afrika en björntjänst.
            Det gäller att få ledare att inse att stabila demokratier är den
            bästa garantin för ekonomisk utveckling och därmed för välstånd.
          </note>
          <note>
            Ett av de värsta exemplen på motsatsen ser vi i dag i Zimbabwe.
            År efter år gav det internationella samfundet - inte minst Sverige
            - okritiskt nya lån och bidrag till landet. Alltför sent reagerade
            Sverige och omvärlden på avsaknaden av reformer för frihet och
            demokrati.
          </note>
          <note>
            Efter 22 år vid makten har Robert Mugabe kidnappat den demokratiska
            processen och för nu landet allt närmare avgrundens rand. Trots
            sanktionshot från
          </note>
          <note>
            EU lär valen nästa månad bli allt annat än fria och demokratiska.
          </note>
          <note>
            Om det är någonstans det länge krävts konfliktförebyggande insatser
            så är det just i Zimbabwe. Det gäller att agera innan ridån går
            ned för landet.
          </note>
          <note>
            Fru talman! I regeringens deklaration sägs att Sveriges internationella
            arbete inte bara kräver engagemang utan också resurser. Samtidigt
            stänger Socialdemokraterna systematiskt ambassader i Latinamerika.
          </note>
          <note>
            Regeringen säger att den vill stärka relationerna mellan Europa
            och de muslimska länderna. Samtidigt stänger Socialdemokraterna
            flera ambassader i arabvärlden.
          </note>
          <note>
            Om regeringen menar allvar med att spela en internationell roll
            och föra en politik för mänskliga rättigheter även utanför vårt
            lands gränser kan vi inte begränsa våra kontaktytor med omvärlden.
          </note>
          <note>
            Fru talman! Vi har i dag större möjligheter än någonsin att vara
            med och påverka Europas utveckling och också utvecklingen i andra
            delar av världen. Det bygger på att politiskt ledarskap kombineras
            med både mod och visioner. Först då kommer Sverige att kunna spela
            en verklig roll på den globala scenen.
          </note>
          <note>
            (Applåder)
          </note>
          <note type="speaker">
            Anf. 3 LARS OHLY (v):
          </note>
          <note>
            Fru talman! Ärade åhörare! Det finns i dag fler fattiga och samtidigt
            fler mycket rika i världen än någonsin tidigare. Samtidigt finns
            det resurser som gör att ingen skulle behöva att leva fattig eller
            svälta.
          </note>
          <note>
            En majoritet av dem som lever i absolut fattigdom är kvinnor
            och flickor. En tredjedel av alla kvinnor i u-länderna är analfabeter.
            110 miljoner barn går inte i skolan. En majoritet av dem är flickor.
          </note>
          <note>
            De allra flesta som flyr undan krig och konflikter är kvinnor
            och barn. En halv miljon kvinnor dör årligen i samband med barnafödande.
            Kvinnor saknar ofta äganderätt till det hus som de bor i, till
            den jord som de brukar och de lever i rättslöshet.
          </note>
          <note>
            Miljoner kvinnor i u-länder har anställts i tillverkningsindustri
            och exportjordbruk som en följd av de fattiga ländernas satsning
            på exportindustrier. Kvinnor har generellt lägre löner och sämre
            arbetsvillkor än män.
          </note>
          <note>
            De fattiga länderna konkurrerar på världsmarknaden med låga löner,
            och den billigaste arbetskraften är den fattigaste av de fattiga,
            dvs. kvinnor i uländerna.
          </note>
          <note>
            Därför måste Sveriges bistånd och utrikespolitik genomsyras av
            ett jämställdhetsperspektiv. Därför måste en större del av biståndet
            gå till att förbättra kvinnors möjligheter till utbildning och
            hälsovård.
          </note>
          <note>
            Fru talman! Handelspolitiken är sannolikt väsentligt viktigare
            för u-ländernas framtid än biståndspolitiken. Biståndspolitikens
            mål bör vara att avskaffa sig själv. I dag är det nödvändigt med
            ett högt och kvalitativt säkert bistånd till många områden i världen.
          </note>
          <note>
            Men utan att den rika världen bekämpar sin egen protektionism
            och på allvar tar ansvar för fattiga länders tillgång till världsmarknaden
            kommer välståndsökningen att fortsätta att fördelas orättvist.
          </note>
          <note>
            Tullar och handelsregler gynnar nästan enbart de rika. Dessutom
            försvårar de ofta för länder att föra en bra miljöpolitik. Handelsreglerna
            måste därför förändras så att de bidrar till att utjämna skillnaderna
            mellan fattiga och rika och mellan kvinnor och män.
          </note>
          <note>
            Världshandeln måste anpassas till vad naturen tål.
          </note>
          <note>
            Fokus måste flyttas från västvärldens krav på tillgång till råvaror
            och avsättningsmarknader till de fattiga ländernas berättigade
            krav på utveckling.
          </note>
          <note>
            Internationella handelsavtal ska fullt ut respektera
          </note>
          <note>
            FN-konventioner om miljö och arbetsvillkor.
          </note>
          <note>
            Världsbanken, Internationella valutafonden och världshandelsorganisationen
            WTO måste demokratiseras. USA:s och EU:s makt över dessa organisationer
            måste minska.
          </note>
          <note>
            De internationella institutionernas politik måste förändras från
            att ensidigt kräva avregleringar och ökade klasskillnader till
            att verka för en hållbar utveckling, rättvisa och generell välfärd
            för alla.
          </note>
          <note>
            Fattiga länders skuldbörda till den rika världen måste minska
            genom att skulder avskrivs.
          </note>
          <note>
            Fru talman! Den europeiska unionen har under de senaste åren
            tagit flera steg på väg mot en federal statsbildning. Den snabba
            uppbyggnaden av en gemensam snabbinsatsstyrka kan inte karakteriseras
            som något annat än ett embryo till en gemensam försvarspolitik.
          </note>
          <note>
            Nu har också eliternas och den europeiska storfinansens projekt
            EMU sjösatts. Valutaunionen kommer att leda till starka krav på
            en samordnad ekonomisk politik med skatteharmonisering och gemensam
            välfärdspolitik som följd.
          </note>
          <note>
            Den svenska regeringen har, trots uttalade ambitioner om att
            slå vakt om EU:s mellanstatliga karaktär, på punkt efter punkt
            accepterat - och ibland t.o.m. entusiastiskt förespråkat - förslag
            som minskar väljarnas möjlighet att utkräva politiskt ansvar.
            Därigenom försvagas demokratin.
          </note>
          <note>
            Regeringens agerande i den europeiska framtidsdebatten är mer
            än lovligt svagt. Å ena sidan talar man fint om de nationella
            parlamentens roll och om vikten av att åtgärda det s.k. demokratiska
            underskottet i EU. Å andra sidan viker man sig så fort federalisterna
            tar till brösttoner.
          </note>
          <note>
            Fru talman! Regeringen brukar hävda att deras utrikespolitik
            är densamma som socialdemokratiska regeringar i alla tider har
            fört. Det är svårt att se att det stämmer med verkligheten. Svensk
            utrikespolitik är numera underordnad EU:s gemensamma utrikesoch
            säkerhetspolitik, och det har lett till en olycklig tystnad om
            internationella konflikter och en besvärande underdånighet gentemot
            den kvarvarande superstaten USA:s ambitioner att styra världen.
            Om det finns en röd tråd i svensk utrikespolitik genom historien
            är det omsorgen om folkrätten och engagemanget för internationell
            rättvisa. Den nuvarande regeringen förvaltar denna tradition genom
            att ibland acceptera, ja, ibland t.o.m. direkt stödja, brott mot
            internationell rätt och genom att fördunkla konflikter.
          </note>
          <note>
            När USA och Nato började bomba Jugoslavien var detta ett solklart
            brott mot all internationell rätt.
          </note>
          <note>
            Likväl uttryckte Göran Persson förståelse för USA:s bombningar
            och för bruket av militärt våld. Statsministerns djärva slutsats
            var att det inte finns något entydigt stöd i folkrätten för bombningarna.
            Det hade varit rimligt att Sverige protesterade högljutt och starkt
            mot superstaten USA:s sätt att ställa världssamfundet åt sidan
            och själv ta sig rätten att använda militärt våld för att lösa
            en konflikt.
          </note>
          <note>
            Regeringens förhållningssätt har mycket lite med alliansfrihet
            eller försvar av folkrätten att göra. Det handlar om en dramatisk
            förändring av svensk utrikespolitik som de svenska Natoanhängarna
            har anledning att jubla över.
          </note>
          <note>
            Den nya säkerhetspolitiska beskrivningen är sämre än vi hade
            trott att den kunde vara. Alliansfriheten framstår där som ett
            oönskat faktum. Meningen om framtida säkerhet luktar Natomedlemskap
            lång väg.
          </note>
          <note>
            Den formulering man har kommit överens om innebär en mycket klar
            poängseger för den borgerliga synen. Neutraliteten är borta, och
            nu tas ett mjukt avsked av alliansfriheten. Det är närmast en
            recension av den politik som har bedrivits: Alliansfriheten -
          </note>
          <note>
            denna säkerhetspolitiska linje - har tjänat oss väl, säger man.
            Den var bra en gång i tiden, alltså, men för framtiden talar man
            inte längre om alliansfrihet och neutralitet. Det är ett konstaterande
            av ett sakförhållande: Sverige är militärt alliansfritt. Men det
            är en deskriptiv formulering, inte en formulering som pekar mot
            framtiden.
          </note>
          <note>
            När man talar om framtiden formuleras det mjuka avskedet från
            alliansfriheten i påståendet att hot också mot Sveriges säkerhet
            bäst avvärjs i samverkan med andra länder. Kontrasten mot neutralitetssynens
            och alliansfrihetens linje kunde knappast vara starkare!
          </note>
          <note>
            Det finns ingenting alls i dessa formuleringar som innebär ett
            nej till en kommande svensk anslutning till Nato. I själva verket
            är det svårt att se att en Natoanslutning inte skulle vara en
            logisk följd av den förändrade svenska säkerhetspolitik som i
            dag har presenterats. Den lämnar också mycket öppet för tolkningar.
            Vi hörde hur Bo Lundgren sade att den säkerhetspolitiska doktrinen
            var modern och öppen och lägger den gamla alliansfriheten bakom
            oss.
          </note>
          <note>
            Detta skulle enligt honom vara väl i linje med det borgerliga
            förslaget från augusti: Den ryggradslösa säkerhetspolitikens tid
            är förbi; ett medlemskap i
          </note>
          <note>
            Nato är nästa naturliga steg.
          </note>
          <note>
            Den nya doktrinen uppfyller inte ens det mest primära syfte som
            en doktrin ska ha, nämligen att skapa säkerhet i omvärlden när
            det gäller Sveriges säkerhetspolitiska val. De olika tolkningar
            som görs av de partier som kommit överens om den här skrivningen
            leder tvärtom till en osäkerhet i omvärlden om vilken väg Sverige
            väljer i framtiden.
          </note>
          <note>
            Hur skulle det då ha kunnat låta? Exempelvis så här: Sverige
            är militärt alliansfritt. Det är den säkerhetspolitiska linje
            som ger oss störst handlingsfrihet i olika krislägen. Om en konflikt
            trots allt skulle bryta ut i vårt närområde står det oss fritt
            att i enlighet med
          </note>
          <note>
            FN:s stadga agera, vara icke krigförande eller förklara oss neutrala.
            Den svenska militära alliansfriheten, grundad på en betryggande
            försvarsförmåga, bidrar till stabilitet i vår del av Europa. Den
            är en god plattform för fortsatta svenska strävanden för nedrustning
            och icke-spridning av kärnvapen. Så löd det förslag som regeringen
            stod för i augusti. Det var det förslag som man förhandlade bort
            i överenskommelsen med de tre borgerliga partierna.
          </note>
          <note>
            Doktrinen kunde också ha kunnat låta så här: Sverige ska vara
            militärt alliansfritt. Alliansfriheten är ett viktigt säkerhetspolitiskt
            verktyg. Alliansfriheten ger oss handlingsfrihet att driva en
            självständig politik i krislägen, och också i frågor som nedrustning
            och kärnvapenavveckling. Som militärt alliansfria kan vi välja
            att ställa oss neutrala i en eventuell kris- eller krigssituation.
            Det var den socialdemokratiska partikongressens beslut när man
            fattade beslut om nytt partiprogram på kongressen i höstas.
          </note>
          <note>
            Fru talman! Efterdyningarna efter terroristdåden i
          </note>
          <note>
            New York och Washington har lett till att den gamla jesuitregeln
            att ändamålet helgar medlen har fått ny aktualitet. Vi ser att
            rättssäkerhet och respekt för mänskliga rättigheter riskerar att
            dumpas under det vällovliga syftet att utrota terrorismen.
          </note>
          <note>
            Regeringen har förklarat att det gäller att finna en balans mellan
            terroristbekämpningen å ena sidan och respekten för mänskliga
            rättigheter å andra sidan.
          </note>
          <note>
            Detta är feltänkt. Mänskliga rättigheter är inte förhandlingsbara.
            Det gäller inte att finna en balans. Det gäller att i varje läge
            försvara rättssäkerhet och mänskliga rättigheter mot övergrepp
            från vem det vara månde. Endast det kan utgöra grunden för ett
            försvar av demokrati och öppenhet.
          </note>
          <note>
            Därför är det sorgligt att se den svenska regeringens svaga agerande
            när tre svenska medborgare får sina tillgångar frysta och man
            uppenbarligen inte har redovisat några som helst skäl för beslutet.
          </note>
          <note>
            Därför är det sorgligt att se att Sverige avvisar två asylsökande
            till Egypten under hänvisning till att man har erhållit garantier
            för deras säkerhet - garantier som i princip innebär att den egyptiska
            regeringen lovar att dessa asylsökande ska behandlas i enlighet
            med egyptisk lag. Vi talar om ett land som systematiskt kränker
            mänskliga rättigheter och rättssäkerhet.
          </note>
          <note>
            Vi vet också att rättssäkerheten sitter trångt till när
          </note>
          <note>
            USA behandlar fångar som djur.
          </note>
          <note>
            Vi vet att också att den internationella brottmålsdomstolen ifrågasätts
            och bekämpas av starka krafter i USA. När hörde vi utrikesministern
            säga något om den lagstiftning som den amerikanska senaten antog
            den 7 december och som innebär att den internationella brottmålsdomstolen
            ska bekämpas med alla möjliga medel av presidenten om någon amerikansk
            människa skulle ställas inför rätta av denna domstol?
          </note>
          <note>
            Det finns en stor risk att rättssäkerhet och mänskliga rättigheter
            i framtiden blir en lyx som man kan hänvisa till i högtidstal.
            I denna värld, fru talman, behövs partier och regeringar som ifrågasätter
            USA:s dominerande roll. I denna värld behövs partier och regeringar
            som tar ställning för global rättvisa och internationell solidaritet.
            I denna värld behövs de som vågar uttrycka att en annan värld
            är möjlig.
          </note>
          <note>
            (Applåder)
          </note>
          <note type="speaker">
            Anf. 4 HOLGER GUSTAFSSON (kd):
          </note>
          <note>
            Fru talman! Kristdemokraterna anser att människans värdighet,
            dvs. varje persons eget och enskilda värde, ska vara grunden också
            för vårt utrikespolitiska agerande.
          </note>
          <note>
            En sådan utrikespolitisk värdegrund bör Sverige tillämpa i arbetet
            med FN:s, ILO:s och Europarådets konventioner för mänskliga rättigheter.
          </note>
          <note>
            Kristdemokraterna anser att Sverige inte enbart ska främja mänskliga
            rättigheter i världen. Sverige ska agera, och man ska agera tydligare
            än hittills.
          </note>
          <note>
            Målet måste vara solklart: internationell fred och säkerhet för
            att nå mänskliga rättigheter, demokrati och öppenhet.
          </note>
          <note>
            Utrikesminister Anna Lindh! Zimbabwe är ett land som präglas
            av slutenhet och brist på mänskliga rättigheter. Det är dags att
            politiskt ta itu med president Mugabe. Här måste Sverige agera
            hårt inom EU.
          </note>
          <note>
            Fru talman! Mänskliga rättigheter kränks över hela världen, även
            i Sverige. Det är på tiden att regeringen nu presenterar en nationell
            handlingsplan för att vi i Sverige ska kunna leva upp till de
            mänskliga rättigheterna i vårt eget land. Kristdemokraterna har
            efterfrågat en sådan handlingsplan länge. Genom att vidta åtgärder
            i Sverige kan vi med större trovärdighet agera internationellt
            för människors fri- och rättigheter.
          </note>
          <note>
            Målet för arbetet med mänskliga rättigheter är att skapa etiska
            och rimliga livsbetingelser för alla människor. Människor med
            olika kulturer och traditioner ska kunna leva och utvecklas tillsammans.
          </note>
          <note>
            De rättigheter som krävs i olika MR-konventioner är odelbara
            och ska vara universella. Alla rättigheter gäller alla. Vi lever
            i en gemensam värld, och vi är gränslöst beroende av varandra.
          </note>
          <note>
            De mänskliga rättigheterna är en minsta gemensamma nämnare när
            det gäller livsbetingelser. Dessa livsbetingelser måste hela tiden
            göras lite bättre, lite mänskligare, för att höja värdet för vars
            och ens stund på jorden.
          </note>
          <note>
            Brotten är många. Det gäller slavhandel, barnsoldater, sexuell
            exploatering, kvinnors rättigheter, dödsstraffet, minoriteters
            rättigheter och fattigdom.
          </note>
          <note>
            Sverige måste agera med och genom EU.
          </note>
          <note>
            Fru talman! Det är angeläget att rättssamhället ges ökade möjligheter
            att utvecklas internationellt genom folkrättens utveckling. Vi
            behöver en utveckling av det internationella normsystemet. För
            oss kristdemokrater är det alltid människan som ska utgöra subjektet
            i en sådan rättsutveckling - inte regimer och inte stater.
          </note>
          <note>
            Det innebär att en regering, en regim eller en härskare aldrig
            ska kunna hänvisa till inre angelägenheter och på så vis gömma
            sig bakom statssuveränitetsprinciper inom landets gränser. Brott
            mot mänskliga rättigheter ska alltid uppmärksammas av omvärlden.
            Det ska vara självklart att omvärlden har beredskap att agera
            diplomatiskt men även militärt för att hindra folkmord och andra
            brott mot mänskligheten.
          </note>
          <note>
            Den internationella koalitionen med USA, som står bakom kampen
            mot terrorismen, blir ett exempel på en normutveckling som kommer
            att sätta tydliga spår i internationell folkrätt.
          </note>
          <note>
            Kristdemokraterna anser att varje land och varje regering har
            rätt att skydda sina medborgares liv och hälsa mot terrorhandlingar,
            oavsett om dessa förekommer i USA, Mellanöstern, Indien eller
            Spanien.
          </note>
          <note>
            Vi är väl medvetna om problemen när det gäller att definiera
            såväl terrorism som terrorister. Här behövs en utveckling av folkrätten.
            Vid en utveckling och förändring av folkrätten är det viktigt
            att behålla en tydlig värdeorientering och en moralisk kompass.
          </note>
          <note>
            I kampen mot terrorismen, som syftar till att försvara demokrati
            och mänskliga rättigheter, måste rättssäkerheten garanteras för
            alla medborgare, även för terrorister och tillfångatagna al-Qaida
            krigare.
          </note>
          <note>
            Det är oacceptabelt att de terroristutpekade svenskarna ännu
            inte har fått reda på varför de är anklagade. Mänskliga rättigheter
            gäller för alla.
          </note>
          <note>
            Anna Lindh! De rättssäkerhetsgarantier som finns inom EU:s sanktionssystem
            måste även finnas på FN-
          </note>
          <note>
            nivå. Detta är en uppgift som regeringen omedelbart måste ta
            itu med.
          </note>
          <note>
            Fru talman! Det stora språnget på det internationella planet
            kallar vi globalisering. Det är en företeelse som markerar att
            alla jordens länder och medborgare är starkt involverade i varandras
            utveckling.
          </note>
          <note>
            Globaliseringen rymmer stora positiva förväntningar, men också
            stor rädsla hos många.
          </note>
          <note>
            Globaliseringen leder till en allt snabbare integration av kultur,
            språk och marknader genom allt effektivare kommunikationer. Detta
            får stora konsekvenser inte minst på det politiska området.
          </note>
          <note>
            Det är min övertygelse att globaliseringen rymmer fantastiska
            möjligheter till en bättre värld. Det blir ett öppet samarbete
            mellan demokratier i en värld där tyranner får allt svårare att
            gömma sig bakom nationsgränser. Det blir en värld där öppenheten
            kommer att introducera demokrati, mänskliga rättigheter och marknadsekonomi
            på medborgarnas villkor.
          </note>
          <note>
            I år kommer flera globala institutioner att stå i centrum. Nästa
            månad hålls ett toppmöte i Mexiko och en FN-konferens för finansiering
            och utveckling.
          </note>
          <note>
            Insikten om att skattefinansierat bistånd inte räcker leder till
            att man nu måste ta näringslivet och den globala handeln till
            hjälp.
          </note>
          <note>
            I sommar kommer det att hållas en konferens om hållbar utveckling,
            tio år efter Riokonferensen. Det är mycket som har hänt sedan
            dess. Tyvärr pekar många trender åt fel håll. Jag tänker på att
            klimatförändringarna är ett faktum och på utarmningen av den biologiska
            mångfalden, utfiskningen, skogsskövlingen, jorderosionen och spridningen
            av gifter och kemikalier.
          </note>
          <note>
            Fru talman! Globaliteten finns på flera områden.
          </note>
          <note>
            Den globalt planerade terrorismen är ett överhängande säkerhetsproblem
            - ett problem som vi sannolikt står på tröskeln till.
          </note>
          <note>
            Terrorism i sig är inte ett nytt fenomen, men de globala nätverkens
            organisation skapar en global osäkerhet. Ingen är oberörd.
          </note>
          <note>
            Forskare världen över har i åratal utarbetat analyser och scenarier
            där bl.a. nukleära, kemiska och biologiska vapen riktats mot civila
            mål. Men vem kunde anta att terrorister skulle kapa passagerarflygplan
            och störta dem mot civila mål med tusentals offer som resultat?
          </note>
          <note>
            Redan 1999 varnade en statlig kommission för att amerikaner skulle
            dö av terrorattacker i USA. Beredskapen nonchalerades. Farhågorna
            upprepades sju månader före terrordåden, men USA överraskades.
          </note>
          <note>
            Anna Lindh! Regeringen har ansvar för att Sverige ska dra lärdom
            av detta. Vi måste ta terrorismens hot på största allvar och vidta
            relevanta åtgärder för att utveckla både civila och militära skyddsmekanismer.
          </note>
          <note>
            På DN Debatt kunde man för någon vecka sedan läsa hur en grupp
            militära ledare i Sverige redovisade sin uppfattning om svenskt
            försvar. Det var bekymmersamt, eftersom de menade att omställningen
            av svenskt försvar är ineffektiv och att den saknar strategi.
          </note>
          <note>
            Detta lägger skuggor över såväl Försvarsmakten som regeringen
            och dess stödpartier. Det artikeln beskriver ger svenska folket
            anledning att känna otrygghet inför Socialdemokraternas försvarspolitik.
          </note>
          <note>
            Fru talman! Den europeiska säkerhetspolitiken befinner sig i
            en mycket dynamisk och formativ period.
          </note>
          <note>
            Det är i praktiken omöjligt att deklarera sig neutral inför de
            hot och konflikter som berör världssamfundet och därmed också
            vårt eget närområde. Inte sedan andra världskriget har Sverige
            så tydligt konfronterats med internationellt hot och otrygghet
            som efter den
          </note>
          <note>
            11 september 2001.
          </note>
          <note>
            Fru talman! I den aktuella säkerhetspolitiska situationen i omvärlden
            går det inte att blunda för att regeringen skapar otrygghet för
            svenska folket genom den akilleshäl som samarbetet med Vänsterpartiet
            och
          </note>
          <note>
            Miljöpartiet utgör. En regeringsmajoritet där man inte kan samarbeta
            om vare sig säkerhetspolitik eller Europapolitik äventyrar svensk
            trygghet. På dessa två politikområden kommer vår framtida säkerhet
            att avgöras.
          </note>
          <note>
            Den nya doktrinens formulering gör att svensk säkerhetspolitik
            tar ett nödvändigt steg bort från gamla föreställningar och mot
            en ärlig och mer verklighetsnära beskrivning av svensk säkerhetspolitik.
          </note>
          <note>
            Den världspolitiska scenen, och inte minst vår egen kontinent,
            har sedan murens fall upplevt en glädjande omvandling. Den säkerhetspolitiska
            situationen har gått från en bipolär terrorbalans till ett fördjupat
            och breddat samarbete länder emellan.
          </note>
          <note>
            Många länder som har lidit under det kommunistiska oket är i
            dag demokratiska stater som inom kort kan vara fullvärdiga medlemmar
            i det europeiska samarbetet. Europa är, kort sagt, en helt annat
            världsdel än för 15 år sedan.
          </note>
          <note>
            Doktrinen markerar att Sverige är militärt alliansfritt. Kristdemokraterna
            ser i dag inga avgörande skäl för ett Natomedlemskap. Men de förändringar
            som skett i Europa under de senaste 10-15 åren visar att det finns
            skäl för öppenhet inför framtiden. Vi kristdemokrater anser att
            doktrinen även ska ange vår solidaritet med Europeiska unionens
            medlemsländer.
          </note>
          <note>
            Sverige är en del av Europa, och vi bedriver ett alliansbyggande
            på alla områden inom unionens ramar -
          </note>
          <note>
            vid sidan av det rent militära försvaret.
          </note>
          <note>
            Fru talman! Det finns en lång rad konflikter i världen där EU
            och Sverige har ett stort säkerhetspolitiskt engagemang. Låt mig
            nämna några av dem.
          </note>
          <note>
            Afghanistan ska nu hjälpas på fötter. Nästan 4
          </note>
          <note>
            miljarder dollar utlovas under kommande fem år till
          </note>
          <note>
            Afghanistans återuppbyggnad. Det internationella samfundet måste
            nu garantera att pengarna kommer vanliga människor och det civila
            samhället till del.
          </note>
          <note>
            Risken för korruption är överhängande. Uppbyggnaden av Afghanistan
            beräknas ta 10-15 år, och det är ett enormt arbete som väntar.
            Här kan Sverige spela en viktig roll!
          </note>
          <note>
            Mellanösternkonflikten visar att det inte enbart är pengar som
            behövs i konflikthantering och fredsuppbyggande. Hämndpolitiken
            - öga för öga, tand för tand - kommer att fortsatt skörda tusentals
            civila offer. Alldeles för lite tid ägnas åt försonings- och religionsdialog.
            Om muslimska, judiska och kristna ledare kunde föra en sådan dialog
            skulle det sända viktiga signaler till båda folken och deras politiska
            ledare.
          </note>
          <note>
            Anna Lindh! Det skulle kanske vara både visare och klokare av
            den svenska regeringen att försöka bli en katalysator för en dialog
            mellan parterna om försoning och religiös förståelse än att försöka
            mästra
          </note>
          <note>
            USA:s politik, vilket knappast lär ha någon framgång.
          </note>
          <note type="speaker">
            Anf. 5 MARIANNE ANDERSSON (c):
          </note>
          <note>
            Fru talman! Jag tycker att det är väldigt bra att vi i de allra
            flesta frågor har en samsyn när det gäller utrikespolitiken i
            Sveriges riksdag. Det gäller även i många frågor som behandlar
            mänskliga rättigheter, som ministern tog upp i deklarationen.
            Därför behöver vi inte gå in på alla de här frågorna. Det finns
            en stor enighet.
          </note>
          <note>
            Fru talman! I den utrikespolitiska debatten för två år sedan
            sade jag att vi i Centerpartiet såg att ordet
          </note>
          <note>
            "neutralitet" förlorat sin relevans i den tid vi levde i då.
            Det väckte en del uppmärksamhet eftersom vi förknippats så starkt
            med neutralitetspolitiken. Vi har därefter vid två stämmor fattat
            beslut om en förnyad säkerhetspolitik. Jag är glad att i dag kunna
            konstatera att vi fått en ny säkerhetspolitisk doktrin i Sverige,
            en doktrin med bred uppslutning. Jag kan också konstatera att
            Centerpartiet utifrån våra stämmobeslut kunnat vara pådrivande
            för att få fram formuleringar som fått denna breda uppslutning,
            vilken visar att partierna tar ansvar för att få en moderniserad
            säkerhetspolitisk doktrin.
          </note>
          <note>
            Vi har jobbat hårt med det här. Regeringen har faktiskt varit
            ganska passiv. Nyligen hörde vi att det kanske inte blir någon
            uppgörelse före valet. Förutsättningarna inför förhandlingarna
            för vår del var alliansfriheten, samverkan och försvarsförmågan
            samt en bred uppgörelse. En bred uppgörelse är mycket viktig inom
            detta fundamentalt viktiga politikområde.
          </note>
          <note>
            Formuleringen att alliansfriheten "har tjänat oss väl" beskriver
            faktum - så är det. Den ger inga absoluta låsningar och trauman
            inför framtiden. Men det är viktigt att poängtera att detta inte
            innebär någon omedelbar diskussion om Natoanslutning. Ska det
            bli någon ändring i det avseendet måste Sverige fatta beslut om
            en ny doktrin.
          </note>
          <note>
            Jag tycker att detta är ganska bra. Alliansfriheten kan fortsatt
            tjäna flera syften, inte minst när det gäller vår relation till
            Ryssland. Men jag tror också att det har ett värde att det finns
            ett land som röner stor respekt i världen som står utanför Nato,
            när USA uppvisar allt större maktfullkomlighet och agerar som
            en solitär på världsarenan.
          </note>
          <note>
            Vi vet att Folkpartiet har en annan uppfattning och står utanför
            denna uppgörelse. Jag tror ändå att det är något oförsiktigt av
            Lars Leijonborg att tro att denna uppgörelse ska ha mycket kort
            livslängd.
          </note>
          <note>
            Att Miljöpartiet och Vänsterpartiet står utanför visar bara att
            de har en helt annan syn på internationellt samarbete än en överväldigande
            majoritet i Sveriges riksdag. Min stilla undran blir bara: Hur
            ska regeringen kunna samarbeta med dessa partier nästa mandatperiod
            när åsikterna skiljer i de fundamentalt viktiga frågorna om fred,
            säkerhet och internationellt samarbete? Jag skulle gärna vilja
            ha ett svar på den frågan från Anna Lindh.
          </note>
          <note>
            Fru talman! En av mina första tankar den 11 september var: Detta
            kommer att drabba de fattigaste människorna i världen mest. Verkligheten
            visar att det blivit just så. Krympande tillväxt i i-länderna
            ger ännu mer krympande tillväxt i u-länderna. Enligt
          </note>
          <note>
            Världsbankens Mats Karlsson blir följden av terrordåden att 10
            miljoner färre människor kommer att kunna lämna fattigdomen och
            att 20 000-40 000 fler barn kommer att dö.
          </note>
          <note>
            Världen har blivit osäkrare det senaste året. Det beror inte
            enbart på vad som hände i USA den 11
          </note>
          <note>
            september; det finns fler orsaker.
          </note>
          <note>
            En bidragande orsak till den ökande osäkerheten är den politik
            USA:s ledning för. Bushadministrationen hade från början en mycket
            arrogant inställning till omvärlden - nej till Kyotoprotokoll
            och internationell brottmålsdomstol, ensidigt uppsägande av
          </note>
          <note>
            ABM-avtalet, för att ta några exempel. USA skulle se till egenintresset
            och inte bry sig om världsproblemen i övrigt. Den hållningen avbröts
            den 11 september eftersom man då behövde bygga koalitioner i kampen
            mot terrorism - helt riktigt, naturligtvis. Det blev också en
            bred koalition. Omvärlden ställde upp - en del kanske mot löften
            om ersättningar och om överseende med deras interna övergrepp
            på mänskliga rättigheter, t.ex. i Kashmir, Tjetjenien, Mellanöstern
            och
          </note>
          <note>
            Tibet. Sven Bergström kommer att ta upp Tibetfrågan och en del
            generella MR-frågor senare i den här debatten.
          </note>
          <note>
            Vi ser nu resultatet: Talibanregimen har fallit, en ny regering
            finns i Kabul, förhållandena för kvinnorna är något bättre och
            en massiv internationell humanitär hjälpinsats sker i Afghanistan.
            Det är bra. Folket där har fått och kommer att få det något bättre.
            På köpet har USA säkrat väg för oljan i Centralasien att nå kusten
            och komma vidare till USA.
          </note>
          <note>
            Terrorismen är inte utrotad men väl försvagad.
          </note>
          <note>
            Kampen mot terrorismen är givetvis mycket viktig.
          </note>
          <note>
            Den måste föras i hela världen. Det jag menar är att den kampen
            måste föras på två plan. Dels genom att bekämpa terrorismens kärna,
            hjärnorna bakom terrorismen, och möta den terrorism som grundar
            sig på religiösa föreställningar på ett särskilt sätt. Dels måste
            den rika delen av världen ta den ökande fattigdomen på allvar
            och ta strategiska steg på vägen mot att nå millenniemålen om
            halverad fattigdom, minskade sjukdomar och ökad utbildning.
          </note>
          <note>
            Ni hör hur det låter: Halverad fattigdom - när halva jordens
            befolkning lever på mindre än 20 kr om dagen. Givetvis ska målet
            vara att utrota fattigdomen.
          </note>
          <note>
            Millenniemålen är steg på vägen.
          </note>
          <note>
            Vi har inte råd med en orättvis värld. Då hotar terrorism och
            en osäker tillvaro för alla. Hjärnorna bakom terrorismen bryr
            sig inte om de fattiga, inte om mänskliga rättigheter, inte om
            att kvinnors mest elementära rättigheter förtrycks - tvärtom.
            De vet att fattiga och marginaliserade människor är lätta offer
            för deras rekrytering och hatpropaganda.
          </note>
          <note>
            Det fanns stora förhoppningar om att den 11 september skulle
            få USA att inse att även denna stormakt är en del i världen och
            har ett särskilt ansvar för att minska klyftorna, minska fattigdomen
            och bidra till uppbyggnad av demokrati och förbättrade mänskliga
            rättigheter.
          </note>
          <note>
            I julas skrev Maud Olofsson ett öppet brev till president Bush.
            Det lyder så här:
          </note>
          <note>
            "Efter den 11 september har världen förändrats.
          </note>
          <note>
            Min uppmaning till dig är att ta ledningen i arbetet med att
            ge FN en starkare ställning och tydligare roll för att förhindra
            krig, terrorism och svält. Världen förväntar sig att du och USA
            tar ett särskilt ansvar för att minska klyftorna i världen. Det
            gäller fattigdomsbekämpning, rättvis handel, tryggad livsmedelsförsörjning
            och många flera frågor. Vi är många runt om i världen som bejakar
            freden och som skulle stötta dig och USA i detta viktiga arbete."
          </note>
          <note>
            Det hade varit bra om Bush hade läst Maud Olofssons brev och
            många andras brev i samma riktning.
          </note>
          <note>
            Tyvärr har han nog inte gjort det, i varje fall har han inte
            brytt sig. För att säkerställa demokrati och mänskliga rättigheter
            behöver vi ett USA som står upp för och tillsammans med omvärlden
            arbetar för detta.
          </note>
          <note>
            Men nu visar USA återigen i högre grad att man i kraft av sin
            överlägsna militära styrka tänker agera världspolis på egen hand
            och fortsätta kampen mot terrorism genom att angripa "ondskans
            axelmakter",
          </note>
          <note>
            Iran, Irak och Nordkorea.
          </note>
          <note>
            Colin Powell, som ansetts som en duva i Bushadministrationen,
            säger ungefär så här: Vi kommer att agera även om våra vänner
            inte gillar det. Det är oroande. När vännerna inte gillar det
            kan man undra hur ovännerna ska reagera. Koalitionen mot terrorismen
            är inte så stark.
          </note>
          <note>
            Det gäller också behandlingen av fångarna på Guantanamo Bay på
            Kuba. Internationella Röda korset har kritiserat USA för att de
            inte definierar fångarna som krigsfångar. Skulle de ses som krigsfångar
            skulle de ha rätt till en advokat och rätt att överklaga. Samma
            sak gäller FN:s sanktionslista över misstänkta terrorister som
            drabbat tre svenskar. Oavsett skuldfrågan har alla rättighet att
            få sin sak prövad. Denna rätt har kränkts. Det är bra att Sverige
            har reagerat till slut. Jag tycker att det borde ha skett tidigare
            och med större kraft. Det är viktigt att Sverige fortsätter att
            agera och lägger in större kraft i det.
          </note>
          <note>
            Fru talman! Kritiska röster höjs mot USA:s agerande från många
            håll, t.ex. från EU-kommissionären
          </note>
          <note>
            Chris Patten. Enligt en artikel i The Guardian säger
          </note>
          <note>
            Carl Bildt att USA verkar bli den som ensam bedömer om vapeninsatser
            ska göras och utför dem själv, medan man lämnar den svåra uppgiften
            att bygga samhällen och peacekeeping, fredsskapande åtgärder,
            till Europa. Det är viktigt att Sverige på alla sätt vi kan, genom
            EU, FN och bilateralt, försöker påverka
          </note>
          <note>
            USA att ta ansvar för och samarbeta om demokrati, mänskliga rättigheter
            och fattigdomsbekämpning.
          </note>
          <note>
            Inte minst gäller det ansvar för den förfärande situationen i
            Mellanöstern.
          </note>
          <note>
            Jag har fört fram mycket kritik mot USA, men det beror på att
            det är den stormakt som vi har och de måste ta sitt ansvar.
          </note>
          <note>
            Fru talman! Sedan millenniemålen sattes upp för snart två år
            sedan har egentligen inte mycket gått åt rätt håll. I många länder
            med aidsepidemi och krig ökar i stället fattigdomen. Människor
            tvingas lämna sina hem. Föräldrar, lärare och andra yrkesutövare,
            som jordbrukare, dör. Maten produceras inte, hungern ökar, vilket
            FAO nu varnar för. Barnen får inte undervisning, och gamla mor-
            och farföräldrar tvingas ansvara för barnen när föräldrarna dött.
          </note>
          <note>
            De andra målen är också avlägsna, som att alla barn ska gå i
            grundskola, att jämställdhet mellan könen ska öka och kvinnors
            möjligheter förbättras, att barna- och mödradödligheten år 2015
            ska vara en tredjedel jämfört med 1990, att alla som behöver ska
            få tillgång till hälsoservice för reproduktiv hälsa och att varje
            land ska tillämpa en strategi för hållbar utveckling senast 2005.
          </note>
          <note>
            Förhoppningarna inför den internationella konferensen Finansiering
            för utveckling som hålls i Monterrey i mars är stora. För första
            gången går FN,
          </note>
          <note>
            Bretton Woods-institutionerna och näringslivet samman för att
            utforma strategier för finansiell utveckling. I förberedelserna
            har man enats om ett underlag inför konferensen. Det är ju bra.
            Vi hoppas alla att den här konferensen ska leda till handling
            och inte bara bli ord på papper, att den ska utforma realistiska
            strategier för fattigdomsbekämpning. Samma sak gäller de andra
            FN-konferenserna i år, t.ex. barntoppmötet och mötena om hållbar
            utveckling och livsmedelssäkerhet.
          </note>
          <note>
            Medlen för att nå millenniemålen är rättvisare handelssystem.
            Sverige måste fortsätta att driva de frågorna. Det gäller också
            att arbeta för bättre handel inom och mellan u-länder. Det handlar
            om demokrati, fungerande institutioner, skuldavskrivningar, fred
            och säkerhet, god styrelse, jämställdhet och respekt för mänskliga
            rättigheter. Det råder enighet om detta här i Sverige. Vi menar
            att människors kapacitet måste utvecklas. Biståndspolitiken måste
            ges en sådan inriktning att människor i mottagarländerna ges långsiktiga
            förutsättningar att lösa fattigdomsproblemen.
          </note>
          <note>
            Centerpartiets motto i den svenska politiken "Lika villkor -
            livskraft, livskvalitet och självbestämmande" har lika stor bäring
            när det gäller vår biståndspolitik och våra internationella relationer
            som när det gäller politiken här hemma. Vår politik för att minska
            de regionala och sociala klyftorna likaså.
          </note>
          <note>
            Fru talman! Till slut ska jag säga något om jordbruket, livsmedelsproduktionen
            och landsbygdsutveckling. Vi vet att jordbruket och livsmedelsproduktionen
            är avgörande för all utveckling. Det finns inget land som haft
            en bred och snabb utveckling utan att först ha utvecklat den egna
            jordbrukssektorn. Det går inte att bygga välstånd på tom mage.
          </note>
          <note>
            I en rapport, Rural Poverty Report 2001 - Utmaningen att få slut
            på fattigdomen på landsbygden, från
          </note>
          <note>
            FN:s internationella jordbruksfond hävdas att landsbygds- och
            jordbruksutvecklingen måste få högre prioritet om fattigdomsmålet
            ska kunna uppnås. Det handlar såväl om jordbrukspolitik som om
            handel inom och mellan u-länder och givetvis mellan iländer och
            u-länder.
          </note>
          <note>
            Då har kvinnorna en alldeles särskild roll. Den måste stärkas
            om Afrika och andra fattiga länder ska ha möjlighet att ta sig
            ur fattigdomen. Trots att kvinnorna ofta saknar rätten till mark
            och tillgång till vitala servicefunktioner som kredit, träning
            och utbildning spelar de en mycket stor roll när det gäller livsmedelssäkerhet
            och produktion. Kvinnor producerar genomsnittligt mer än hälften
            av all mat, i Afrika upp till 80 %, i Asien 60 %. Kvinnor äger
            2 % av jorden och erhåller 1 % av alla jordbrukskrediter.
          </note>
          <note>
            Antalet kvinnor som lever i fattigdom har fördubblats sedan 1970.
          </note>
          <note>
            Biståndspolitiken måste få den inriktning som jag beskrivit:
            mer av partnerskap, mer av krav på demokrati och mänskliga rättigheter
            mer strategi för att ge människor möjlighet att själva ta sig
            ur fattigdom och vanmakt. Kvinnornas roll i utvecklingen måste
            öka, och starka åtgärder mot kvinnoförtryck vidtas.
          </note>
          <note>
            Det är en illusion att tro att detta kan ske med minskat bistånd.
            Mer pengar behövs. Sverige bör öka biståndet och även arbeta för
            att förmå övriga länder att öka sitt bistånd. Vi måste arbeta
            hårdare för att åstadkomma detta. Beräkningar visar att biståndet
            från de rika länderna måste fördubblas till ca 1 100
          </note>
          <note>
            miljarder för att nå målet att halvera fattigdomen till år 2015.
          </note>
          <note type="speaker">
            Anf. 6 LARS LEIJONBORG (fp):
          </note>
          <note>
            Fru talman! En händelse under Bosnienkriget påverkade mig och
            många andra djupt. Den etniska rensningen pågick. Fruktansvärda
            kränkningar av mänskliga rättigheter pågick också. Hundratusentals
            människor var på flykt. Förenta nationerna hade förklarat den
            lilla staden Srebrenica som en skyddszon, ett fredat område, dit
            också tiotusentals flyktingar hade kommit.
          </note>
          <note>
            Den blåvita FN-flaggan vajade över en holländsk kontingent, som
            hade till uppgift att fullfölja världssamfundets beslut. Men president
            Milosevic serbiska trupper struntade fullkomligt i världssamfundets
            beslut. De holländska soldaterna fick hala den blåvita
          </note>
          <note>
            FN-flaggan, och ett fruktansvärt folkmord - massmord - ägde rum.
            Då och då visas fortfarande bilderna på TV. Det är en pastoral
            idyll i den sommarfagra jugoslaviska dalen, men det man inte ser
            på filmbilderna är att hundratals och åter hundratals människor
            slaktades.
          </note>
          <note>
            Före detta hade FN agerat. EU hade agerat. OSSE
          </note>
          <note>
            hade agerat. Natotrupper fanns redan i regionen. Från hangarfartyg
            i Adriatiska havet var amerikanska plan redo att komma till skydd
            för de attackerade människorna, men FN-systemet förmådde inte
            be om den hjälpen. Det var alltför byråkratiskt, alltför komplicerade
            beslutsstrukturer och alltför många hänsyn.
          </note>
          <note>
            Lars Ohly talade om solklara brott mot folkrätten, apropå detta
            skede i världshistorien. Han syftade då på när en koalition av
            stater strax efter den händelse jag nu har beskrivit sade att
            detta inte är acceptabelt i vår tid. Diktatorernas tid i Europa
            måste vara över.
          </note>
          <note>
            Nu måste vi leva i folkrättens tid. Folkrätten kan inte definieras
            som att diktatorer har rätt att slakta sina egna och andras medborgare.
          </note>
          <note>
            För mig blev den händelsen ett exempel på att det i dagens värld
            inte räcker med Förenta nationerna.
          </note>
          <note>
            Hur mycket vi än ska sluta upp bakom den organisationen och hur
            mycket vi än ska hoppas på att den kan stå för fred och säkerhet,
            är vi ännu inte där där vi helt och hållet kan lägga världens
            säkerhet i FN:s händer.
          </note>
          <note>
            Det finns många, många bra formuleringar i den utrikesdeklaration
            som vår utrikesminister läste upp.
          </note>
          <note>
            En av dem lyder enligt följande: EU och Nato utgör, tillsammans
            med Europarådet och OSSE, grundvalarna för Europas säkerhetsarkitektur.
          </note>
          <note>
            Det är helt rätt. Då noterar var och en att i tre av dessa fyra
            organisationer är Sverige fullvärdig och aktiv medlem. Vi är det
            i EU, i Europarådet och i
          </note>
          <note>
            OSSE. Men Nato har vi valt att ställa oss utanför.
          </note>
          <note>
            Lars Ohly sade mot slutet av sitt anförande några mycket engagerade
            och fina ord om mänskliga rättigheter. Sedan fortsatte han med
            att säga att det därför behövs partier som fortsätter att kritisera
            USA:s roll.
          </note>
          <note>
            När jag hörde detta tänkte jag att om Lars Ohly är så djupt engagerad
            för mänskliga rättigheter, är det också viktigt att det finns
            partier som vågar kritisera
          </note>
          <note>
            Folkrepubliken Kina, Nordkorea, Irak, Libyen och
          </note>
          <note>
            Kuba.
          </note>
          <note>
            Jag såg att Vänsterpartiet på sin kongress mottog hälsningar
            från den svensk-kubanska vänskapsföreningen som framhöll att ingen
            inblandning skulle ske i Kubas inre angelägenheter. Det är ett
            orimligt ställningstagande, tycker jag. Kongressen beslöt att
            returnera hälsningen till denna vänskapsförening, som är ett verktyg
            för Castrodiktaturen.
          </note>
          <note>
            Nej, ska vi stå för mänskliga rättigheter måste vi vara redo
            att kritisera alla regimer som kränker dem.
          </note>
          <note>
            Vi måste också vara redo att inse att i vår värld måste folkmord
            kunna stoppas, måste det finnas krafter som står på demokratins
            och de mänskliga rättigheternas sida på ett effektivt sätt, också
            när t.ex. diktatorerna i
          </note>
          <note>
            Beijing lägger in sitt veto i FN:s säkerhetsråd eller, som i
            Milosevic fall, när man fullkomligt struntar i
          </note>
          <note>
            FN:s beslut.
          </note>
          <note>
            För mig var det en mycket stor dag i går när den f.d. diktatorn
            Milosevic stod inför rätta i Haag. Det är den nya världen. Vi
            ska sträva dithän att han får sällskap framför skranket av många
            av hans kumpaner bland diktatorer i världen.
          </note>
          <note>
            Det faktum att Milosevic stod där var ett resultat av en händelsekedja
            som Lars Ohly betecknade som ett solklart brott mot folkrätten.
            Det var det faktum att
          </note>
          <note>
            USA i kretsen av Natoländer, och i tät samverkan med andra länder,
            inte minst Ryssland, till sist ställde sig på de mänskliga rättigheternas
            sida och med vapen i hand ingrep till skydd för hotade människor.
          </note>
          <note>
            Det är den här verklighetsbilden som har fört mig och många andra
            till ställningstagande att det vore ett naturligt steg för Sverige
            att bli medlem i Nato. Precis den formuleringen använde också
            Bo Lundgren. Han redogjorde för den valsituation vi står inför
            när det gäller Natomedlemskap. Han sade att valet borde vara enkelt.
            Men det är uppenbarligen inte enkelt för Moderata samlingspartiet
            och för ett antal andra partier.
          </note>
          <note>
            Ställningstagandet skjuts på framtiden av skäl som jag inte riktigt
            förstår.
          </note>
          <note>
            Låt oss se på vår omvärld. Norge är medlem i
          </note>
          <note>
            Nato. Danmark är medlem i Nato. Tyskland - både gamla Väst- och
            gamla Östtyskland - är medlem i
          </note>
          <note>
            Nato. Polen är medlem i Nato. Sedan kommer Kaliningrad, som tillhör
            Ryssland. Ryssland kommer senare i vår, av allt att döma, att
            få ett avtal med Nato som ger landet ett mycket stort inflytande
            i Nato, en mycket tät relation till Nato. Det är mycket, mycket
            bra. Sedan kommer Litauen, Lettland och Estland. De länderna kommer
            med all sannolikhet att inbjudas som Natomedlemmar senare i år.
            Som vi hörde tidigare i dag var Finlands försvarsminister i Stockholm
            i förra veckan. Han konstaterade att vi inte skulle vara så säkra
            på att Finland kommer att vänta på Sverige med sitt Natomedlemskap.
          </note>
          <note>
            Sverige är på väg att bli säkerhetspolitiskt isolerade i den
            meningen. Det är - som jag sade häromdagen - snart bara Sverige
            och Vitryssland, med Lukasjenko i ledningen, som envist slår fast
            att vi ska stå utanför Nato. Det är ett oklokt ställningstagande.
            Det är ett ställningstagande som i ett visst läge också kan bli
            farligt. Det är precis som det konstateras i deklarationen, nämligen
            att Nato utgör, tillsammans med andra, den viktigaste säkerhetsstrukturen
            i Europa.
          </note>
          <note>
            Att då stå utanför den strukturen, där de avgörande besluten
            fattas, är potentiellt farligt.
          </note>
          <note>
            Fru talman! Det står väldigt mycket bra i utrikesdeklarationen.
            Det är väldigt få meningar som jag kan bryta ut och säga att här
            tycker jag annorlunda. Meningen "Sverige är militärt alliansfritt"
            tycker jag är olycklig. Vi borde inte vara det. Men även den är
            ju en korrekt skildring av ett faktum som råder just i dag.
          </note>
          <note>
            Om man snarare utgår från verkligheten än från det som försiggår
            på internationella kongresser och konferenser ser verkligheten
            något dystrare ut. Deklarationen nämner t.ex. målet om att halvera
            världssvälten. Om den takt som världssvälten nu pressas tillbaka
            i inte höjs kommer det inte att ske till
          </note>
          <note>
            2015 utan till 2050 då många av oss här inne är döda.
          </note>
          <note>
            Då har vi alltså bara halverat världssvälten. Då har vi andra
            halvan kvar. Detta är naturligtvis helt orimligt.
          </note>
          <note>
            Världen har i dag resurser att föda alla sina människor. Jag
            tycker att det här målet borde höjas. Vi borde naturligtvis ha
            som mål att utrota världssvälten från världens yta och sätta upp
            ett årtal för det. Det blir bara meningsfullt om vi kombinerar
            det med att höja biståndet från världens rika länder och förändra
            handelspolitiken radikalt.
          </note>
          <note>
            Jag hade hoppats och hoppas fortfarande att händelserna den 11
            september mitt i allt elände skulle utlösa en ny handlingskraft.
            Jag tycker faktiskt att man har kunnat se spår av det hittills.
            Koalitionen mot terrorism var och är viktig. Den kom till mycket
            snabbt och har varit effektiv. EU:s beslut att följa en
          </note>
          <note>
            Big Bang-strategi för utvidgningen, som man väl måste kalla det
            som nu är på gång, tycker jag också är ett uttryck för en ny handlingskraft.
            Händelserna på
          </note>
          <note>
            WTO:s toppmöte tycker jag också var lovande. Men väldigt mycket
            återstår ju. Än så länge har inte de konkreta beslut fattats som
            behövs för att människor som svälter, förföljs och lever i fruktansvärd
            fattigdom ska se en ljusning.
          </note>
          <note>
            Jag vill särskilt lyfta fram toppmötet i Monterrey som nämns
            i deklarationen. Jag menar att det är ett gyllene tillfälle för
            världens ledare att gå från ord till handling. Det vore intressant
            att höra hur regeringen planerar inför det mötet. Kommer t.ex.
            statsministern kommer att delta i det här toppmötet i Mexiko?
            Jag tycker att det vore en mycket värdefull markering av vilken
            vikt vi fäster vid det. Ämnet där, finansiering av utveckling,
            är ju just nyckelfrågan. Det duger inte att prata längre. Vi måste
            komma till konkreta beslut som gör att välståndsklyftan i världen
            kan slutas snabbare och att svältande människor kan få mat.
          </note>
          <note>
            Det gäller naturligtvis också miljösituationen.
          </note>
          <note>
            Även där är sanningen att flera trender går åt fel håll, och
            världssamfundet har inte haft kraft att samla sig till en strategi,
            i varje fall inte en effektiv strategi, mot stora miljöhot, t.ex.
            utsläppen av växthusgaser.
          </note>
          <note>
            Allt det jag har sagt här har ju varit en hyllning till enskilda
            människors rättigheter och demokratin. Internationell samverkan
            är ett absolut nödvändigt medel för att hävda dessa rättigheter.
            Det finns väldigt mycket fagert tal om internationell samverkan
            i Sverige, men starka politiska krafter är isolationistiska i
            sin grundhållning. Jag tycker också att regeringen, t.ex. i sin
            hantering av EMU-frågan, har visat otillräckligt ledarskap när
            det gäller att tala för att Sverige självklart ska delta i internationella
            samarbetsprojekt som är bra och som gynnar både oss och andra.
          </note>
          <note>
            Folkpartiet kommer att fortsätta att tala för demokrati, mänskliga
            rättigheter och fördjupad internationell samverkan.
          </note>
          <note>
            (Applåder)
          </note>
          <note type="speaker">
            Anf. 7 MARIANNE SAMUELSSON (mp):
          </note>
          <note>
            Fru talman! Miljöläget i världen allt sämre. Det är en rubrik
            på ett TT-meddelande som kom i går efter det att Worldwatch Institute
            presenterat sin årliga miljörapport. De säger så här: Vi kan konstatera
            att tillståndet inte blivit bättre de senaste tio åren. Alltfler
            av jordens växt- och djurarter går mot utrotning.
          </note>
          <note>
            Världens skogar huggs ned i samma takt som tidigare. Och alltfler
            människor måste hålla till godo med alltmer begränsade naturresurser,
            framför allt vatten.
          </note>
          <note>
            Den här rapporten omfattar en sammanställning efter Riokonferensen
            för tio år sedan. Den är oerhört alarmerande. Trots många vackra
            ord och många påskrivna deklarationer ser inte världens miljösituation,
            sociala eller ekonomiska situation så mycket bättre ut för de
            som har det värst.
          </note>
          <note>
            Trots att världens inkomster mer än tredubblats sedan 60-talet
            lever mer än en miljard människor i absolut fattigdom. Tre miljarder,
            hälften av världens befolkningen, har mindre än två dollar per
            dag att leva på. 800 miljoner människor har inte ens mat för dagen.
            Runt 20 000 barn dör varje dag av undernäring. Denna statistik
            visar ju att det inte står rätt till i vår värld.
          </note>
          <note>
            Institutioner som Världshandelsorganisationen,
          </note>
          <note>
            WTO, Internationella valutafonden och Världsbanken saknar i dagsläget
            en förmåga att ta ett helhetsansvar för den globala kampen mot
            fattigdomen. Deras styrorgan och verksamhet måste radikalt demokratiseras
            för att de ska kunna återfå en trovärdighet hos världens medborgare.
          </note>
          <note>
            I mitten av mars arrangerar FN en konferens som jag tror kan
            bli väldigt avgörande för om en förändring är möjlig. Det är Världsbanken,
            FN, Internationella valutafonden, WTO m.fl. som ska titta på finansieringen
            och möjligheten till en annan världsordning.
          </note>
          <note>
            Frågan är bara om den politiska viljan kommer att finnas. Är
            man villig att förändra politiken och samordna den så att den
            inte motverkar en utvecklingspolitik som gör det möjligt för de
            fattiga människorna att leva utan fattigdom?
          </note>
          <note>
            Konferensen i Mexiko ger världens beslutsfattare en chans att
            göra något åt situationen, men det krävs stora ansträngningar
            och en samordnad politik.
          </note>
          <note>
            Kommer denna samordnade politik att finnas, och finns det från
            regeringens sida en vilja att samordna politiken så att man når
            resultat vid Mexikokonferensen? Det behövs stora reformer inte
            minst inom de internationella institutionerna vad gäller både
            handelsregler och de finansiella stöden via IMF och
          </note>
          <note>
            Världsbanken.
          </note>
          <note>
            En mycket viktig roll i fattigdomsbekämpningen spelar de allra
            fattigaste ländernas utlandsskulder.
          </note>
          <note>
            Frågan om skuldavskrivning kom högst upp på den politiska dagordningen
            i slutet av 90-talet, då bl.a.
          </note>
          <note>
            den internationella jubelkampanjen för att göra skuldavskrivningar
            var en viktig del i den internationella debatten. I dag skrivs
            skulderna ned till en nivå som
          </note>
          <note>
            Världsbanken anser vara hållbar, men som hållbar skuld definieras
            inte vad landet har råd med för att uppnå målet att halvera fattigdomen.
          </note>
          <note>
            I skuldsatta länder utarbetas nu nationella strategier för fattigdomsbekämpning
            som kan bli effektiva om de kan finansieras. Anna Lindh! Finns
            det en vilja från EU att bidra med ytterligare skuldavskrivningar,
            så att de nationella fattigdomsbekämpningsprogrammen blir möjliga
            att genomföra, eller ska de fattiga länderna tvingas att prioritera
            skuldbetalningar framför satsningar på skola, hälsokliniker och
            landsbygdsutveckling? Var står regeringen i dag i skuldavskrivningsfrågan,
            och hur drivs den inför mötet i
          </note>
          <note>
            Mexiko?
          </note>
          <note>
            Det var intressant att lyssna till Lars Leijonborgs inlägg. Av
            det kunde man tro att bara Sverige blev medlem i Nato skulle i
            stort sett alla problem i världen lösas och att väl helst alla
            skulle vara med i Nato.
          </note>
          <note>
            Jag tycker att det var en ganska snäv syn på utvecklingsfrågorna
            och de stora globala problem som vi står inför. Jag tror inte
            att en militär organisation kan klara fattigdomsbekämpningen,
            utan det är helt andra resurser och en annan fördelning och solidaritet
            som behövs för denna uppgift.
          </note>
          <note>
            Det var också intressant att lyssna på Moderaternas tolkning
            av den säkerhetspolitiska doktrinen. Det är ju tillsammans med
            Moderaterna som regeringen har förhandlat fram en ny doktrin,
            och Moderaternas företrädare sade att medlemskap i Nato bör vara
            nästa steg. Om jag inte har missuppfattat det hela har Moderaterna
            tolkat den nya säkerhetsdoktrinen ungefär så som Miljöpartiet
            har gjort, nämligen att den är ett stort steg i förändringen av
            den svenska säkerhetspolitiken.
          </note>
          <note>
            Regeringen byter nu på flera sätt fot i säkerhetspolitiken. För
            det första väljer regeringen att lägga fram en säkerhetspolitisk
            doktrin som det inte längre råder en bred enighet om i riksdagen.
            Tidigare har det varit en politisk strävan att alla partier i
            riksdagen ska vara någorlunda överens om skrivningarna. Nu frångår
            regeringen detta genom att göra upp om skrivningarna med Moderaterna,
            Kristdemokraterna och
          </note>
          <note>
            Centerpartiet.
          </note>
          <note>
            För det andra väljer regeringen också att göra skrivningarna
            så öppna att de ger ett handlingsutrymme för i stort sett allting
            i framtiden. Egentligen är det ingen deklaration utan ett stort
            frågetecken. Var står regeringen i frågorna om alliansfrihet,
            och hur länge tänker man hålla fast vid den ståndpunkten?
          </note>
          <note>
            Det som också är intressant är att regeringen fullständigt kör
            över sin egen kongress och dess beslut vad gäller säkerhetspolitiken.
            Det finns förmodligen en anledning till detta och även ett samband
            med att regeringen inte har tagit med Miljöpartiet och Vänsterpartiet
            i diskussionen, nämligen den syn som regeringen i dag har på EU:s
            gemensamma försvarspolitik. Jag skulle gärna vilja ha ett svar
            på om regeringen i nuläget är ense med övriga EU-länder om att
            EU
          </note>
          <note>
            också i framtiden ska vara en militärmakt.
          </note>
          <note>
            När man läser Anna Lindhs deklaration får man intrycket att utrikesministern
            nu öppnar dörren på vid gavel för en gemensam utrikes- och säkerhetspolitik
            inom EU och att denna innebär ett gemensamt försvar med betydligt
            större befogenheter än hittills. Hade regeringen valt att utforma
            en doktrin i enlighet med s-kongressens beslut, hade också Miljöpartiet
            kunnat ställa sig bakom den.
          </note>
          <note>
            Det är inte bara på det säkerhetspolitiska området som vi kan
            se att regeringen har förändrat utrikespolitiken. Vi har också
            noterat att regeringen blivit alltmer USA-anpassad. Det är inte
            alls förvånande att
          </note>
          <note>
            Sverige och övriga länder känner och lider med USA
          </note>
          <note>
            efter terroristangreppen. Det var händelser som inte lämnade
            någon oberörd. Det är dock förvånande att regeringen i allt större
            utsträckning och i alltfler frågor blivit USA-kramare.
          </note>
          <note>
            Vi kunde i går läsa en debattartikel i DN av Sverker Åström där
            denne tyckte att regeringen blivit transportkompani för USA. Vi
            har också med oro noterat att regeringen inte längre lika kraftfullt
            som tidigare agerar i Palestinafrågan. Jag vill fråga Anna
          </note>
          <note>
            Lindh om regeringen tänker agera i Mellanösternfrågan eller om
            ni lämnar över den till USA:s agerande framöver.
          </note>
          <note>
            Miljöpartiet ser med oro på Bushadministrationens upprustning.
            Att satsa stort på ökad militarisering i dagens värld är helt
            fel medicin mot globaliseringen. Sverige och EU borde mycket kraftigt
            agera mot denna upprustning. Det är förvånande att utrikesministrarna
            vid sitt möte nyligen var tysta i denna fråga.
          </note>
          <note>
            Jag tycker att det är bra att regeringen tagit initiativ för
            ett totalförbud mot dödsstraff. Det är dock mycket förvånande
            att regeringen i det läget väljer att blixtutvisa människor till
            Egypten, ett land som både använder tortyr och tillämpar dödsstraff.
            Trovärdigheten i regeringens inställning för totalförbud mot dödsstraff
            blir, som jag ser det, naggad i kanten av ett sådant utvisningsbeslut.
            Ännu mer förvånande blir beslutet som det också omfattar hustru
            och barn, som inte anklagats för brott men som lätt kan bli förmål
            för tortyr i detta sammanhang.
          </note>
          <note>
            Utrikespolitiken, globaliseringen och det internationella samarbetet
            kräver att vi i dag i betydligt större utsträckning för ihop ekologi
            och ekonomi i ett sammanhang. Inför den kommande Rio+10-
          </note>
          <note>
            konferensen i Johannesburg kommer miljöfrågorna förmodligen återigen
            att ställas på agendan och bli viktiga. Vi kan konstatera att
            det tyvärr inte har hänt särskilt mycket i form av miljöförbättringar
            i världen sedan Riokonferensen hölls. Det är, som jag ser det,
            mycket oroväckande att EU:s politik inte leder till en hållbar
            utveckling.
          </note>
          <note>
            Ta som exempel EU:s fiskeripolitik. I dag kan vi se hur EU stöder
            allt effektivare fiskeriflottor som sopar bottnarna i Östersjön,
            vilket leder till att vi i dag borde ha ett omedelbart stopp för
            torskfisket om vi över huvud taget ska kunna fiska och äta torsk
            i framtiden. Trots det fortsätter EU med en fiskeripolitik som
            kommer att leda till att fler och fler av havets bottnar sopas
            rena från de bestånd som behövs för att kommande generationer
            också ska ha möjlighet att äta fisk. Det man använder fisken till
            är ju inte människoföda, utan 80 % av fisken går till djurfoder.
          </note>
          <note>
            Det finns mycket som man skulle behöva ändra på i EU:s politik
            för att den globala internationella solidariteten skulle vara
            ledstjärna. Ofta hör man just att det är så viktigt med det internationella
            samarbetet eftersom man då kan åstadkomma så mycket mer, och så
            borde ju vara fallet. Men i EU:s fall är det ju ofta så att det
            tyvärr leder åt fel håll när det gäller den internationella solidariteten.
          </note>
          <note type="speaker">
            Anf. 8 Utrikesminister ANNA LINDH (s):
          </note>
          <note>
            Herr talman! Jag är glad att vi har kommit överens om en ny och
            mer aktuell beskrivning av vår säkerhetspolitik. Jag tycker att
            det finns ett stort värde i att vi har en bred blocköverskridande
            majoritet i riksdagen, så att vi oavsett regering är överens om
            den militära alliansfriheten och den internationella samverkan
            i EU och FN.
          </note>
          <note>
            Det är vad som står i vår överenskommelse, och jag tycker, Bo
            Lundgren, att det är väldigt bra att vi har kommit överens. Därför
            tycker jag att man ska passa sig för att göra nya, spekulativa
            tolkningar innan bläcket på uppgörelsen ens har hunnit torka.
          </note>
          <note>
            Det är inte en ryggradslös säkerhetspolitik vi beskriver, Bo
            Lundgren. Vi beskriver en säkerhetspolitik som har tjänat oss
            väl. Militär alliansfrihet ger alltid folkrättsligt möjligheten
            att vara neutral, även om vi har sagt att vi har svårt att föreställa
            oss när Sverige skulle avge en neutralitetsförklaring, särskilt
            med tanke på att vi faktiskt inte har gjort det efter den
          </note>
          <note>
            1 september 1939. Optionen finns dock alltid kvar.
          </note>
          <note>
            Det står inget om Nato i den här texten. Det står om FN och EU.
            Den dag Moderaterna eller något annat parti vill gå in i Nato
            får man lämna överenskommelsen, för då vill man inte längre att
            Sverige ska vara militärt alliansfritt. Till dess gäller denna
            överenskommelse, så som den är formulerad, varken mer eller mindre.
            Svårare än så är det inte. Jag tycker att man från Kristdemokraterna
            och Centern också har markerat det tydligt här i dag. Jag hoppas
            att Moderaterna stannar kvar.
          </note>
          <note>
            Folkpartiet har dock valt att ställa sig utanför, därför att
            Folkpartiet vill ha medlemskap i Nato nu.
          </note>
          <note>
            Varför inte? frågar Lars Leijonborg. Fråga dina egna väljare,
            frestas jag att svara.
          </note>
          <note>
            Hur skulle det öka Sveriges säkerhet, Lars Leijonborg, att det
            inte längre var Sverige, ytterst den svenska riksdagen, som avgjorde
            om Sverige skulle delta i krig? Det är ju faktiskt det som är
            innebörden i en militärallians: den ömsesidiga försvarsförpliktelsen.
            Vad är det som är modernt, Lars Leijonborg, med att försvara Natos
            kärnvapendoktrin? Och beträffande liknelsen med Vitryssland nöjer
            jag mig med att säga som man gör i Norrköpings Tidningar: Det
            är för bisarrt för att ens diskutera.
          </note>
          <note>
            Lars Ohly och Marianne Samuelsson kritiserar också den här beskrivningen.
            Ni hade kunnat vara med. Allt finns med: alliansfrihet - neutralitetsoptionen
            finns kvar, även om det inte är det enda syftet -
          </note>
          <note>
            samverkan med FN, beskrivningen av nedrustning och massförstörelsevapen.
            Allt detta finns med. Men det finns också, naturligtvis, en skrivning
            om EU-
          </note>
          <note>
            samarbete, och det är det som i grunden är ert problem, därför
            att ni fortfarande inte kan erkänna EU:s betydelse. Jag tror egentligen
            att det ni säger - särskilt Lars Ohly, som tog upp neutraliteten
            - faktiskt är mest prat. Inte ens ni kräver i aktuella kriser
            att
          </note>
          <note>
            Sverige längre ska avge neutralitetsförklaringar. Ni har inte
            krävt neutralitetsförklaringar under Kosovokriget. Ni hade kunnat
            vara med i uppgörelsen, om ni hade haft en annan syn på EU.
          </note>
          <note>
            Men det viktiga är nu att så många partier som möjligt ställer
            upp på den militära alliansfriheten. Det här har, Marianne Samuelsson
            och Lars Ohly, precis de element som vår partikongress ställde
            sig bakom, och jag vet att mitt parti, svenska folket och andra
            länder läser detta precis som vi gör. Vi är alliansfria.
          </note>
          <note>
            Det är en politik som har tjänat oss väl, och därför fortsätter
            vi vara alliansfria. Det är ju faktiskt en framgång för dem som
            vill ha alliansfrihet.
          </note>
          <note>
            Lars Ohly och Marianne Samuelsson gjorde också väldigt kraftiga
            utfall mot USA. Samtidigt säger ni nej till att bygga upp ett
            globalt samarbete som kan balansera USA som världskraft, nämligen
            EU. EU
          </note>
          <note>
            har ju en viktig roll i att vara en global kraft när det gäller
            ekonomisk rättvisa, mänskliga rättigheter och när det gäller att
            försvara folkrätten. Säg ja till samarbetet inom den europeiska
            unionen!
          </note>
          <note>
            Bo Lundgren talar om en aktiv EU-politik. Det tycker jag är roligt.
            Även Moderaterna behövs naturligtvis i EU-samarbetet. Jag tycker
            också att det är viktigt och bra om ni kan påverka era partivänner
            i
          </note>
          <note>
            Danmark till en mer generös flykting- och immigrationspolitik
            och i Italien till ett starkare europeiskt samarbete kring rättssäkerheten.
          </note>
          <note>
            När vi talar om rättssäkerhet och mänskliga rättigheter finns
            det en bred enighet i den svenska riksdagen. Det gläder mig att
            höra att så många här i dag har strukit under både mänskliga rättigheter
            och det fortsatta arbetet med global rättvisa. Det är naturligtvis
            så att det ofta är impopulärt när vi driver mänskliga rättigheter
            mot enskilda länder. Då är det en styrka för den svenska regeringen
            och för mig som utrikesminister att kunna hänvisa till en enig
            riksdag som står bakom våra ståndpunkter. Det är klart att det
            är många länder som hellre använder ord än handling när det gäller
            att tala om ekonomisk rättvisa. Därför är det bra att vi har en
            enig riksdag bakom kraven på biståndet, på en rättvisare handel
            och om stöd till särskilt utsatta kontinenter, t.ex. Afrika.
          </note>
          <note>
            Det är många som har tagit upp konferensen i
          </note>
          <note>
            Monterrey i mars. Jag instämmer i att det är en mycket viktig
            världskonferens för att flytta fram kampen mot fattigdomen. Det
            är också därför vi driver i EU
          </note>
          <note>
            att alla länder till dess ska ha tagit fram tidplaner för när
            de kan uppfylla 0,7-procentsmålet, så att vi kraftigt kan öka
            biståndet. Världsbanken har pekat på att det t.ex. skulle räcka
            med tio dagars subvention av jordbrukspolitiken i de rika länderna
            för att betala hela den satsning som Kofi Annan vill göra på hiv/aids.
            Många har pekat på hur den orättvisa jordbrukspolitiken drabbar
            utvecklingsländerna.
          </note>
          <note>
            För oss blir det också en markering att finansministern kommer
            att åka till Monterrey, för det markerar också den ekonomiska
            betydelsen att finansministrarna ställer upp tillsammans med biståndsministrarna
            för att driva kraven på en rättvisare ekonomi.
          </note>
          <note>
            Flera av talarna har också tagit upp aktuella konflikter. Mellanöstern
            har nämnts av många. Målet i
          </note>
          <note>
            Mellanöstern är naturligtvis att vi ska få en fredlig lösning
            som bygger på folkrätten med ett demokratiskt Palestina vid sidan
            av Israel, och att de ska leva i demokratisk samexistens. Tyvärr
            ser vi ju att Israel fortsätter begå brott mot folkrätten. Sverige
            och EU
          </note>
          <note>
            har också protesterat mot Israels folkrättsbrott när det gäller
            den fortsatta ockupationen, de fortsatta bosättningarna, utomrättsliga
            avrättningar, oproportionerligt övervåld och kollektiva bestraffningar.
            Samtidigt säger vi till palestinierna att de måste göra allt som
            står i deras makt för att terroristaktioner och självmordsbombningar
            som drabbar oskyldiga människor ska upphöra. Vi ser också problemen
            hos den palestinska myndigheten med korruption och MR-
          </note>
          <note>
            övergrepp. Vapensmugglingen nyligen var också ett tydligt brott
            mot Osloavtalet.
          </note>
          <note>
            Nu måste parterna tillbaka till förhandlingsbordet.
          </note>
          <note>
            För att få parterna tillbaka till förhandlingsbordet ligger det
            största ansvaret på den starkaste parten, nämligen Israels regering
            och Sharon. Därför, Marianne Samuelsson, handlar det inte om att
            EU eller
          </note>
          <note>
            Sverige underordnar sig USA. Vi vill att USA ska ta sitt ansvar
            för att påverka Sharon och den israeliska regeringen så att vi
            kan få en varaktig fred som bygger på folkrätten och en palestinsk
            stat vid sidan av en israelisk stat i Mellanöstern.
          </note>
          <note>
            Svensk utrikespolitik är förvisso inte densamma decennium efter
            decennium. Men svensk utrikespolitik bygger på samma värden: solidaritet,
            rättvisa, demokrati och mänskliga rättigheter. Till Vänsterpartiet
            och Miljöpartiet skulle jag vilja säga: Utnyttja och ta vara på
            de nya möjligheter som kalla krigets slut faktiskt ger att verka
            för dessa värden i EU och globalt. Utnyttja EU. Ställ er positiva
            till EU. Jag skulle vilja uppmana Moderaterna att komma ihåg att
            världen inte slutar vid EU:s gräns. Vi måste verka för dessa värden
            också utanför Europas gränser.
          </note>
          <note>
            Vi möter aldrig globaliseringen genom att vi sluter oss innanför
            våra egna gränser. Globaliseringen möter vi genom ett aktivt internationellt
            samarbete, ett aktivt arbete från svensk sida, ett aktivt samarbete
            i EU och ett aktivt arbete för global rättvisa och mänskliga rättigheter.
          </note>
          <note type="speaker">
            Anf. 9 BO LUNDGREN (m):
          </note>
          <note>
            Herr talman! Sveriges säkerhetspolitiska linje har tjänat oss
            väl. Det hade varit till fördel för Sverige om vi hade varit mer
            klara i öppenheten om vad den faktiskt har inneburit genom decennierna
            i både det ena och andra avseendet.
          </note>
          <note>
            Det är synd att den historiska beskrivningen av vad som har skett
            under perioden 1969-89 av någon anledning dröjer till efter valet.
            Man kunde förutse att den inte skulle klaras inom tidsramarna.
          </note>
          <note>
            Lars Ohly beskriver uppgörelsen om säkerhetspolitiken som en
            poängseger. Därmed avslöjar han mest sig själv. För Vänsterpartiet
            är det uppenbarligen frågan om ett politiskt spel. För mig är
            det självklart att sträva efter en bred politisk enighet kring
            säkerhetspolitiken. För ett land som Sverige är det önskvärt.
          </note>
          <note>
            Den beskrivning vi nu har fått är öppen och modern. Men den innehåller
            inte mer och inte mindre än vad den innehåller. För det första
            slår den fast att säkerhet är mer än avsaknad av militära konflikter.
          </note>
          <note>
            Det får konsekvenser. Det är bra. Det är synd att den utredning
            som ska titta på vad det innebär för försvaret av Sverige i bred
            mening inte har den breda representation och den möjlighet att
            komma fram till åtgärder som jag skulle önska. Det finns anledning
            för regeringen att fundera kring det. Det får konsekvenser för
            såväl strukturen och inriktningen som omfattningen av det militära
            och det civila försvaret.
          </note>
          <note>
            För det andra slår uppgörelsen fast att framtida säkerhet byggs
            i samverkan med andra länder. Den pekar på EU:s grundläggande
            betydelse. Det är viktigt och bra och innebär många steg framåt
            om vi jämför med situationen för bara ett decennium sedan.
          </note>
          <note>
            För det tredje låser den inte dörren för en konstruktiv debatt
            om vår säkerhetspolitik och dess utveckling i takt med de förändringar
            som sker i vår omvärld. För mig är det en självklar strävan att
            nå bred enighet och folklig legitimitet för framtida förändringar.
            Det är lika självklart för mig att delta i debatten och skapa
            opinion. För oss moderater är det ett nästa naturligt steg att
            Sverige blir medlem i Nato.
          </note>
          <note>
            Vänsterpartiet mäler sig ur den utrikespolitiska samhörigheten
            och har egentligen gjort det under lång tid. Det är klarare och
            tydligare nu. Det finns en insikt hos i stort sett var och en
            i Sverige, tror jag, om att den samverkan som byggs inom den europeiska
            unionen som syftar till fred genom samverkan och genom att riva
            gränser och barriärer är grunden, den fredliga grunden för vår
            säkerhet. Men Vänsterpartiet är emot.
          </note>
          <note>
            Förenta nationerna och dess säkerhetsråd ställer sig bakom rätten
            för Förenta staterna att försvara sig och världen mot terrorattacker
            nu och i framtiden. Då ifrågasätter man t.o.m. FN:s säkerhetsråds
            rätt att självt besluta om sina egna regler. När det inte passar
          </note>
          <note>
            Vänsterpartiet i det ideologiskt snäva perspektiv man har tar
            man avstånd från både det ena och det andra.
          </note>
          <note>
            Då mäler man sig ur. Man hör inte hemma i vår gemenskap i det
            avseendet.
          </note>
          <note>
            Det är bra om Anna Lindh nu tänker ägna sig åt en mycket aktiv
            Europapolitik. Sedan vi väl fick förändringen 1990 med ett krispaket
            och Socialdemokraterna skiftade inriktning har det tyvärr varit
            lite si och så med det helhjärtade.
          </note>
          <note>
            Ordförandeskapet fungerade i stort sett bra. Jag skulle ha kunnat
            vänta mig ytterligare initiativ. Men om vi ser på vad Sverige
            gör och inte gör är det klart att vi borde ha infört euron tidigare.
            Den är bra i grunden, för den ger ökat inflytande. Den är bra
            därför att den leder till bättre villkor för företagande.
          </note>
          <note>
            Den är bra därför att den leder till lägre priser genom bättre
            konkurrens. Det har er kongress sagt. Men varför dröja med det
            som är bra för Sverige? Varför inte snabbt ta en folkomröstning
            och se till att vi kan gå vidare på vägen mot det som är bra för
            Sverige, enligt både er och vår uppfattning?
          </note>
          <note>
            För mig är det oerhört viktigt att vi för en debatt som är konstruktiv,
            både i Europa och i Sverige, när det gäller invandringspolitik
            och integration. Vi måste se alla de människor som har kommit
            till Sverige för att söka skydd från förtryck och våldsamheter
            som en fantastisk tillgång, som möjligheter i stället för problem.
            Men då gäller det att vi driver en politik som ger dem möjlighet
            att av egen kraft skapa försörjning, en politik som ger jobb och
            gör att dessa möjligheter utnyttjas. Det är på detta konstruktiva
            sätt som vi ska driva en debatt i Sverige om integration, inte
            på det svåra och mer svarta sätt som man gör det i en del andra
            länder.
          </note>
          <note>
            Utrikesministern tog inte upp en del av de ämnen som jag tog
            upp, som jag tycker är viktiga. Vi vill sträva efter en skuldavskrivning
            senast 2004 fullt ut för de fattigaste länderna under förutsättning
            att de motsvarar en del krav som man har rimlig rätt att ställa.
            Det vore bra om vi kunde enas om det.
          </note>
          <note>
            Herr talman! Mitt anförande borde ha fått utrikesministern att
            förstå att även jag inser att det finns en värld långt utanför
            den europeiska unionens nuvarande och framtida gränser. Det har
            jag gjort under lång tid. Det är därför jag har velat ha ett medlemskap
            i EU. Det ger oss större möjlighet att påverka.
          </note>
          <note>
            Vad tänker regeringen göra, Anna Lindh, för att vi ska kunna
            ta upp den problematik som faktiskt försvinner i takt med att
            bilderna på TV-rutan inte längre finns, problemen med svälten,
            övergreppen och mycket annat i Afrika? Det behövs en Afrikapolitik,
            både i Europa och i Sverige.
          </note>
          <note type="speaker">
            Anf. 10 LARS OHLY (v):
          </note>
          <note>
            Herr talman! Bo Lundgren upprepade inte ordagrant det han sade
            i sitt första anförande: Den ryggradslösa säkerhetspolitikens
            tid är förbi. Det är den beskrivning som görs från ett av de partier
            som ni i regeringen har kommit överens med om en ny säkerhetspolitisk
            beskrivning eller doktrin.
          </note>
          <note>
            Bo Lundgren framhärdar dock i att ett medlemskap i Nato är ett
            naturligt steg och att en diskussion om det har öppnats genom
            den nya säkerhetspolitiska doktrinen. Det är som Anna Lindh säger,
            att nya tolkningar görs innan bläcket på överenskommelsen har
            torkat.
          </note>
          <note>
            Om vi hade gått in i en överenskommelse hade vi varit överens
            om tolkningen också. Det är jag övertygad om. Om vi hade gått
            in i en överenskommelse hade vi gjort det därför att vi tyckte
            att det var bra för
          </note>
          <note>
            Sverige. Det är ett självändamål att få breda överenskommelser
            om svensk säkerhetspolitik. Det är viktigt.
          </note>
          <note>
            Jag säger precis som Göran Persson sade i augusti: Gärna en bred
            överenskommelse men inte till priset av en dålig doktrin. En doktrin
            som låter sig tolkas på det sätt som Bo Lundgren tolkar den är
            inte en doktrin som är hållbar. Den leder inte till säkerhet om
            svenskt säkerhetspolitiskt val i framtiden i vår omvärld.
          </note>
          <note>
            Därför är det självklart för Vänsterpartiet att fortsätta att
            hävda alliansfriheten i framtiden och inte bara nämna den som
            en historisk beskrivning av en säkerhetspolitisk linje som tjänat
            oss väl.
          </note>
          <note>
            Bo Lundgren försökte att göra en poäng av jag talade om en poängseger
            för de borgerliga och att det skulle avslöja mig. Till skillnad
            från Bo Lundgren läser jag fortfarande Carl Bildts veckobrev.
            Där skrev han: "Den formulering man nu kommit överens om innebär
            en mycket klar poängseger för den borgerliga synen. - - - Alldeles
            säkert kommer regeringen efter denna tydliga poängseger för oppositionen
            att skynda sig att förklara att frågan om NATO inte på något sätt
            är aktuell". Det var en oerhörd kritik mot sin företrädare, som
            Bo Lundgren menar avslöjar sig själv genom att användandet av
            de begreppen.
          </note>
          <note>
            Lars Leijonborg menade att jag hade missat att uttala vikten
            av att engagemanget för mänskliga rättigheter måste leda till
            en vilja och ett mod att protestera mot kränkningar i Kina, Nordkorea,
            Irak,
          </note>
          <note>
            Libyen, Kuba m.fl. länder. Den viljan och det modet finns här.
            Men i dag har vi ett säkerhetspolitiskt läge i världen där en
            nation, en stat, försöker att dominera denna värld.
          </note>
          <note>
            En nation, en stat, försöker genom sin politiska, ekonomiska
            och militära överlägsenhet att domptera denna värld. Därför räcker
            det inte med att Lars Leijonborg och jag är överens om att protestera
            mot alla kränkningar av mänskliga rättigheter varhelst de än sker
            om det inte leder till att Lars Leijonborg är beredd att ta avstånd
            från USA:s upprepade brott mot mänskliga rättigheter.
          </note>
          <note>
            Det tror jag att Lars Leijonborg har svårt för. Lars
          </note>
          <note>
            Leijonborg är denna kammares mest lojala försvarare av USA:s
            intressen. Han är denna kammares mest lojala försvarare av en
            stat som genom åren har brutit mot mänskliga rättigheter och t.o.m.
            begått brott mot mänskligheten i Vietnam, Laos, Kampuchea, El
            Salvador, Guatemala, Honduras, Colombia, Chile, Angola och Irak.
          </note>
          <note>
            Ta avstånd, Lars Leijonborg! Visa att din utrikespolitiska linje
            inte innebär ett fullständigt knäfall för de mäktiga och starka!
          </note>
          <note>
            Herr talman! Utrikesministern ansåg att vi borde ha anslutit
            oss till en säkerhetspolitisk överenskommelse som hon tolkar på
            ett fullständigt annorlunda sätt än övriga ingående partier, eller
            åtminstone Moderaterna. Utrikesministern försökte också göra gällande
            att överenskommelsen stämmer helt överens med den socialdemokratiska
            partikongressens beslut.
          </note>
          <note>
            Det kan man bara säga till den som inte har läst den socialdemokratiska
            partikongressens beslut.
          </note>
          <note>
            Det är omöjligt att se att den oerhört välformulerade argumentation
            för alliansfriheten i framtiden som den socialdemokratiska partikongressen
            ställde sig bakom över huvud taget skulle vara överensstämmande
            med den säkerhetspolitiska doktrin som
          </note>
          <note>
            Bo Lundgren menar innebär avskedet till den ryggradslösa säkerhetspolitiken.
            Det finns inte en tillstymmelse till överensstämmelse.
          </note>
          <note>
            Jag ska inte uppmana Anna Lindh att inta en mer kritisk hållning
            till den europeiska unionen och att inse det även inom EU finns
            inte bara starka federalistiska strömningar utan också de som
            gärna vill bygga en supermakt i Europa. De ser den europeiska
            kontinenten som en rikemanskontinent som stänger gränser mot omvärlden.
          </note>
          <note>
            Jag ska inte tala om för Anna Lindh vad Anna
          </note>
          <note>
            Lindh ska tycka. Jag ska inte tala om för Socialdemokraterna
            att de skulle tjäna på att ha en mer kritisk syn på de krafter
            i Europa som vill skapa en supermakt som inte tar internationella
            hänsyn och som inte agerar solidariskt.
          </note>
          <note type="speaker">
            Anf. 11 HOLGER GUSTAFSSON (kd):
          </note>
          <note>
            Herr talman! Det kan aldrig sägas för många gånger att Sverige
            och Europa måste minnas sin
          </note>
          <note>
            1900-talshistoria. Minnet av nazismens och kommunismens illdåd
            är grunden för både Europarådet och Europeiska unionen. De institutionerna
            bygger på insikten att förståelse och dialog mellan länder bara
            kan garanteras i starka gemensamma institutioner.
          </note>
          <note>
            Det är svårt att förstå hur Vänsterpartiet och Miljöpartiet kan
            mobilisera ett så kompakt motstånd mot den restaurering av mänskliga
            rättigheter och demokrati som har skett i Europa. Både Europarådet
            och
          </note>
          <note>
            Europeiska unionen representerar institutioner som har förknippats
            med Europas väg mot demokrati och skydd för de mänskliga rättigheterna.
          </note>
          <note>
            Är det någon som har slagit vakt om torskfisket genom begränsade
            fiskekvoter är det väl EU. Vem skulle annars ha gjort det om den
            institutionen inte hade funnits?
          </note>
          <note>
            Vi kristdemokrater vill stärka unionen genom att tydliggöra maktfördelningen
            mellan medlemsländer och unionen. Detta bör ske genom en grundlag
            och en konstitution för EU. I en sådan konstitution måste det
            finnas garantier för mänskliga och medborgerliga rättigheter.
            Öppenhet, demokrati och delaktighet måste prägla såväl gamla som
            nya medlemsländer i unionen.
          </note>
          <note>
            Det finns sprickor i EU-fasaden. Europa är långtifrån ett lyckorike
            för alla. De allvarligaste problemen finns i EU-ländernas nuvarande
            flyktingpolitik. Europa sviker sina humanistiska ideal genom att
            stänga ute nödlidande människor som är på flykt. Kombinationen
            av hårda visumregler, regler i Dublinkonventionen och de nya reglerna
            om transportörsansvar gör att flyktingar ofta är hänvisade till
            smugglare för att komma till Europa.
          </note>
          <note>
            Det är en rättighet för alla människor att kunna söka asyl. Vi
            anser att de europeiska länderna nu sviker flyktingarnas rättigheter.
            Kristdemokraterna anser att Sverige måste driva på för en mer
            human flyktingpolitik i Europa.
          </note>
          <note>
            Herr talman! Europeiska unionen har ett direkt ansvar för fred
            och säkerhet och därmed konflikthantering i vårt närområde. En
            utrikespolitisk samordning och byggande av en gemensam krishanteringsstyrka
            är nödvändig. Civila och militära resurser krävs för fred och
            stabilitet. När konflikter dyker upp i Europas närområde är det
            hela Europas angelägenhet. Europas säkerhet är odelbar.
          </note>
          <note>
            Anna Lindh, det är regeringens plikt att göra svenska folket
            medvetet om detta ömsesidiga beroende och att skapa insikt om
            den historiska förändringen från det kalla kriget och Sveriges
            neutralitet till dagens situation med europeisk solidaritet.
          </note>
          <note>
            Herr talman! Europarådet omfattar nu 43 stater efter kommunismens
            fall. Detta har lett till en enorm arbetsbörda, inte minst för
            Europadomstolen, som är överbelastad av rättsliga prövningar för
            enskilda människor som drabbats av svaga och bristfälliga demokratier.
            Trots reformer kvarstår eftersläpningen i domstolens arbete. En
            ökning av resurserna till Europarådet är därför synnerligen nödvändig.
            Sverige bör driva på för en resursförstärkning till domstolens
            viktiga verksamhet.
          </note>
          <note>
            Domstolen är den främsta garanten för mänskliga rättigheter i
            Europa. Vi får inte tillåta att förtroendet för Europadomstolen
            minskar på grund av bristande ekonomiska resurser.
          </note>
          <note>
            Herr talman! Oroande tecken på förakt för demokrati och åsiktsfrihet
            förekommer även i Sveriges närhet. Låt oss vara ärliga och se
            att utvecklingen i
          </note>
          <note>
            Ryssland inger farhågor för framtiden. Nyligen stängdes den sista
            oberoende TV-stationen, och enligt uppgifter skedde detta av politiska
            skäl.
          </note>
          <note>
            Det har också funnits tendenser att tona ned händelser i Tjetjenien
            nu då världens uppmärksamhet är fångad av kampen mot terrorism.
            Men det är ett faktum att mänskliga rättigheter fortsätter att
            ignoreras i
          </note>
          <note>
            Tjetjenien.
          </note>
          <note>
            Herr talman! För att demokrati och mänskliga rättigheter ska
            kunna få fäste i alla delar av världen krävs en dialog, ett utbyte
            och handel.
          </note>
          <note>
            Kristdemokraterna ser fram emot en ny frihandelsrunda. Den rymmer
            hopp om steg mot en bättre värld. Den nya handelsrundan måste
            präglas av global solidaritet i praktiken och inte bara i retoriken.
          </note>
          <note>
            Det är hög tid att de fattigaste ländernas situation nu uppmärksammas.
            U-länderna måste tillåtas att öppna sina marknader i den takt
            de själva finner bäst.
          </note>
          <note>
            En friare handel kan ge välstånd åt många fler än i dag. Men
            vägen till ökat välstånd nås inte genom en övertro på liberalekonomiska
            modeller. Ödmjukhet och flexibilitet måste bli honnörsord i de
            kommande
          </note>
          <note>
            WTO-förhandlingarna.
          </note>
          <note type="speaker">
            Anf. 12 MARIANNE ANDERSSON (c):
          </note>
          <note>
            Herr talman! Jag noterar att Anna Lindh inte svarade på min fråga
            om regeringens framtida relation till Miljöpartiet och Vänsterpartiet
            med tanke på skillnaderna i synen på utrikes- och säkerhetspolitik
            och internationellt samarbete. Kanske var frågan för svår, men
            jag vill ändå ha ett svar av Anna Lindh.
          </note>
          <note>
            Sedan går jag över till mänskliga rättigheter, som förtrycks
            i en gigantisk omfattning i världen i dag.
          </note>
          <note>
            Alltför många förnekas de möjligheter som de flesta av oss tar
            för givna, att fritt få utbyta tankar, idéer, åsikter, att få
            tala sitt eget språk eller fritt utöva sin religion. Kvinnors
            rättigheter kränks i de flesta länder både inom och utom hemmet.
          </note>
          <note>
            Jag ska ta några exempel där jag tycker att Sverige bör fortsätta
            att agera och agera mera. Det gäller t.ex. Ryssland där den sista
            oberoende TV-kanalen har stängs av president Putin, som redan
            har den verkställande, lagstiftande och dömande makten och nu
            även har kontroll över informationen. Det är inte särskilt mycket
            politisk debatt som förekommer i de kanalerna.
          </note>
          <note>
            I Tjetjenien förekommer mord, misshandel, plundringar och våldtäkter
            som vapen i konflikter.
          </note>
          <note>
            Det senaste är våldtäkter på gravida kvinnor.
          </note>
          <note>
            Zimbabwe är väl kanske det mest aktuella exemplet på ett land
            där yttrandefriheten och möjligheten att ha olika åsikter förtrycks
            å det allra våldsammaste. Våldet trappas upp, utsikterna inför
            valet är dystra och ledaren för EU:s valobservatörer får inte
            fullgöra sitt uppdrag. Det är viktigt att också Sverige ställer
            krav och att vi, när vi ställer krav, visar att vi faktiskt kommer
            att genomföra det som vi hotar med, annars kommer Mugabe bara
            att fortsätta som han har gjort hittills.
          </note>
          <note>
            Sverige måste i ord och handling stå upp för de förtryckta i
            Iran, Irak, Kuba, Burma, Kina, Nordkorea, Sudan, Vitryssland,
            Zimbabwe, som jag har sagt, och många, många fler länder. Budskapet
            måste självfallet vara: Vi har inte glömt er. Vi håller ögonen
            på er. Vi ställer starka krav på era regimer. Vi agerar.
          </note>
          <note>
            Till människorna i krishärdar som Kongo-Kinshasa,
          </note>
          <note>
            Mellanöstern och i bräckliga demokratier blir budskapet förstås
            detsamma.
          </note>
          <note>
            Fru talman! Milosevic står inför rätta i Haag. Det är bra att
            det blir tydligt att diktatorer aldrig ska kunna känna sig säkra.
            De kommer att ställas till svars för sina ogärningar.
          </note>
          <note>
            Därför tycker jag att det som har hänt just nu i
          </note>
          <note>
            Kambodja är sorgligt, som utrikesministern inte nämnde. Där var
            en specialdomstol planerad för att ställa Röda khmererna till
            svars för ett av historiens värsta folkmord. Nu har FN dragit
            sig ur och säger att man inte kunde garantera att den här domstolen
            skulle bli oberoende objektiv. Det var säkert helt rätt, men besvikelsen
            är mycket stor i det kambodjanska samhället. Man tycker att FN
            borde ha visat större uthållighet. Det är oerhört viktigt för
            en fredlig framtid i
          </note>
          <note>
            Kambodja att denna domstol kommer till stånd. Då undrar jag:
            Vad kan Sverige göra för att få till stånd en domstol där? Jag
            vet att Sverige har agerat tidigare, men vi måste kunna göra någonting
            mer.
          </note>
          <note>
            Så, herr talman, vill jag säga något om Turkiet.
          </note>
          <note>
            Situationen när det gäller mänskliga rättigheter i
          </note>
          <note>
            Turkiet är inte särskilt hoppingivande. Det är långt kvar till
            inledande förhandlingar om medlemskap i
          </note>
          <note>
            EU. Än så länge har man inte tydligt visat sig vara en brygga
            mellan den muslimska världen och Europa, som man vill vara. Studenter
            som vill studera kurdiska grips och fängslas, författare förföljs,
            tortyren fortsätter, de som arbetar med MR-frågor har svårt att
            arbeta.
          </note>
          <note>
            Det är viktigt att Sverige i kritisk dialog fortsätter att påverka
            Turkiet när det gäller mänskliga rättigheter och att vi inte förtröttas.
            Jag vet att det pågår, men
          </note>
          <note>
            Sverige behöver göra ännu mer.
          </note>
          <note>
            Sida har nu utformat en strategi för stöd till Turkiet. Jag undrar
            om regeringen tänker använda strategin som underlag för en mer
            aktiv handlingsplan när det gäller mänskliga rättigheter i Turkiet.
            Det är ju ett hjälpmedel, och nu har Sverige genom Sida kommit
            en bit på vägen. Det är min fråga till Anna Lindh.
          </note>
          <note>
            När det gäller Mellanöstern kan vi allihop bara beklaga den stegrande
            våldsspiralen. Den är förfärande. Båda sidor gör sig skyldiga
            till övergrepp och våld. Det måste komma till stånd en fredlig
            lösning.
          </note>
          <note>
            Det är viktigt att EU nu har samlat sig och att man nu blivit
            mer eniga i sin relation till Mellanöstern över huvud taget. På
            det sättet kan man åstadkomma mer.
          </note>
          <note>
            EU måste ta ett större ansvar i den här konflikten.
          </note>
          <note>
            USA måste naturligtvis också ta sitt ansvar.
          </note>
          <note>
            I morse kunde vi höra Kofi Annan uttala sig skarpt mot den förstöring
            av infrastruktur som pågår.
          </note>
          <note>
            Det är ett led i Israels vedergällningspolitik som är fullständigt
            förödande om man ska kunna få till stånd en palestinsk stat. Man
            slår undan själva fundamentet för detta. Detta tycker jag är oerhört
            allvarligt. Jag skulle vilja att Anna Lindh kommenterar också
            det.
          </note>
          <note type="speaker">
            Anf. 13 LARS LEIJONBORG (fp):
          </note>
          <note>
            Herr talman! Jag tycker att utrikesministern hade rätt svaga
            argument mot Natomedlemskap. Det första var att vi frånhänder
            oss beslutsrätt i en allians. En fråga då är varför praktiskt
            taget alla länder i Europa vill vara med i den här alliansen och
            vill avsäga sig denna beslutsrätt.
          </note>
          <note>
            Utrikesministern hade läst en högertidning som kritiserade min
            parallell med Vitryssland. Det är klart att högerpressen nu måste
            sluta upp bakom den här doktrinen. Men i sak har jag ju rätt.
            Utrikesministern får gärna korrigera mig om jag har missat någon
            information från Moldavien eller någon annanstans, men det är
            ändå så att de allra flesta länder i Europa vill delta i denna
            allians. Men Lukasjenko håller sig utanför såvitt jag vet och
            Vitryssland skulle naturligtvis inte kunna bli medlem.
          </note>
          <note>
            Lars Ohly skildrar här det stora problemet som att
          </note>
          <note>
            USA vill dominera och domptera resten av världen.
          </note>
          <note>
            Det är en diametral motsats till vad många analytiker och andra
            sitter och grunnar på runtom i världens huvudstäder. Att isolationismen
            kommer att dominera i USA och att USA kommer att avskärma sig
            från omvärlden är det som man ser som den stora risken, så även
            i det avseendet är Lars Ohly väldigt udda när han räds ett amerikanskt
            engagemang i globala frågor.
          </note>
          <note>
            För mig är ett väldigt viktigt argument för Natomedlemskap att
            Sverige aktivt bör motverka varje tendens till en ny klyfta mellan
            Europa och USA. En sådan klyfta är ett mycket allvarligt hot mot
            världens utveckling, mot demokratins utveckling och mot de mänskliga
            rättigheterna. Därför ska vi motverka risken att USA blir isolerat
            och agerar på egen hand genom att se till att deras internationella
            nätverk blir så starkt och stort som möjligt. Det är därför som
            det med min världsbild och verklighetssyn är så viktigt att Sverige
            är en aktiv medlem också i den militära allians där USA är med.
          </note>
          <note>
            Det andra argumentet var kärnvapenparaplyet. Nu kommer Ekéus
            utredning att komma först efter valet, men när den kommer kommer
            det att framgå hur gott
          </note>
          <note>
            Sverige har trivts under detta kärnvapenparaply. Vi vet ju alla,
            och försvarsministern utvecklade detta för ett par veckor sedan
            i ett TV-program som jag råkade se, att svensk försvarsplanering
            bygger på möjligheten att Sverige i ett skarpt läge ska kunna
            samverka med Nato och alltså dra direkt och aktiv nytta av detta
            kärnvapenparaply.
          </note>
          <note>
            Som framgår av utrikesdeklarationen har ju USA, nu senast häromdagen,
            tagit nya steg för att avveckla kärnvapen. Jag skulle vilja påstå
            att ingen militärallians har betytt så mycket för kärnvapennedrustningen
            som just Nato. Det faktum att Nato knäckte den europeiska kommunismen
            - förutom Lars Ohly då - har ju möjliggjort en enorm kärnvapennedrustning.
            Så att bara se Nato som något som upprätthåller kärnvapenrustningar
            tycker jag är en helt förvriden verklighetsbild.
          </note>
          <note>
            Vi behöver samverkan. Det är klart att det på papperet innebär
            att man måste ta hänsyn till andra och att ens egen beslutsfrihet
            naggas i kanten. Men i alla andra sammanhang, t.ex. de som nämns
            i stycket innan själva doktrinen i utrikesdeklarationen, Europarådet,
            OSSE och EU, har vi gjort kalkylen att det vi vinner i inflytande
            i kollektivet väl väger upp det medlemskapet möjligen kan innebära
            i form av förlust av egen handlingsfrihet.
          </note>
          <note>
            Detsamma gäller naturligtvis Nato. Dessutom är det ju inte så
            att ett Natomedlemskap innebär att vi i slutändan frånhänder oss
            beslutsrätt över vår utrikespolitik i ett skarpt läge. Naturligtvis
            innebär den ömsesidiga förpliktelsen ett moraliskt åtagande, men
            beslutsstrukturen är ju fortfarande sådan att varje lands demokratiskt
            valda organ har att fatta beslut om landets militära styrkor ska
            användas i en gemensam aktion. Så även på den punkten tycker jag
            att Anna
          </note>
          <note>
            Lindh demoniserar Nato.
          </note>
          <note>
            Eftersom Anna Lindh förhoppningsvis har många år framför sig
            i svensk politik tycker jag att hon ska tänka sig för när det
            gäller vilka argument hon använder. Det kan mycket väl bli så
            att Anna Lindh inom relativt få år kommer att få äta upp dessa
            argument och ångra dem.
          </note>
          <note>
            Anf. 14 MARIANNE SAMUELS-
          </note>
          <note>
            SON (mp):
          </note>
          <note>
            Herr talman! Anna Lindhs inlägg var mycket intressant men ganska
            svårbegripligt. Utnyttja EU, uppmanar hon Miljöpartiet. Men själv
            kramar hon och regeringen USA. Dessutom ger Anna Lindh sken av
            att om bara vi i Miljöpartiet var mer för ett EU-
          </note>
          <note>
            medlemskap, då skulle EU vara en global kraft.
          </note>
          <note>
            Det är väl fantastiskt, Anna Lindh, att detta skulle hänga på
            att ett parti i Sveriges riksdag tycker som nästan majoriteten
            av svenska folket, nämligen att det där beslutet om att gå med
            i EU inte var särskilt klokt.
          </note>
          <note>
            Men det var ändå ett majoritetsbeslut, och på den sidan står
            Anna Lindh och regeringen. Då är det för mig obegripligt att det
            skulle bli en bättre global kraft och mindre anledning för regeringen
            att krama USA
          </note>
          <note>
            om bara Miljöpartiet också var med.
          </note>
          <note>
            Jag skulle också vilja fråga: Vad har EU gjort för den globala
            rättvisan? Är EU:s jordbrukspolitik solidarisk med de fattiga?
            Är handelspolitiken det? Är miljöpolitiken det? Är klimatpolitiken
            det? Är flyktingpolitiken det? Är vapenexporten solidarisk med
            de fattiga? Är den rättfärdig? Leder den till global rättvisa?
          </note>
          <note>
            Jag tror att det är ganska enkelt att på de flesta av dessa områden
            svara nej. Det är ett protektionistiskt system som bygger på att
            EU ska värna sin egen ekonomi och sina egna utvecklingsmöjligheter
            men inte ta ett ansvar för den globala solidariteten - som det
            borde vara en självklarhet för regeringen att vara med och driva
            på i stället för att vänta på att Miljöpartiet ska göra det.
          </note>
          <note>
            Miljöpartiet gör detta. Vi har ett oerhört bra samarbete med
            de andra gröna partierna inom EU och runtom i världen. Vi driver
            på i alla de här frågorna för en rättvisare, rättfärdigare värld
            där vi har möjligheter att minska fattigdomen och värna alla människors
            lika värde. Så vänta inte på att Miljöpartiet ska bli positiva
            till EU utan börja agera nu, Anna Lindh, så att vi kan se resultat
            i den politik som jag trodde att regeringen stod för när det gäller
            medlemskapet i den europeiska unionen.
          </note>
          <note>
            Det finns ett par viktiga globala konferenser som ligger framför
            oss och som också regeringen nämner i sin rapport. Det är mötet
            i Monterrey och det är mötet i Johannesburg. Inför mötet i Johannesburg
            skulle jag gärna vilja veta vilka frågor regeringen tänker lyfta
            in specifikt och om man på något sätt kommer att ta med vattenfrågorna.
            Vattnet är som jag ser det en av de grundläggande förutsättningarna
            för allt liv.
          </note>
          <note>
            Två tredjedelar av jordens befolkning kommer att ha vattenbrist
            år 2025. 160 miljarder ton fossilt, alltså icke förnyelsebart,
            vatten används varje år, och grundvattennivån, t.ex. under slätten
            i norra Kina, sjunker med 1,6 meter per år. 60 % av jordens fiskebestånd
            är överexploaterat. Mängder av jord förloras varje år på grund
            av vatten- och vinderosion och stora jordbruksarealer förgiftas.
          </note>
          <note>
            Dessutom är vattenfrågorna en viktig källa till konflikter eftersom
            det ofta är så att många länder är beroende av samma vatten, samma
            sjösystem eller samma vattendrag. Det finns all anledning att
            i förebyggande syfte jobba med vattenfrågorna. Jag tycker att
            det skulle vara intressant att få regeringens syn på om vattenfrågorna
            är något som man över huvud taget kommer att ta upp som en viktig
            aspekt inför
          </note>
          <note>
            Riokonferensen.
          </note>
          <note>
            Sedan skulle jag vilja säga något till Kristdemokraterna om fiskekvoterna.
            Kristdemokraterna säger att det är EU som har slagit fast och
            värnat fiskekvoterna - vem skulle annars göra det? Ja, men vad
            har
          </note>
          <note>
            EU också gjort? EU har subventionerat fiskeflottor.
          </note>
          <note>
            De gamla båtarna, som inte sopade botten utan tog den fullvuxna
            fisken som vi använder till mat, dög inte längre i konkurrensen
            när det gäller hur den nya fiskeripolitiken skulle vara. Man subventionerade
            i stället med skattepengar för att bygga nya fiskeflottor som
            inte var ekologiskt anpassade utan som faktiskt sopade bottnarna.
            Ytterligare 300 miljoner ska dessutom gå till effektiviseringar
            inom fisket.
          </note>
          <note>
            Min fråga till Kristdemokraterna är då: Tror
          </note>
          <note>
            Kristdemokraterna att det här är en modell för fiske som går
            att använda i ett globalt perspektiv? Vad kommer att hända med
            jordens fisketillgångar om man i hela världen ska använda sig
            av denna fiskeriteknik som innebär att man sopar bottnarna?
          </note>
          <note type="speaker">
            Anf. 15 Utrikesminister ANNA LINDH (s):
          </note>
          <note>
            Herr talman! Jag ska först säga något om säkerhetspolitiken.
            Enskilda partier må sträva efter Natomedlemskap i framtiden. Men
            uppgörelsen som vi har gjort och beskrivningen som vi är överens
            om handlar inte om Natomedlemskap. Och det är bra att vi är överens
            om det.
          </note>
          <note>
            Till Lars Leijonborg vill jag säga att han i sin uppräkning glömmer
            Finland, Österrike och Irland som icke Natoländer. Det är viktigt
            att komma ihåg att de länder som vill gå med i Nato har en helt
            annan historisk bakgrund än vad vi har. Det gäller t.ex. de baltiska
            länderna. De fruktar att historien ska upprepa sig.
          </note>
          <note>
            Den situationen har inte vi. Vi har en mycket mer positiv situation,
            och vi ska därför inte heller förändra vårt läge.
          </note>
          <note>
            Sedan menar Lars Leijonborg att Nato bara innebär ett moraliskt
            åtagande att ställa upp. Men själva grundvalen för en militärallians
            är ju just att det ska vara bindande och förpliktande försvarsgarantier.
          </note>
          <note>
            Jag tycker också att Lars Leijonborg ger en alltför optimistisk
            bild av kärnvapensituationen i världen.
          </note>
          <note>
            Bl.a. beroende på USA:s nej till provstoppsavtal och ja till
            missilförsvar är läget värre än det som Lars
          </note>
          <note>
            Leijonborg beskriver. Ingen i regeringen har heller talat positivt
            om det kärnvapenparaply som är en del av Nato utan tvärtom menat
            att det faktiskt är ett av våra skäl mot ett Natomedlemskap.
          </note>
          <note>
            Jag tycker nog att jag har större rätt att tolka den socialdemokratiska
            partikongressen än Lars Ohly.
          </note>
          <note>
            Den socialdemokratiska partikongressen ställde sig bakom militär
            alliansfrihet. Den överenskommelse som vi nu har gjort handlar
            just om att vi är militärt alliansfria. Den ger oss en fortsatt
            militär alliansfrihet. Den ger en neutralitetsoption. Den talar
            om internationell samverkan. Den trycker också på samverkan inom
            EU.
          </note>
          <note>
            Det är klart att Vänsterpartiet och Miljöpartiet får tycka vad
            de vill om EU. Men jag vill ändå fråga er:
          </note>
          <note>
            Vad är alternativet? Det är EU som nu tar över och leder polisinsatserna
            i Bosnien, som eventuellt får ta över i Makedonien och som garanterar
            den palestinska myndighetens överlevnad. Det är EU som kan garantera
            FN resurser både för civil och för militär krishantering. Det
            är EU som ingår avtal med de fattigaste länderna om tullfrihet
            för alla varor utom vapen. Det är EU - detta säger jag också till
            Marianne Samuelsson - som har drivit klimatfrågorna och miljöfrågorna
            globalt. Jag vill också lägga till att vi ser även vattenfrågorna
            som mycket viktiga, både när det gäller att förebygga konflikter
            och som viktiga miljöfrågor.
          </note>
          <note>
            EU är också aktivt i Afrika, liksom Sverige, bilateralt. Det
            handlar om ett fortsatt ekonomiskt stöd och bistånd och rättvisare
            handel med Afrika. Det handlar om ett politiskt partnerskap med
            Afrika. Det var därför som vi hade nio afrikanska ministrar här
            för ungefär en månad sedan.
          </note>
          <note>
            Det handlar om krishantering. Därför är svenska diplomater aktiva
            både i Västafrika och i Kongo. Det handlar om konfliktförebyggande.
            Därför binder vi ihop den konferens som vi har här i sommar med
            en senare motsvarande konferens i Afrika. Det handlar om aidsbekämpning.
            Därför ger vi 600 miljoner under tre år till aidsbekämpning.
          </note>
          <note>
            Avslutningsvis vill jag till Holger Gustafsson och
          </note>
          <note>
            Marianne Andersson, som tar upp flera viktiga exempel på förtryck
            och brott mot mänskliga rättigheter, säga att det är väldigt farligt
            om vi glömmer att påminna om brott mot mänskliga rättigheter och
            låter länder i stället tala om terroristbekämpning. Vi får inte
            glömma brotten i Tjetjenien av Ryssland. Vi får inte glömma brotten
            mot kurderna i Turkiet. Vi måste fortsätta att driva på för mänskliga
            rättigheter i alla dessa fall. Vi måste också fortsätta att driva
            på för rättssäkerheten. Jag beklagar att vi inte ser en domstol
            i Kambodja. Vi kommer att fortsätta att arbeta för det.
          </note>
          <note>
            Vi kommer att fortsätta att driva på för en internationell brottmålsdomstol.
            Mänskliga rättigheter handlar om ekonomisk rättvisa, men de handlar
            också om juridisk rättvisa.
          </note>
          <note type="speaker">
            Anf. 16 BO LUNDGREN (m):
          </note>
          <note>
            Herr talman! Jag tycker att det hade varit bra om utrikesministern
            hade utvecklat sin syn på just det som händer utanför EU:s gränser,
            hur man ser på
          </note>
          <note>
            Afrikapolitiken. Ytterligare utveckling där tycker jag skulle
            vara ganska intressant. Det handlar ju inte bara om retorik, det
            handlar faktiskt om att kunna vidta åtgärder på den kontinent
            som har drabbats av så mycket elände, inte minst när det gäller
            de politiska effekterna och annat.
          </note>
          <note>
            I regeringens deklaration finns en del som inte har diskuterats
            i våra överläggningar men som jag ändå tycker förtjänar att lyftas
            fram. Det har skett tidigare i debatten.
          </note>
          <note>
            Det står:
          </note>
          <note>
            "EU och Nato utgör, tillsammans med Europarådet och Organisationen
            för säkerhet och samarbete i
          </note>
          <note>
            Europa, grundvalarna för Europas säkerhetsarkitektur. USA:s engagemang
            för Europa förblir också centralt."
          </note>
          <note>
            Detta är alltså grundvalar för den säkerhetsarkitektur som också
            rör Sverige. Det är ju inte så att vi inte finns med i den. Vi
            spelar en roll och kan komma att spela en annan roll.
          </note>
          <note>
            Det är lika givet att förutsättningarna för våra säkerhetspolitiska
            ställningstaganden kommer att förändras över tid. Jag tror att
            alla utgår ifrån att vi kommer att se de baltiska länderna som
            medlemmar av Nato. Detta kommer att påverka situationen. Utvecklingen
            i Ryssland kan man se både positiva och negativa delar av. De
            negativa är fortfarande de kvardröjande stora och allvarliga problemen
            i Tjetjenien, det som händer när det gäller frågan om mediernas
            frihet och motsvarande. Men det finns också en allmän strävan,
            skulle jag vilja säga, mot en knytning till väst som också kommer
            att kunna leda till ett mycket tätare säkerhetspolitiskt samarbete
            än vad som finns nu.
          </note>
          <note>
            Det är klart att det i sin tur leder till att vi måste föra en
            debatt, följa utvecklingen och se till att vara beredda att gå
            in på förändringar, som jag sade, som bör få en bred enighet och
            som bör ha folklig legitimitet. I det sammanhanget kan man inte
            utesluta, inte ens, tycker jag, om man försöker göra det av rent
            strikt politiska skäl, det medlemskap i Nato som för mig och för
            Moderaterna är ett naturligt nästa steg för
          </note>
          <note>
            Sverige.
          </note>
          <note type="speaker">
            Anf. 17 LARS OHLY (v):
          </note>
          <note>
            Herr talman! Denna debatt har visat att den svenska utrikespolitiken
            har förändrats och att den svenska säkerhetspolitiken är i förändring.
          </note>
          <note>
            Jag läste den socialdemokratiska partimotionen till riksdagen
            1992 om Sveriges säkerhetspolitik.
          </note>
          <note>
            Muren hade då fallit, Warszawapakten hade upplösts, och Sverige
            hade sökt men ännu inte erhållit medlemskap i den europeiska unionen.
            Det finns ingenting i den motionen som strider mot den säkerhetspolitiska
            syn som Vänsterpartiet står för i dag.
          </note>
          <note>
            Det var intressant att höra det som Lars Leijonborg sade, och
            kanske framför allt det som han inte sade. Vad sägs om att stämma
            de ansvariga inom den amerikanska administrationen för de brott
            mot mänskligheten som har begåtts i mängder av länder?
          </note>
          <note>
            Vad sägs om att kanske åtminstone framföra ett uns av kritik
            mot behandlingen av fångar och mot inrättandet av militärdomstolar
            som ska kunna utdöma dödsstraff som inte får överklagas? Vad sägs
            om att åtminstone uttrycka någon kritik mot det stjärnornas krig
            som den amerikanska administrationen nu vill bedriva och den största
            militära upprustningen i
          </note>
          <note>
            USA:s historia som man vill få igenom? Vad sägs om att åtminstone
            andas ett uns av kritik mot USA som i sin senat har antagit ett
            lagförslag som innebär att presidenten ges alla möjligheter att
            frita amerikaner som ställs inför den amerikanska brottmålsdomstolen?
            Vad sägs om att åtminstone flytta fram positionerna så pass att
            kritiken inte ensidigt riktar sig mot länder i tredje världen
            eller länder som upprepade gånger har kritiserats och ska kritiseras
            för brott mot mänskliga rättigheter utan också mot världens starkaste
            militärmakt?
          </note>
          <note>
            Slutligen till Marianne Andersson som frågade:
          </note>
          <note>
            Hur ska Socialdemokraterna, Vänsterpartiet och
          </note>
          <note>
            Miljöpartiet kunna samarbeta? Och ni då, som ska samarbeta med
            denne Natokramare Leijonborg?
          </note>
          <note type="speaker">
            Anf. 18 HOLGER GUSTAFSSON (kd):
          </note>
          <note>
            Herr talman! Fisket i våra hav överfiskas av medlemsländerna.
            EU gör allt för att med sina kvoter rädda fisken. Och är det någon
            som behöver EU:s institutioner så är det miljön i Europa.
          </note>
          <note>
            Herr talman! Låt mig få återkomma till asyl- och migrationspolitiken.
            Det finns mycket oroväckande trender i världen när det gäller
            flyktingars situation, inte minst i Australien, Storbritannien
            och USA som har brutit mot internationella flyktingkonventioner.
          </note>
          <note>
            Även regeringar i EU:s medlemsländer skickar tillbaka flyktingar
            till platser där deras liv och frihet hotas.
          </note>
          <note>
            Många fattiga u-länder tar emot miljontals flyktingar utan tillräcklig
            hjälp från internationella biståndsorgan. UNHCR, som arbetar för
            22 miljoner flyktingars välfärd, har sett sin budget minska med
            nästan 30 % under de senaste två åren. I-länder stänger alltmer
            gränserna efter den 11 september, och allt fattigare länder får
            ta emot flyktingströmmarna. Detta är alarmerande.
          </note>
          <note>
            Jag vill uppmana utrikesministern att vara särskilt uppmärksam
            på problemen som de barn har som i dag tvingas fly över nationsgränser.
            Alla flyende barn bör vara vår angelägenhet.
          </note>
          <note>
            Herr talman! Avslutningsvis vill jag återigen poängtera regeringens
            missbedömning att stänga svenska ambassader i utlandet. I tider
            av ökad migration och internationalisering stryper man viktiga
            kontaktytor genom att stänga ambassader i Peru, Libanon,
          </note>
          <note>
            Tunisien och Heliga stolen. Detta är inte enbart beklagligt,
            utan det är oskickligt - och detta skedde med
          </note>
          <note>
            Vänsterpartiets goda minne.
          </note>
          <note>
            Tydligen finns det nu medel i statskassan för ambassader och
            konsulat som ska öppnas i öst- och centraleuropeiska länder, och
            det är bra. Jag hoppas att planeringen blir långsiktig. Den politiska
            kostnaden kan vara mycket hög för förlorade relationer i viktiga
            kontakter, och internationell politik kräver långsiktighet och
            kontinuitet.
          </note>
          <note type="speaker">
            Anf. 19 MARIANNE ANDERSSON (c):
          </note>
          <note>
            Herr talman! Jag delar uppfattningen att det var fel att stänga
            de här ambassaderna och hoppas att ambassaden i Vitryssland öppnas
            så fort som det någonsin är möjligt. Det gäller också de andra
            som är på gång.
          </note>
          <note>
            En av de viktigaste uppgifterna för utrikes- och säkerhetspolitiken
            är att förebygga och hindra konflikter, att hantera kriser och
            att stödja återgången till ett civilt samhälle efter en konflikt.
            Därför ser vi i
          </note>
          <note>
            Centerpartiet EU:s krishanteringsförmåga både militärt och civilt
            som oerhört viktig. Vi vill vara en aktiv part i det arbetet.
          </note>
          <note>
            När det gäller Nato är Sverige i högsta grad med i samarbetet
            - vilket inte alltid märkts i diskussionen här i dag - och det
            kan vi vara utan medlemskap och ömsesidiga försvarsgarantier.
          </note>
          <note>
            I det sammanhanget vill jag peka på FN:s resolution 1325 om kvinnors
            roll i fredsbyggandet. Det är viktigt att öka kvinnors roll när
            det gäller att förebygga konflikter och att agera. Framför allt
            när det gäller att bygga upp det civila samhället efter konflikter
            kan kvinnor spela en mycket stor roll. Detta behöver stärkas.
          </note>
          <note>
            Egentligen hade jag tänkt ställa en fråga till Anna
          </note>
          <note>
            Lindh, men jag ska i stället rikta en uppmaning om att arbeta
            för att nämnda resolution så snart som möjligt implementeras i
            den svenska utrikespolitiken.
          </note>
          <note>
            Slutligen vill jag säga några ord om hiv/aids och om sexuell
            och reproduktiv hälsa. Varje minut smittas
          </note>
          <note>
            11 personer av hiv/aids. Varje minut blir 190 kvinnor oönskat
            gravida. Varje minut utförs 40 osäkra aborter. Varje minut dör
            1 kvinna av graviditetsrelaterade orsaker. Detta är såväl en säkerhetsrisk
            som en humanitär och social katastrof. Där måste världssamfundet
            agera med mycket större kraft än man hittills gjort.
          </note>
          <note type="speaker">
            Anf. 20 LARS LEIJONBORG (fp):
          </note>
          <note>
            Herr talman! Vi är alla emot kärnvapen, men det är populistiskt
            att använda kärnvapenargumentet mot
          </note>
          <note>
            Nato. Det är väl inte den svenska regeringens uppfattning att
            Nato ensidigt ska avrusta vad gäller dess kärnvapen så länge som
            t.ex. de ryska och kinesiska kärnvapnen finns kvar. De är ju en
            del av den säkerhetsarkitektur som regeringen själv nämner i utrikesdeklarationen.
          </note>
          <note>
            Jag har självfallet mycket kritik mot USA på olika punkter. Det
            gäller då både vad de gjort i historien och deras nuvarande agerande.
            När det gäller t.ex.
          </note>
          <note>
            Kyotoprotokollet skulle jag önska att de var mer engagerade i
            det globala samarbetet. Jag är också på många punkter mycket kritisk
            Europeiska unionen, t.ex. mot dess flyktingpolitik, dess jordbrukspolitik
            och dess tullpolitik gentemot u-länderna.
          </note>
          <note>
            Men just det faktum att man är kritisk kan ju också tala för
            ett medlemskap. Det gäller i allra högsta grad i just Natofrågan.
            Jag har en mer positiv syn på
          </note>
          <note>
            USA:s insatser under 1900-talets historia än Lars
          </note>
          <note>
            Ohly, men det är klart att man kan tänka sig ett scenario där
            USA vill agera på egen hand och Sverige och övriga Europa bedömer
            det som olyckligt. I den situationen är det en klar fördel att
            USA deltar i ett så tätt och förtroendefullt samarbete som någonsin
            är möjligt med de europeiska demokratierna. För mig har
          </note>
          <note>
            Sverige en självklar plats i det samarbetet. Det skulle vara
            bättre för oss själva, och det skulle vara bättre också för resten
            av världen.
          </note>
          <note>
            Det förs nu en mycket intensivare Natodebatt i både Finland och
            Österrike än som är fallet i Sverige, även om utrikesministern
            formellt har rätt om de båda ländernas nuvarande position. Jag
            skulle önska att vi fick en lika vital Natodebatt som de länderna.
            Möjligen har denna utrikesdebatt varit startpunkten för en sådan.
          </note>
          <note>
            Anf. 21 MARIANNE SAMUELS-
          </note>
          <note>
            SON (mp):
          </note>
          <note>
            Herr talman! Först vänder jag mig till Holger
          </note>
          <note>
            Gustafsson och Kristdemokraterna. Det gäller EU och miljön. Det
            skulle vara intressant att få en lista över de områden där Holger
            Gustafsson anser att Sverige via EU har tvingats förbättra sin
            miljöpolitik. Jag kan göra en ganska lång lista över sådant som
            vi har försämrat i och med EU-medlemskapet. Det gäller t.ex.
          </note>
          <note>
            kemikaliepolitiken, färgämmen, galna-ko-sjukan, jordbrukspolitiken
            och en mängd andra områden där
          </note>
          <note>
            Sverige i den internationella solidariteten har tvingats ta steg
            bakåt för att EU-anpassa sin miljöpolitik.
          </note>
          <note>
            Sedan vänder jag mig till Anna Lindh. Det gäller deklarationen
            och USA-engagemanget. Det är en ganska intressant skrivning. Jag
            är inte särskilt bevandrad i det diplomatiska språket, men det
            hade varit intressant om regeringen hade vänt på orden i beskrivningen
            av USA och i stället hade sagt att det är oacceptabelt att USA
            har sagt upp ABM-avtalet och att det är beklagligt att Kina använder
            USA:s planer. Det tycker jag skulle ha varit mer logiskt än att,
            som nu sker, bara säga att det är "beklagligt" - ett ganska vagt
            ord om man tycker att någons politik inte stämmer överens med
            det som man skulle vilja. Men det ingår kanske i det diplomatiska
            språket och i
          </note>
          <note>
            USA-kramandet att tassa försiktigt när det gäller att kritisera
            USA - detta också för att kunna anpassa mycket av sin politik
            till dem.
          </note>
          <note>
            Om jag sedan går in på det konkreta i deklarationen och på detta
            med länder och framtidsbehov skulle jag vilja nämna Östtimor.
            Ämnar regeringen ha ett engagemang där? Det finns ett stort intresse
            i Östtimor för att kunna börja odla ekologiskt eftersom man har
            bra möjligheter till det. Bl.a. annat kan man odla ekologiskt
            kaffe, men det förutsätter ju också att man kan få sälja det på
            någons marknad. I så fall måste väl en hel del förändringar göras
            i EU:s politik.
          </note>
          <note type="speaker">
            Anf. 22 URBAN AHLIN (s):
          </note>
          <note>
            Herr talman! När vi såg TV-bilderna den 11 september av den fruktansvärda
            förödelsen efter den fruktansvärda terrorattacken mot World Trade
            Center och Pentagon förstod vi allihop att världen aldrig mer
            kommer att bli sig lik igen. Vi stod inför tre olika scenarier,
            som jag ser det.
          </note>
          <note>
            Det ena scenariot var att det öppna samhället för lång tid framöver
            skulle vara i ett strupgrepp där terroristerna skulle kunna ställa
            politiska krav genom hot och genom fortsatta terrorattacker kunna
            påverka den internationella politiken. Vi trodde att vi ständigt
            skulle få leva med ett hot från terrorister som försöker att påverka
            den politiska dagordningen.
          </note>
          <note>
            Det andra scenariot, som väldigt många oroades inför, var att
            terrorattacken skulle leda till ett civilisationernas krig, att
            detta skulle vara den tändande gnistan som skulle få fundamentalister
            på olika håll i världen att strida emot varandra. Man talade om
            den kristna världen mot den muslimska världen. Oron för detta
            var naturligtvis stor.
          </note>
          <note>
            Det tredje scenariot var kanske mer hoppfullt. Det var att detta
            ändå skulle kunna vara en katalysator för att skapa en förståelse
            över världen om att vi allihop är beroende av varandra, att vi
            alla lever på denna planet, att vi lever på en krympande jord
            tack vare globaliseringen, att vi alla är beroende av varandra,
            att vi måste skapa fler och bättre kontakter och större förståelse.
            Vi måste skapa en rättvisare världsordning där vi minskar de olika
            klyftorna.
          </note>
          <note>
            Det började bra. USA visade en stor återhållsamhet. Man kontaktade
            FN. Man undersökte noggrant vilka som kunde ligga bakom detta
            terrordåd. Man samlade ihop sig till en stor internationell koalition
            mot terrorismen.
          </note>
          <note>
            Detta har varit lyckosamt. Terroristernas nätverk al-Qaida är
            sönderslaget till stora delar. Terroristbaser i Afghanistan är
            stängda. Talibanregimen är vält över ända. Vi har i dag ett FN
            som är oerhört starkt engagerat i Afghanistan för att återuppbygga
            landet och för att på det sättet få bort denna lilla varböld av
            terrorattacker som kunde styras från Afghanistan.
          </note>
          <note>
            Men det finns också en del oroande tecken. Det första var när
            Nato för första gången utlöste sin artikel 5, den ömsesidiga försvarsförpliktelsen,
            och amerikanarna de facto tackade nej och bestämde sig mer eller
            mindre för att man skulle utföra operationen i
          </note>
          <note>
            Afghanistan på egen hand.
          </note>
          <note>
            Lyssnar man på Bush låter det som att han har bestämt sig för
            att man även fortsättningsvis ska försöka att driva kampen mot
            den internationella terrorismen på egen hand. Hans tal till landet
            om ondskans axelmakter måste från ett europeiskt perspektiv anses
            vara mindre lyckat.
          </note>
          <note>
            Europeiska unionen har t.ex. gentemot Iran försökt att föra en
            kritisk dialog för att på det viset sakta men säkert kunna främja
            demokrati och mänskliga rättigheter där. Jag är inte helt säker
            på att man kan utpeka Iran som ondskans axelmakt och att säga
            att det skulle vara den rätta vägen att bomba Irak för att utrota
            terrorismen på vår jord.
          </note>
          <note>
            Det går inte att bomba bort terrorismen. Det går att bomba bort
            nätverk, träningsläger och baser, men om man långsiktigt ska utrota
            terrorismen handlar det faktiskt om en rättvisare världsordning.
          </note>
          <note>
            De rika länderna i den internationella koalitionen borde öka
            sitt bistånd till de fattigare länderna i världen. Vi borde också
            se till att vi öppnar upp våra marknader mot dem. Precis som Bo
            Lundgren och
          </note>
          <note>
            Lars Ohly var rörande överens om kan biståndet i sig inte hjälpa
            de fattiga länderna att komma upp till vår standard. Det handlar
            om att öppna våra marknader och se till att de kan handla med
            oss på lika villkor.
          </note>
          <note>
            Det största flagranta övergreppet är väl ändå EU:s jordbrukspolitik
            som måste reformeras. Vi måste tillåta oss att konkurrera med
            andra länders jordbruksprodukter. Det är det långsiktiga sättet.
          </note>
          <note>
            Vi måste förstå att dessa terroristers rekryteringsbas finns
            i hopplöshetens och förtvivlans Gazaremsan, i hopplöshetens och
            förtvivlans Irak, i hopplöshetens och förtvivlans Somalia osv.
            Det är där som de hittar sin rekryteringsbas. Ska vi långsiktigt
            kunna utrota terrorismen måste vi se till att komma till rätta
            med den orättvisa världsordningen.
          </note>
          <note>
            USA har alltför ofta i det här området och i Mellanöstern låtit
            kortsiktiga intressen gå före långsiktiga intressen. Jag är övertygad
            om att USA har som långsiktiga mål att främja demokrati och mänskliga
            rättigheter över världen, men tyvärr har man alltför ofta sneglat
            på kortsiktigheten.
          </note>
          <note>
            Min fiendes fiende är min bästa vän är en devis som amerikanarna
            alltför ofta har låtit sig ledas av.
          </note>
          <note>
            Ett exempel är Saudiarabien, ett land som inte med bästa vilja
            i världen kan karakteriseras som ett land som är demokratiskt
            och som främjar mänskliga rättigheter. Likväl är det en av de
            av de starkaste bundsförvanterna till USA i detta område.
          </note>
          <note>
            15 av 16 flygplanskapare hade saudiskt ursprung.
          </note>
          <note>
            Jag tycker att amerikanarna borde lära sig något av detta. Låt
            de långsiktiga målen bestämma! Låt inte kortsiktig politik överskugga
            de långsiktiga målen, mänskliga rättigheter och demokrati!
          </note>
          <note>
            Sedan kan man, Bo Lundgren och Lars Ohly, föra en diskussion
            om ifall det är isolationismen eller ifall det är att USA vill
            domptera världen som är det största hotet. Men det största hotet
            är att vi inte samarbetar med amerikanarna. Vi är beroende av
            USA, men USA är också beroende av oss i Europa. Vi måste se till
            att föra ett samtal med varandra.
          </note>
          <note>
            Det är oroande att amerikanarna inte är med på
          </note>
          <note>
            Kyotoavtalet, att de unilateralt säger upp ABM-
          </note>
          <note>
            avtalet och att de inte ställer upp på en internationell brottmålsdomstol.
            Vi från Europa måste påtala detta.
          </note>
          <note>
            Den transatlantiska länken är oerhört viktig, och den kräver
            - som Bo Lundgren mycket riktigt sade i sitt inledningsanförande
            - ömsesidig respekt. Det gäller också för amerikanarna att lyssna
            på sina vänner i
          </note>
          <note>
            Europa.
          </note>
          <note>
            Marianne Andersson tog upp situationen i Ryssland, och där finns
            mycket övrigt att önska. Mediesituationen är oroande. TV 6 kommer
            väl att stängas så småningom. Men demokratin - låt så vara med
            en del skavanker - har ändå visat sig stå pall för ganska mycket
            i Ryssland. Jag tror att det är oerhört väsentligt att vi engagerar
            oss mer i samarbetet med Ryssland.
          </note>
          <note>
            Det är glädjande att Ryssland och Putin visar mycket tydligt
            att man vill samarbeta med Europeiska unionen, öppna upp sin marknad,
            komma med i
          </note>
          <note>
            WTO, få samma standard och komma med i det gemensamma ekonomiska
            handelsutrymme som vi har.
          </note>
          <note>
            Det är jättebra. Vi måste vara mycket mer engagerade i att stödja
            detta arbete. Det är en oerhört viktig fråga för framtiden. Vi
            måste vara lika engagerade som vi var när vi försökte knyta kontakter
            med de baltiska länderna för att främja personutbyte och handelsutbyte.
            Vi måste bli starkare. Mer samarbete med
          </note>
          <note>
            Ryssland krävs i framtiden.
          </note>
          <note>
            Anf. 23 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Jag håller med om att vi måste ha ett ökat samarbete
            med USA och länderna i Afrika. Utan ett samarbete och en dialog
            kommer vi inte särskilt långt. Men det är en väldigt stor skillnad
            mellan att samarbeta och samtala på lika villkor och om man underordnar
            sig och tiger med saker som borde påpekas. Därför är det intressant
            med den svenska regeringens nya USA-inriktning som Urban Ahlin
            bekräftade i sitt anförande.
          </note>
          <note>
            Påtalar regeringen någonsin bristen på solidaritet?
          </note>
          <note>
            Varför uttrycker man sig så vagt om upprustningen i
          </note>
          <note>
            USA? Är inte den ett oerhört stort hot mot världen?
          </note>
          <note>
            Hur är det med FN-rösten? När USA inte betalade till
          </note>
          <note>
            FN var det inte tal om att man skulle uteslutas. Nu när
          </note>
          <note>
            Afghanistan och andra länder inte har möjlighet att betala talas
            det genast om att de inte ska få ha rösträtt i FN.
          </note>
          <note type="speaker">
            Anf. 24 URBAN AHLIN (s) replik:
          </note>
          <note>
            Herr talman! Man kanske inte alltid ska förläsa sig på de olika
            artiklar som skrivs i tidningarna om något slags ny hållning gentemot
            USA. Det var inte så längesedan som utrikesminister Anna Lindh
            var oerhört kritiserad för att hon i skarpa ordalag tog avstånd
            från USA:s upprustning när det gäller missilförsvar och från att
            man unilateralt gick ifrån ABM-
          </note>
          <note>
            avtalet. Då fick vi snarare kritik för att vi var alldeles för
            tuffa mot USA och inte förstod deras intressen. Vi fick kritik
            för det här i kammaren. Jag tycker inte att det är någon förändring
            alls i detta.
          </note>
          <note>
            Den transatlantiska länken är viktig, både för
          </note>
          <note>
            USA och för Europa, och vi ska naturligtvis underhålla den. Sverige
            är oerhört starkt knutet till USA, både kulturellt och ekonomiskt
            osv., så det är inget tvivel om att vi har ett behov av att ha
            ett nära samarbete. Vi har kritiserat USA vid mängder av tillfällen.
          </note>
          <note>
            Exempelvis hanteringen av fångarna på Guantanamobasen gick Anna
            Lindh ut och kritiserade väldigt tidigt. ABM-avtalet har vi kritiserat,
            liksom mycket annat.
          </note>
          <note>
            Anf. 25 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Men i deklarationen står det bara så här: "Det är
            beklagligt att USA ensidigt har sagt upp
          </note>
          <note>
            ABM-avtalet, och går vidare med sina planer på ett missilförsvar."
            Det är inte ett särskilt starkt uttryck.
          </note>
          <note>
            När man säger att det är "beklagligt" är det inte detsamma som
            när man kritiserar någon för att göra någonting. Då talar man
            om att man tycker att det är fel. Det saknar jag.
          </note>
          <note>
            Jag håller helt med om att vi kulturellt har väldigt mycket gemensamt
            med USA. Många svenskar flydde till USA undan förtryck av religionsfriheten
            och undan fattigdom. Det har i sin tur byggt upp starka nätverk
            mellan oss och USA som naturligtvis är viktiga att behålla och
            bevara.
          </note>
          <note>
            Hur ser Urban Ahlin på detta med rösten i FN?
          </note>
          <note>
            Ska de som redan är fattiga och röstsvaga och som inte har råd
            att betala avgiften stängas ute från rösträtt, medan starka länder
            som borde kunna bidra mycket ekonomiskt till det gemensamma inte
            sätts under samma tryck?
          </note>
          <note type="speaker">
            Anf. 26 URBAN AHLIN (s) replik:
          </note>
          <note>
            Herr talman! Man kan naturligtvis ha diskussioner om ordalydelsen
            i en utrikespolitisk deklaration.
          </note>
          <note>
            Faktum kvarstår att Anna Lindh har varit en av de främsta kritikerna
            av att USA unilateralt har gått ifrån
          </note>
          <note>
            ABM-avtalet. Hon är också en av de starkaste kritikerna i Europa
            mot deras upprustning av missilförsvaret. Vi är också oroliga
            över de enorma försvarsbudgetäskanden som Pentagon har gett till
            regeringen. Man kan väl tro att Bush anser sig ha starka skäl
            för att anta den här försvarsbudgeten - det ligger i linje med
            vad han säger. Det är naturligtvis någonting som vi tycker är
            beklagligt.
          </note>
          <note>
            När det gäller FN:s medlemsavgift är det lite svårare än så.
            USA har alltid sett till att betala just de avgifter som man är
            tvungen att betala, så att man inte ska kunna bli utkastad från
            FN. Vad det handlar om är obetalda avgifter för olika FN-insatser,
            fredsbevarande trupper osv. Däremot tror jag inte att man har
            känt någon som helst oro för att man ska bli utkastad från FN.
            Men man har ju betalat nu, och jag tycker att det är bra att USA
            också söker mer samarbete med FN.
          </note>
          <note>
            Anf. 27 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Den utrikespolitiska debatten här i dag har handlat
            mycket om den nya doktrinen. Det verkar som om de fyra partier
            som har skrivit under den och står bakom den inte är riktigt överens
            om vad den innehåller i sak.
          </note>
          <note>
            Därför skulle jag vilja höra om utrikesutskottets ordförande
            delar den uppfattning som har framkommit här i dag, att denna
            nya formulering också innehåller möjligheten att Sverige skulle
            kunna vara med i
          </note>
          <note>
            Nato. Det har ju framkommit i dagens debatt att detta har öppnat
            den möjligheten. Hur ser utrikesutskottets ordförande på det?
          </note>
          <note type="speaker">
            Anf. 28 URBAN AHLIN (s) replik:
          </note>
          <note>
            Herr talman! Det finns ingenting alls i texten som öppnar för
            att vi skulle gå med i Nato. Texten beskriver att vi ska vara
            militärt alliansfria, och det är vad det handlar om. Jag tycker
            att det nästan är en förvirrad debatt om man ser detta som ett
            första steg mot militär alliansfrihet.
          </note>
          <note>
            Den här doktrinen, om man ska kalla den så, beskriver vad vi
            faktiskt gör i dag, och det gör den på ett väldigt bra sätt. Vi
            är med i en solidarisk gemenskap i FN och i en solidarisk gemenskap
            i den europeiska unionen, och vi arbetar och samarbetar för att
            stärka fred och säkerhet i vårt område. Det är det som det handlar
            om.
          </note>
          <note>
            Den här doktrinen beskriver vad vi faktiskt gör.
          </note>
          <note>
            Den gamla doktrinen från 1992 var obsolet; den beskrev inte det
            faktiska läget.
          </note>
          <note>
            Anf. 29 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Vi får väl se hur de olika skrivningar som finns
            här kommer att tolkas. Men det är klart att det ger utrymme för
            tolkning när man skriver att
          </note>
          <note>
            Sverige är militärt alliansfritt. Ja, det är ett konstaterande:
            Det är vi. Men vad händer i framtiden? Det säger man inte någonting
            om.
          </note>
          <note>
            Däremot säger man att "EU och Nato utgör, tillsammans med Europarådet"
            osv. en säkerhetspolitisk struktur som vi är med i.
          </note>
          <note>
            En annan nyckelmening är denna: "Hot mot freden och vår säkerhet
            kan bäst avvärjas i gemenskap och samverkan med andra länder."
            Där finns en öppning, som vissa tydligen tolkar doktrinen.
          </note>
          <note>
            Det var därför jag ställde frågan: Är det en möjlighet att med
            den här texten också vara medlem i
          </note>
          <note>
            Nato?
          </note>
          <note type="speaker">
            Anf. 30 URBAN AHLIN (s) replik:
          </note>
          <note>
            Herr talman! Svaret är nej. Utrikesministern har också tidigare
            påtalat att om den här kammaren ska ansluta sig till eller begära
            ett medlemskap i Nato måste denna doktrin förändras. Det finns
            ingenting i den här texten som säger att det skulle vara okej
            för riksdagen att ansluta Sverige till Nato - långt därifrån.
          </note>
          <note>
            Det Karl-Göran Biörsmark säger om gemenskapen i den europeiska
            unionen gäller bara det faktiska läget. Vi är med i den europeiska
            unionen, i solidaritet med andra, där vi gemensamt arbetar upp
            en militär krisförmåga inom den europeiska unionen för att kunna
            främja fred och säkerhet över världen. Det är väl bra.
          </note>
          <note type="speaker">
            Anf. 31 LISELOTTE WÅGÖ (m):
          </note>
          <note>
            Herr talman! Jag kommer i mitt anförande att ta upp en annan
            typ av terror än den som utrikesutskottets ordförande ägnade sig
            åt i sitt anförande.
          </note>
          <note>
            10 miljoner barn dör varje år av sjukdomar som vi än så länge
            inte kan förhindra.
          </note>
          <note>
            13 miljoner barn är föräldralösa på grund av hiv/aids.
          </note>
          <note>
            Över 100 miljoner barn går inte i skolan, och två tredjedelar
            är flickor.
          </note>
          <note>
            Barn är på flykt - hur många vet vi inte, men det är ett mycket
            stort antal.
          </note>
          <note>
            Krig, konflikter och fattigdom och vad det nu för med sig drabbar
            barn allra värst. Det är ingen tvekan:
          </note>
          <note>
            Vuxna har ett bättre skydd när det gäller mänskliga rättigheter
            än vad barn har. Barnkonventionen, som så många länder säger sig
            bekänna sig till, visar sig i många länder inte komma till praktisk
            tillämpning.
          </note>
          <note>
            Herr talman! Låt mig för ett ögonblick uppehålla mig vid flyktingproblematiken.
            Många internationella organisationer har konstaterat att flyktinghanteringen
            måste förbättras. Miljontals människor finns i flyktingläger runtom
            i världen. Barn och kvinnor är mycket utsatta grupper och behöver
            särskilt stöd. De behöver ha hjälp för att kunna återvända till
            sina hemländer.
          </note>
          <note>
            Det finns också många flyktingar utanför lägren -
          </note>
          <note>
            flyktingar ständigt på flykt från land till land. Att många av
            dessa är barn har vi i Sverige fått erfara de senaste dagarna.
            Beskrivningen av hur flyktingbarn i
          </note>
          <note>
            Sverige tas om hand har upprört mig och många med mig oerhört
            illa.
          </note>
          <note>
            Herr talman! Det är min bestämda uppfattning att när ett barn
            kommer till svenska gränsen och söker skydd är skälen till att
            barnet söker hjälp oviktiga och av underordnad betydelse. Det
            spelar ingen roll om ett barn har flytt från ett omänskligt barnhem
            eller från en tillvaro som utsatt gatubarn, om man är ett s.k.
            ankarbarn, dvs. ivägskickat av familjen för att åstadkomma en
            plattform för övriga familjen, eller om föräldrar har skickat
            i väg barnen bara för att skona dem från krig och fattigdom. Det
            spelar ingen roll. När ett ensamt barn kommer till Sverige är
            det just det enskilda barnets behov som ska tillgodoses.
          </note>
          <note>
            Det som har hänt på Carlslunds flyktingförläggning är oacceptabelt.
            Barn är barn och ska bemötas som barn. Det är alldeles uppenbart
            att det finns stora brister i mottagandet av flyktingbarn, och
            det måste vi ändra på här hemma.
          </note>
          <note>
            Vi har också de senaste dagarna nåtts av information om hur mycket
            små ensamma barn på flykt bemöts i Ukraina. De stoppas och grips
            vid gränsen till
          </note>
          <note>
            Slovakien och interneras i gallerförsedda burliknande kyffen.
            De får ingen mat och ingen omsorg. Inte något erbjuds som kan
            underlätta deras situation.
          </note>
          <note>
            Herr talman! Sverige har sedan länge ett rykte om sig att vara
            garant för folkrätt och internationell rättvisa. Därför måste
            vi inom ramen för EU agera kraftfullt för att förbättra flyktinghanteringen.
            Det gäller i högsta grad de barn som är på flykt.
          </note>
          <note>
            Barnfrågorna över huvud taget måste göras ännu tydligare i internationella
            sammanhang. Sverige måste verka för en global samordning.
          </note>
          <note>
            Herr talman! Inför de tre viktiga möten som äger rum i år - Monterreymötet,
            barntoppmötet och Johannesburgsmötet - måste Sverige med kraft
            driva frågor som gäller barn och barns mänskliga rättigheter.
            Sveriges förslag måste också omsättas i handling.
          </note>
          <note>
            Världen bedömer våra handlingar och inte våra tal, sade Kofi
            Annan. Det är precis så det är.
          </note>
          <note>
            Låt oss därför gemensamt i Sveriges riksdag flytta fram våra
            positioner och visa handlingskraft när det gäller mänskliga rättigheter
            för barn. Låt oss försöka vara överens om följande.
          </note>
          <note>
            Diskriminera inte. Alla barn är födda fria och jämlika, oberoende
            av var de är födda och oberoende av religion, hudfärg eller om
            det är en pojke eller flicka. Ta hand om varje barn. Bekämpa hiv/aids.
          </note>
          <note>
            Skydda barn från krig. Sluta skada och utnyttja barn.
          </note>
          <note>
            Bekämpa fattigdomen. Utbilda alla barn. Bevara jorden åt barnen.
            Lyssna på barnen. Sätt barnen främst.
          </note>
          <note type="speaker">
            Anf. 32 MURAD ARTIN (v):
          </note>
          <note>
            Herr talman! Mellanöstern och länderna öster därom har under
            senare år hamnat i världspolitikens centrum. De flesta av dem
            är f.d. kolonier. Kolonialmakterna var inte intresserade av demokrati.
            De var intresserade av koloniernas ekonomiska tillgångar.
          </note>
          <note>
            Efter avkoloniseringen bildades nya stater. Det blev självfallet
            inga demokratier. Vi fick stater som
          </note>
          <note>
            Irak, Iran, Jordanien, Syrien, Afghanistan och Pakistan. Några
            av dem håller sig med en demokratisk fasad, men i själva verket
            är det andra maktstrukturer som avgör den politiska, sociala och
            ekonomiska utvecklingen.
          </note>
          <note>
            Kolonialmakternas dominans har efter det kalla kriget avlösts
            av USA:s dominans. I USA:s politik har viljan att dominera varit
            viktigare än demokratin.
          </note>
          <note>
            Man har spelat utrikespolitiska spel där kontroll och herravälde
            varit det viktigaste.
          </note>
          <note>
            Vad ska man säga om att USA först har Irak som bundsförvant i
            kriget med Iran? När Saddam Hussein under denna tid gasar ihjäl
            5 000 kurder i staden Halabja vägrar USA att i FN fördöma denna
            förbrytelse.
          </note>
          <note>
            Några år senare blir Irak en av USA:s värsta fiender och utnämns
            till skurkstat.
          </note>
          <note>
            Det handlar om ett spel om makt och herravälde -
          </note>
          <note>
            inte om demokrati kontra diktatur. Hur många diktaturer har för
            övrigt inte USA stött på sin bakgård
          </note>
          <note>
            Latinamerika?
          </note>
          <note>
            Herr talman! I Mellanöstern bildades 1947 staten
          </note>
          <note>
            Israel. Under decennier har Israel och Palestina utgjort en källa
            till konflikter i Mellanöstern. I dag är den israeliska staten
            beväpnad till tänderna med den modernaste utrustningen. Man är
            militärt vida överlägsen grannländerna. Man ockuperar palestinska
            områden. Man bygger bosättningar på ockuperad mark. Som ockupant
            uppträder man föraktfullt och brutalt mot palestinierna, raserar
            deras bostäder och inrättar civila och militära installationer
            på palestinsk mark. Man uppträder som om man kommit för att stanna
            och ta över. Man förstör och skjuter sönder den bräckliga infrastruktur
            som den palestinska myndigheten byggt upp.
          </note>
          <note>
            Sharonregeringen har omringat palestiniernas ledare Yasir Arafat
            och i praktiken gjort honom till sin fånge. Samtidigt predikar
            israeliska talesmän oupphörligen om att Yasir Arafat måste stoppa
            självmordsbombare och terrorister. Hur ska han kunna göra det
            när man isolerat honom från sitt eget folk?
          </note>
          <note>
            Vad den israeliska staten gjort är att man inlett ett krig mot
            det palestinska folket. De militära aktioner
          </note>
          <note>
            Ariel Sharon genomfört är inte något steg på vägen mot fred eller
            mot en fredsprocess. Snarare börjar det likna ett försök till
            en ny fördrivning av palestinierna
          </note>
          <note>
            - ett försök till etnisk rensning.
          </note>
          <note>
            Även israeliska soldater och officerare börjar få nog av Sharons
            politik och vägrar ställa upp på alla folkrättsbrott och på förföljelser
            av palestinierna.
          </note>
          <note>
            Herr talman! När situationen går så långt som till att man flygbombar
            palestinska myndigheter mitt i ett bostadsområde i Gaza växer
            sig bara en riktning bland palestinierna stark - den som representeras
            av
          </note>
          <note>
            Hamas, Hizbollah och Islamiska Jihad. De fundamentalistiska riktningarna
            bland palestinierna blir starka - de som får sin uppmuntran från
            Iran. De som försvagas är de bland palestinierna som Arafat representerar.
          </note>
          <note>
            Samtidigt är det en skam att de arabländer som säger sig stödja
            palestiniernas sak inte förmår ge det stöd och det bistånd de
            utlovat. Ekonomiskt bistånd har uteblivit, och det palestinska
            stödet ges inte sällan samtidigt som man sneglar på USA, som är
            den viktigaste importören av arabvärldens olja.
          </note>
          <note>
            Vilka tänker sig Sharon förhandla med i framtiden, om hans syfte
            är att förhandla, när Arafats linje på olika sätt försvagats?
            Ska det till slut bara bli förhandlingar med Islamiska Jihad och
            Hamas? Den sortens folk förhandlar knappast. Det vet alla. Det
            vet
          </note>
          <note>
            Sharon.
          </note>
          <note>
            Alla vet också att Sharon inte skulle kunna göra det han gör
            utan stöd från USA och president Bush.
          </note>
          <note>
            Bush gör som Sharon. Han manar Arafat att få bort självmordsbombarna
            och terroristerna. Han manar den misshandlade till besinning.
          </note>
          <note>
            Självfallet vet jag att självmordsbomber och terrorhandlingar
            aldrig leder till något gott. Det är ett fruktlöst sätt att försvara
            sina rättigheter. Det är en sak att bekämpa terrorister, men en
            helt annan är att bekämpa terrorism.
          </note>
          <note>
            Att döda eller infånga några terrorister kräver naturligtvis
            vissa insatser. Lyckas man med den uppgiften har man för den skull
            inte bekämpat terrorismen eller själva källan och den ursprungliga
            orsaken till terrorn. Att bekämpa terrorismen som fenomen kräver
            stora insatser. Det är helt andra insatser än en serie militära
            ingripanden.
          </note>
          <note>
            Man kan inte ha en så enkel syn på världen och människorna att
            man bara utpekar vissa människor som ondskefulla och som terrorister.
            Det finns orsaker till att människor begår onda gärningar. Det
            är under dessa förhållanden ondskan växer. Det är sociala missförhållanden
            och missförhållanden sprungna ur förtryck. Det är förhållanden
            som kränker människor. Det är missförhållanden som i andra ändan
            har sin grund i en makthunger och en strävan efter dominans och
            herravälde. Det finns t.o.m. en önskan om och vilja till världsherravälde.
          </note>
          <note type="speaker">
            Anf. 33 URBAN AHLIN (s) replik:
          </note>
          <note>
            Herr talman! Murad Artin hade i sitt inlägg en retorisk fråga
            om hur många diktaturer som USA har stött genom åren. För mig
            påminner detta om att kasta sten i glashus. Jag har därför bara
            en enda fråga till
          </note>
          <note>
            Murad Artin: Hur många diktaturer har Vänsterpartiet stött genom
            åren?
          </note>
          <note type="speaker">
            Anf. 34 MURAD ARTIN (v) replik:
          </note>
          <note>
            Herr talman! Mitt anförande handlade om just
          </note>
          <note>
            USA och det stöd USA gav diktaturerna. Vi har inte stött Saddam
            Hussein. Vi har inte stött sådana diktaturer under 80- och 90-talet.
          </note>
          <note type="speaker">
            Anf. 35 URBAN AHLIN (s) replik:
          </note>
          <note>
            Herr talman! Jag är medveten om att ni inte har stött Saddam
            Hussein, men ni har kysst ledare som
          </note>
          <note>
            Ceaucescu i Rumänien så sent som på 80-talet.
          </note>
          <note type="speaker">
            Anf. 36 MURAD ARTIN (v) replik:
          </note>
          <note>
            Herr talman! Det finns andra som har kysst Ceaucescu, och det
            finns andra som har kysst andra diktatorer i världen. Ett exempel
            är USA:s kyssar och stöd till Pinochet i Chile. Men vi tar i dag
            avstånd från dessa diktaturer, oavsett vilket land det gäller.
          </note>
          <note type="speaker">
            Anf. 37 JAN ERIK ÅGREN (kd):
          </note>
          <note>
            Herr talman! Holger Gustafsson har gjort en bred genomgång av
            hur vi kristdemokrater ser på ett antal viktiga frågor. Han hänvisade
            också i sitt anförande till att ytterligare några kristdemokrater
            skulle komma att beröra en del frågor.
          </note>
          <note>
            Själv vill jag ta upp några viktiga aspekter på mänskliga rättigheter,
            främst kvinnornas situation och rättigheter. Det gör jag därför
            att jag tycker att det är fruktansvärt med alla de uppgifter och
            rapporter som gång på gång presenteras om övergrepp och förtryck
            mot kvinnor över hela världen. Dessutom tror jag att det är viktigt
            att den här diskussionen inte bara förs kvinnor emellan. Den här
            sortens frågor måste också diskuteras med män och av män. Först
            då kan vi ta itu med mansrollen i samhället och diskutera det
            ansvar vi tillsammans har för alla människors rättigheter.
          </note>
          <note>
            Män har haft makt, och män har misslyckats i de här frågorna.
            Det är ett gigantiskt misslyckande. Det har drabbat och drabbar
            kvinnor över hela världen också i dag.
          </note>
          <note>
            Den kristdemokratiska ideologin och politiken är mycket tydlig.
            Vi är för total jämställdhet mellan män och kvinnor. Medan många
            andra verkar mer intresserade av vilken typ av feminister de är
            så är vi mer intresserade av konkreta förslag som kan leda till
            ett mer jämställt samhälle och en mer jämställd värld.
          </note>
          <note>
            Det borde vara en självklarhet att män och kvinnor har samma
            värde och utifrån detta också lika möjligheter. Det handlar om
            grundläggande mänskliga rättigheter. Det är en skam att så många
            kvinnor kränks och förtrycks över hela världen.
          </note>
          <note>
            Herr talman! Låt mig få ge bara några exempel från ett par länder.
          </note>
          <note>
            Nyligen kom det en rapport från den amerikanska organisationen
            Läkare för mänskliga rättigheter om rebellernas sexuella övergrepp
            i Sierra Leone under inbördeskriget. Enligt rapporten blev över
            hälften av de kvinnor och flickor som kom i direkt kontakt med
            rebellerna utsatta för någon form av sexuellt våld.
          </note>
          <note>
            Motsvarande andel för de kvinnor och flickor som kom i kontakt
            med andra grupper var 6 %. En tredjedel av dem som utsattes för
            sexuella övergrepp uppgav att de fått utstå gruppvåldtäkter. Bland
            andra typer av övergrepp märks sexuellt slaveri och tvångsäktenskap.
          </note>
          <note>
            Om siffrorna från undersökningen överförs till hela gruppen kvinnor
            bland internflyktingar är det sannolikt att mellan 50 000 och
            60 000 kvinnor i
          </note>
          <note>
            Sierra Leone utsatts för sexuellt våld, huvudsakligen under åren
            1997-1999.
          </note>
          <note>
            Nu finns ett stort behov av stöd och skydd hos de många kvinnor
            som kan komma att vilja vittna inför den domstol och sanningskommission
            som upprättades helt nyligen. Jag hoppas verkligen att Sverige
            och andra länder inom FN inser vikten av detta bistånd och ser
            till att hjälpinsatser sätts in och når fram.
          </note>
          <note>
            Herr talman! Låt mig få ta ett annat exempel från en annan del
            av världen, nämligen Kina. Där tvingas, enligt organisationen
            Mänskliga rättigheter i Kina,
          </note>
          <note>
            10 000 kvinnor varje år att bli slavar i den sydostasiatiska
            sexhandeln. Majoriteten av dessa kvinnor kommer från de fattiga
            provinserna Yunnan och Guangxi i sydväst och ingår i etniska minoriteter.
          </note>
          <note>
            Antropologen David Feingold, som undersökt frågan för FN, säger
            att en del av kvinnorna kidnappas, men många luras också i väg
            från hemmet under förespegling om ett bättre liv. De flesta kvinnor
            försöker förbättra sina liv och är på jakt efter ljuset från de
            stora städerna. De börjar inte som trafficked, men de slutar så.
          </note>
          <note>
            International Organisation for Migration, IOM, uppskattar att
            ca 300 000 kvinnor och barn lever under slaveriliknande förhållanden
            i denna region.
          </note>
          <note>
            Herr talman! Listan över länder med sådana brott mot kvinnors
            lika värde och rättigheter skulle kunna göras kusligt lång.
          </note>
          <note>
            Kvinnor beräknas utgöra en majoritet av världens fattiga. Samtidigt
            ägs en mycket liten del av världens resurser av kvinnor, och makten
            är överlägset dominerad av män.
          </note>
          <note>
            Egentligen skulle det räcka med att vi talade om mänskliga rättigheter
            och utgick från den allmänna förklaringen från 1948. Vi är ju
            alla människor med samma värde, både män och kvinnor. Men det
            har tyvärr inte räckt. En FN-konvention om avskaffande av allt
            slags diskriminering av kvinnor har varit nödvändig. Men många
            kvinnor är fortfarande, i dag, utsatta för diskriminering, ibland
            mycket grov sådan
          </note>
          <note>
            - prostitution, "hedersmord", trafficking, kvinnlig könsstympning
            och allmänt våld över huvud taget.
          </note>
          <note>
            För att citera vår jämställdhetsombudsman är det ju ett misslyckande
            att vi behöver speciella konventioner och lagar för kvinnor. Men
            de behövs. Det behöver också göras mer för att kvinnors rättigheter
            och lika värde ska garanteras.
          </note>
          <note>
            Herr talman! Avslutningsvis vill jag uttala den starka förhoppningen
            att fler män skulle engagera sig i den här kampen, fler män som
            diskuterar den här typen av frågor. Det är inte bara kvinnofrågor;
            det är frågor som angår oss alla som menar något med talet om
            allas lika värde och kvinnors lika rättigheter.
          </note>
          <note>
            Även män borde vara med på framtida FN-
          </note>
          <note>
            konferenser för kvinnors rättigheter. Inte förrän män och kvinnor
            tillsammans diskuterar och agerar i dessa frågor kan vi få en
            lösning på de enorma problem som nu finns. Vi kristdemokrater
            fortsätter vårt arbete för det.
          </note>
          <note>
            Anf. 38 KARL-GÖRAN BI-
          </note>
          <note type="speaker">
            ÖRSMARK (fp):
          </note>
          <note>
            Herr talman! Innan jag kommer in på det ämne jag tänker tala
            om, nämligen en offensiv för global solidaritet, skulle jag bara
            än en gång vilja konstatera att den här doktrinen som har diskuterats
            mycket i dag kan tolkas på många olika sätt - dels den tolkning
            som utrikesministern och ordföranden för utrikesutskottet gör,
            dels den som den moderate ledaren har gjort här i dag.
          </note>
          <note>
            Men jag vill komma in på just detta med en offensiv för global
            solidaritet. Det ges ett lysande tillfälle i
          </note>
          <note>
            Monterrey att lyfta fram en offensiv för global solidaritet.
          </note>
          <note>
            Enligt mitt förmenande behövs det fyra viktiga punkter för att
            sätta det här på dagordningen:
          </note>
          <note>
            - En offensiv för ökat bistånd. Det är just det som
          </note>
          <note>
            Monterreymötet ska handla om.
          </note>
          <note>
            - En offensiv för skuldavskrivningar.
          </note>
          <note>
            - En offensiv för mer av frihandel.
          </note>
          <note>
            - En offensiv för demokrati och mänskliga rättigheter.
          </note>
          <note>
            Om vi kunde sätta detta högt upp på den internationella dagordningen
            skulle mycket vara vunnet i det internationella solidaritetsarbetet.
          </note>
          <note>
            Det är inte rimligt att mänskligheten är så sårbar för några
            få människors samvetslöshet och brutalitet som händelsen den 11
            september visade. Det är heller inte rimligt att fler människor
            än som dog i den attacken dör varje dag av svält. Det är heller
            inte rimligt att miljoner unga i världens fattiga länder tappat
            tron på framtiden. Det är inte rimligt att mänskligheten känner
            till allvarliga hot mot sin egen livsmiljö men samtidigt inte
            kan samla sig och ta krafttag för att göra någonting åt det.
          </note>
          <note>
            Det behövs ett ökat bistånd för att klara av många av de här
            problemen. Jag noterar en intressant sak i den utrikespolitiska
            deklarationen. Där står att utrikesministern och Sverige vill
            att man ska verka för en tidsplan för de länder som inte har uppnått
            FN:s mål om 0,7 % av BNI. Vi har från Folkpartiets sida länge
            krävt att man ska upprätta en sådan tidsplan för Sveriges riksdag
            för att uppnå de mål vi har satt. Men vi har alltid fått nej till
            det. Det behövs ingen tidsplan har svaret varit.
          </note>
          <note>
            Jag skulle vilja fråga de socialdemokratiska företrädarna: Vad
            är det egentligen för skillnad när det gäller tidsplan? Skulle
            inte en sådan tidsplan ge bäring även åt Sveriges riksdag när
            det gäller att uppfylla de mål vi har satt för biståndets storlek?
          </note>
          <note>
            Det behövs en offensiv för skuldavskrivningar.
          </note>
          <note>
            Många av de fattiga länderna har i dag så stora skulder att det
            är helt omöjligt att de i framtiden ska kunna klara av att betala
            dem. Deras skulder och räntorna på deras skulder uppgår ofta till
            större summor än utgifterna för sjukvård och skola gör. Här har
            naturligtvis den rika delen av världen ett ansvar för att göra
            dessa skuldavskrivningar. Det är också någonting som man borde
            kunna klara av vid mötet i Monterrey.
          </note>
          <note>
            Vi behöver en offensiv för mer av frihandel. Vi kommer inte,
            som har sagts här tidigare i dag, att klara av rättvisan i världen
            med bara bistånd. Det är en helt omöjlig sak. Däremot kan biståndet
            vara smörjmedel för att nå andra mål, bl.a. frihandel. Det är
            viktigt att man i den WTO-runda som nu pågår lyfter fram utvecklingsländernas
            situation när det gäller handeln. Här har naturligtvis EU ett
            stort ansvar att bryta ned sina tullmurar och att ändra på den
            gemensamma jordbrukspolitiken, CAP, för att på så sätt försöka
            få en rättvisare handel. Det kan lyfta biståndsländerna.
          </note>
          <note>
            Det behövs en offensiv för demokrati och mänskliga rättigheter.
            Folkpartiet har länge drivit idén att just demokrati och mänskliga
            rättigheter ska vara ett huvudmål i biståndet. Det var därför
            vi så småningom också fick en biståndsutredning till stånd som
            jag förstår håller på att avsluta sitt arbete.
          </note>
          <note>
            Demokrati och målet för mänskliga rättigheter i biståndet är
            otroligt viktigt. Utan en demokrati och mänskliga rättigheter
            får vi ingen hållbar utveckling.
          </note>
          <note>
            Därför ville vi att man skulle ompröva de sex biståndsmål vi
            har i dag som spretar åt lite olika håll.
          </note>
          <note>
            Jag har tagit del av ett utkast. Jag hoppas att det bara är ett
            utkast från Globkom som hade som uppgift att undersöka hållbarheten
            i de här sex biståndsmålen.
          </note>
          <note>
            Jag blir förskräckt när jag ser resultatet. Man har tydligen
            kokat ned de här sex biståndsmålen till tre, men de är till intet
            förpliktande.
          </note>
          <note>
            Ni kan ju höra själva. Här står som nummer ett:
          </note>
          <note>
            Det ska vara en rättvisare global utveckling. Det är ju därför
            vi håller på med bistånd över huvud taget. Det behöver man egentligen
            inte ha som ett mål för biståndet. Det är ett övergripande mål.
            Nummer två:
          </note>
          <note>
            Förebyggande och hållbar hantering av gemensamma globala angelägenheter.
            Det låter nästan som det gamla miljömålet fast lite annorlunda
            omskrivet.
          </note>
          <note>
            Nummer tre: Förbättring av den framtida människans levnadsvillkor.
          </note>
          <note>
            När jag läser detta är det nästan så att jag ångrar att vi bad
            att få en utredning för att ompröva de sex biståndsmålen. Ska
            detta bli resultatet förskräcker det.
          </note>
          <note>
            Det här är ju rena snömoset.
          </note>
          <note>
            Nu vet jag inte om detta blir slutresultatet, men så såg det
            ut i det dokument jag har sett. Vad jag förstår har man haft ett
            justeringssammanträde. Det är möjligt att det har hänt någonting
            innan dess med texter som jag inte har sett.
          </note>
          <note>
            Vi får se hur utvecklingen blir på det området.
          </note>
          <note>
            Men viktigt är, menar Folkpartiet, att man lyfter fram demokratimålet
            som det viktiga när det gäller biståndet.
          </note>
          <note>
            Herr talman! För att sammanfatta:
          </note>
          <note>
            - Offensiv för ökat bistånd.
          </note>
          <note>
            - Offensiv för skuldavskrivningar.
          </note>
          <note>
            - Offensiv för mer frihandel.
          </note>
          <note>
            - Offensiv för demokrati och mänskliga rättigheter.
          </note>
          <note type="speaker">
            Anf. 39 URBAN AHLIN (s) replik:
          </note>
          <note>
            Herr talman! Karl-Göran Biörsmark riktar en fråga till mig om
            en tidsplan för biståndsmålet.
          </note>
          <note>
            Arbetet som den svenska regeringen bedriver är en inriktning
            mot 1 %. De krav vi ställer på de andra länderna är att redovisa
            sina tidsplaner för att nå upp till FN:s mål om 0,7 %. Det är
            ju två olika mål vi talar om. Vi har naturligtvis för länge sedan
            klarat av
          </note>
          <note>
            0,7-procentsmålet och siktar vidare på 1 %. Den socialdemokratiska
            strategin är att enligt partikongressens beslut inom en femårsperiod
            nå upp till enprocentsmålet.
          </note>
          <note>
            Vad gäller Globkom och de olika målsättningar som finns för olika
            bistånd tycker jag att vi väntar med att recensera resultatet
            tills Globkom har presenterat sin utredning den 4 mars.
          </note>
          <note>
            Anf. 40 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Det ligger något i det sista, att vi ska vänta med
            att diskutera den delen. Men risken här är stor. Finns det möjligheter
            för Urban Ahlin att påverka detta innan det är klart vore det
            bra, om det jag har tagit upp är sant.
          </note>
          <note>
            När det gäller tidsplanen sade jag också att det handlar om 0,7
            % och om 1 %, men själva idén som sådan är densamma. Risken är
            att vi svenskar får samma motargument när vi i EU ska driva önskemålet
            om en tidsplan för att de ska uppfylla 0,7 % som vi alltid får
            från Socialdemokraterna: En tidsplan behövs inte utan det här
            ska vi se till. När ekonomin så tillåter ska vi uppfylla detta.
          </note>
          <note>
            Sedan talar man om en femårsplan. Detta är ju en rullande femårsplan
            som hela tiden rullar framför oss.
          </note>
          <note>
            Vi har hört talas om femårsplanen i tio år. Nu fortsätter det
            med en ny femårsplan. Det är ingen lösning på problemet. Vi skulle
            egentligen ha en korrekt tidsplan. Då skulle vi kunna nå resultat.
          </note>
          <note type="speaker">
            Anf. 41 MURAD ARTIN (v) replik:
          </note>
          <note>
            Herr talman! Karl-Göran Biörsmark tog upp demokratimålet i biståndet.
            Jag tycker att det ska bli intressant att få se vad den parlamentariska
            gruppen
          </note>
          <note>
            Globkom kommer fram till. Vi får se.
          </note>
          <note>
            Folkpartiet och Karl-Göran Biörsmark röstade för några månader
            sedan nej till ett förslag i ett betänkande om ett demokratikriterium
            för exporten av krigsmateriel. Hur går det ihop för Folkpartiet
            att rösta nej till ett demokratikriterium?
          </note>
          <note>
            Anf. 42 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Det finns en överenskommelse i riksdagen om hur
            vapenexporten ska ske. Dessutom finns det en nämnd som hanterar
            detta. I kriterierna finns även demokrati med och att exporten
            ska ske till icke-krigförande länder. Det finns ett körschema
            som riksdagen har antagit och som vi håller oss till.
          </note>
          <note type="speaker">
            Anf. 43 MURAD ARTIN (v) replik:
          </note>
          <note>
            Fru talman! Men vad jag har förstått finns det inte något demokratikriterium
            för att vi inte ska sälja vapen till länder som Pakistan och Turkiet,
            dvs. länder som är diktaturer. Tydligen kan Folkpartiet och
          </note>
          <note>
            Karl-Göran Biörsmark gärna sälja bomber och kanoner till fattiga
            länder.
          </note>
          <note>
            Jag förstår inte hur man tänker i Folkpartiet. Man vill ha ett
            demokratikriterium för biståndet som ibland kan drabba fattigt
            folk, men man vill gärna sälja bomber och kanoner till dessa fattiga
            länder som inte kan försörja sin befolkning med mat.
          </note>
          <note>
            Anf. 44 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Jag tror inte att Murad Artin kan räkna upp ett enda
            land bland de fattiga utvecklingsländerna dit Sverige säljer vapen.
            Jag tror inte att Murad
          </note>
          <note>
            Artin kan nämna ett enda land för vilket nämnden har givit sitt
            tillstånd.
          </note>
          <note type="speaker">
            Anf. 45 CARINA HÄGG (s):
          </note>
          <note>
            Fru talman! Vi har i dag i kammaren lyssnat på utrikesminister
            Anna Lindh som å regeringens vägnar har avlämnat den utrikespolitiska
            deklarationen för år
          </note>
          <note>
            2002. Det finns många delar i deklarationen som jag vill utveckla
            synpunkter kring, men jag får prioritera.
          </note>
          <note>
            Då griper jag tag i det som framfördes om att regeringen stöder
            FN:s domstol om Rwanda. Längre fram sades att det är bra att fler
            länder själva tar itu med sitt förflutna. Krigsförbrytelser, folkmord
            och brott mot mänskligheten måste bestraffas. Det är nödvändigt
            för att värna rättssamhället, förhindra nya dåd och underlätta
            försoning.
          </note>
          <note>
            Fru talman! Så långt är jag naturligtvis helt överens med det
            som sades här. Väldigt mycket görs i denna riktning. Men jag har
            ett frågetecken. Det gäller Rwanda, de tusen kullarnas land. Det
            är det vackra land, som också i sin historia rymmer mycket grymhet.
            Jag vill ställa en fråga, som jag hoppas når fram till UD.
          </note>
          <note>
            Gömmer sig personer i Sverige misstänkta för att deltagit i folkmordet
            i Rwanda 1994? Den frågan har jag fått, och jag har sedan försökt
            att ställa frågan vidare utan att fram till i dag ha kunnat få
            ett tillfredsställande svar. Frågan är så allvarlig att vi måste
            gå till botten med den.
          </note>
          <note>
            Vad jag förstår gömmer sig personer som misstänks för delaktighet
            i folkmordet inom EU:s gränser.
          </note>
          <note>
            Därigenom blir Italiens, Belgiens, Frankrikes och några andra
            länders brist på agerande även vårt ansvar. Vi har ett gemensamt
            ansvar för dessa frågor inom EU.
          </note>
          <note>
            Schengenavtalet gör det möjligt att resa inom EU.
          </note>
          <note>
            Dessa personer uppges röra sig mellan länderna. Vi har på flera
            plan ett gemensamt ansvar för denna fråga inom EU. Jag vill omigen
            understryka detta. Jag förväntar mig ett svar från regeringen
            rörande båda dessa frågor - gärna i min mejl redan i morgon.
          </note>
          <note>
            Fru talman! När jag ändå är inne på temat frågor till regeringen,
            vill jag också ta upp en fråga som jag hade hoppats skulle vara
            besvarad i samband med ett besök som jag gjorde till Rwanda för
            en vecka sedan.
          </note>
          <note>
            Tyvärr har inte det avtal trätt i kraft mellan Sverige och ett
            land som skulle kunna vara Schengenackrediterad vad gäller visumansökningar
            till Sverige. Det är viktigt att detta träder i kraft så snabbt
            som möjligt.
          </note>
          <note>
            I dag tar det minst tre veckor att få ett visum till Sverige,
            samtidigt som Rwanda har slopat visum för oss svenskar. Det bör
            vara en enkel sak att fixa. Detta är oerhört viktigt för att underlätta
            kontakter för bl.a.
          </note>
          <note>
            parlamentariker. Nyligen var en grupp kvinnliga parlamentariker
            från det rwandiska parlamentet på besök här. Ömsesidigt utbyte
            mellan olika delar i det civila samhället - t.ex. kyrkor och idrottsföreningar
            -
          </note>
          <note>
            måste underlättas. Där är visum en viktig del. Inte sällan blir
            det avsevärda kostnader som kan utgöra hinder för ett utbyte.
          </note>
          <note>
            Jag sade att jag hade varit i Rwanda. Det kom en inbjudan från
            UNDP:s nordiska kontor till några av oss nordiska parlamentariker
            att delta i en resa. Jag själv hade förmånen att få ta del av
            denna studieresa tillsammans med företrädare från oppositionen
            och norska kolleger - också från utrikesutskottet. Vi hade tillsammans
            möjlighet att fokusera på frågor gällande demokratiskt styrelseskick,
            social stabilitet, försoningsprocessen och hiv/aids.
          </note>
          <note>
            Vi mötte regeringsrepresentanter och oppositionen, och vi besökte
            naturligtvis parlamentet och talmannen. Vi samtalade vid flera
            tillfällen med parlamentariker. Vidare besökte vi institutioner
            och mötte internationella organisationer som finns på plats -
          </note>
          <note>
            även svenska utsända från Pingstkyrkan i Norrköping. Det var
            ett brett program som även möjliggjorde besök i olika delar av
            landet.
          </note>
          <note>
            Varför räknar jag upp det här besöksprogrammet?
          </note>
          <note>
            Jag tror att det är viktigt att som parlamentariker få tid och
            möjlighet att få bred information. Utan bred information från
            ett så pass komplicerat land som
          </note>
          <note>
            Rwanda är det omöjligt att förstå inte bara landets historia
            utan framför allt också dess framtid. Sverige är den tredje största
            givaren till UNDP per capita och den femte största givaren totalt.
            Tillsammans står de nordiska länderna för nära en tredjedel av
            UNDP:s totala budget. Självklart ska vi följa upp vårt bistånd.
          </note>
          <note>
            UNDP:s kontor i Kigali visade sig vara ett professionellt skött
            kontor. Det är roligt att kunna ha ett positivt exempel att peka
            på. Det är inte alltid när vi reser ut som vi känner att allt
            fungerar så väl, att personalen är så kunnig och har den största
            förståelsen och kunskapen om hur folk lever i vardagen. Det räcker
            inte att kunna huvudstadens politiska korridorer, man måste också
            ha andra referenspunkter. Så långt var det positivt.
          </note>
          <note>
            Vid en historisk tillbakablick tror jag allmänt att en del av
            de misstag som har gjorts beror på just det faktum att alltför
            få parlamentariker har haft möjlighet att på ett aktivt sätt följa
            upp och själva granska och utvärdera biståndsinsatser.
          </note>
          <note>
            Rwanda är under ytan ett djupt traumatiserat land.
          </note>
          <note>
            Men skillnaden från mitt besök i Kigali för tre fyra år sedan
            är påtaglig. Det är påtagligt tryggare i Rwanda i dag. Jag är
            lika lite orolig i Rwanda som i min egen hemstad. Så var det inte
            vid mitt förra besök. Atmosfären är starkt förändrad till det
            bättre, och man kan se hus som restaureras och nya hus byggas.
            Vardagslivet har kommit i gång. Det finns dagliga rutiner.
          </note>
          <note>
            Rutiner skapar struktur i människors liv.
          </note>
          <note>
            Fru talman! Rwanda är ett litet land - lika litet som mitt landskap
            Småland - men har åtta miljoner invånare. Landet är ett jordbrukarsamhälle
            som i dag inte är självförsörjande på basmat som t.ex. bananer.
          </note>
          <note>
            Landet är tätbefolkat, och all jord är redan uppodlad.
          </note>
          <note>
            Visst går det att effektivisera jordbruket ytterligare, och visst
            behövs en landreform. Landsbygden är huvudsakligen ett kontantlöst
            samhälle. Ett småskaligt näringsliv behöver utvecklas, och det
            behöver skapas arbetstillfällen utanför jordbrukssektorn för att
            på så sätt skapa förutsättningar för den landreformen som behövs.
            Många har i dag i Rwanda inte tillgång till fullvärdig kost, och
            det behövs inte mycket av torka eller tillväxt för att svälten
            ska stå för dörren.
          </note>
          <note>
            Livet är skört.
          </note>
          <note>
            Det gäller att skapa förutsättningar för investeringar. Det är
            många frågor som regeringen och parlamentet måste arbeta med.
            Frågorna är uppe på deras egna agendor.
          </note>
          <note>
            Rwanda är en gammal stat. Den är inte skapad av kolonialmakterna.
            Det är ett gammalt feodalt kungadöme som kolonialmakterna tog
            över. Det är ett land som förvånade kolonialmakterna då det var
            så väl organiserat och fungerade väl. På så sätt finns det en
            traditionell samhällsstruktur att utgå från när ett demokratiskt
            samhälle ska byggas upp.
          </note>
          <note>
            Samtidigt finns det i den här strukturen sådant som underlättade
            och blev ett redskap vid folkmordet.
          </note>
          <note>
            Man behöver decentralisera och bryta ned en del av dessa traditionella
            strukturer. Ett arbete med detta pågår också.
          </note>
          <note>
            Vi som i vårt politiska arbete försökt få till stånd rätt marginella
            organisationsförändringar inser vilka svårigheter som landet står
            inför och vilket stöd man där behöver från omvärlden. Vi bearbetar
            här i Europa fortfarande Förintelsen, som inträffade för över
            50
          </note>
          <note>
            år sedan, medan folkmordet i Rwanda skedde så sent som 1994.
            Under 100 dagar dödades drygt en miljon invånare. Två miljoner
            flydde till grannländerna och en miljon blev internflyktingar.
            Nära 150 000 personer som misstänks ha deltagit i folkmordet fyllde
            på fängelserna.
          </note>
          <note>
            Vi måste försöka men kan aldrig helt förstå vad som hände 1994.
            Vi har hyst starka önskemål om att regeringen skulle besöka Rwanda
            och angränsande område av Afrika. Jag har nu också starka förhoppningar
            om att så kommer att ske. Jag tycker att det är alldeles nödvändigt
            att Sverige höjer sin profil i det här området. Vi bör skapa oss
            en bild av det, och vi bör driva dessa frågor i EU. Jag återkommer
            när det gäller att forma en lite aktivare politik i området.
          </note>
          <note type="speaker">
            Anf. 46 STEN TOLGFORS (m):
          </note>
          <note>
            Fru talman! Diktaturen i Kina ökade under förra året antalet
            avrättningar, under kampanjen Slå hårt.
          </note>
          <note>
            På en enda dag, onsdagen den 25 april, dödades 30
          </note>
          <note>
            personer efter en offentlig massrättegång. De dömdas försök att
            överklaga avslogs direkt, och människorna fördes omedelbart bort
            för att skjutas med nackskott.
          </note>
          <note>
            Enligt vissa uppgifter avrättades omkring 1 800
          </note>
          <note>
            människor under Slå hårt-kampanjens fyra första månader. Bara
            under april månad tros 800 ha avrättats, ofta med nackskott efter
            summariska rättegångar.
          </note>
          <note>
            Kinas kampanj mot narkotika drivs bisarrt nog under devisen "Värdesätt
            livet, förkasta drogerna".
          </note>
          <note>
            Under denna devis om att värdesätta livet har man i landet avrättat
            tusentals personer.
          </note>
          <note>
            Luo Gan i kommunistpartiets centralkommitté sade med anledning
            av de här siffrorna: "Vi kommer att förstärka kampanjen med både
            mer personal och större ekonomiska resurser."
          </note>
          <note>
            Enligt uppgifter från Amnesty dödsdömdes nästan
          </note>
          <note>
            3 000 personer i Kina under förra året och 1 781
          </note>
          <note>
            avrättades. Detta är vad vi säkert vet, men förmodligen är mörkertalet
            betydande. På några få månader avrättade Kina fler människor än
            den övriga världen sammantaget hade gjort under de senaste tre
            åren.
          </note>
          <note>
            Varför hörs så få protester? Varför uppmärksammas det här så
            lite? Har vi i Sverige och i Europa glömt att en fjärdedel av
            jordens befolkning fortfarande lever under kommunistdiktaturer?
            Dödsstraff är principiellt fel och kränker människans rätt till
            liv. Än värre blir situationen av att dödsstraffen i Kina utmäts
            efter rättegångar som med varje mått mätt måste anses vara summariska,
            politiserade och orättvisa.
          </note>
          <note>
            På Amnestys hemsida kan man läsa följande tämligen vidriga uppgifter:
            "De flesta dödsdomar har offentliggjorts inför massiva åskådarskaror
            på idrottsarenor och andra offentliga platser. Fångar har även
            tvingats paradera på gator kantade av tusentals människor innan
            de slutligen blivit avrättade av en exekutionspluton på åkrar
            eller andra ställen. En sådan
          </note>
          <note>
            'parad', som genomförts i Yunnanprovinsen, uppges ha direktsänts
            i statlig tv. Andra 'parader' i Shaanzi under april och maj ska
            ha åsetts av ca 1 800 000
          </note>
          <note>
            personer."
          </note>
          <note>
            Det är alltså fråga om avrättningar som folknöje.
          </note>
          <note>
            Andra uppgifter talar om hur en avrättads familj efter avrättningen
            krävs på betalning för kulan som använts för att döda den närstående.
            Ytterligare andra uppgifter gäller att organ tas från dödsdömda
            och säljs på den internationella marknaden. Det innebär att staten
            - eller enskilda - kan ha ekonomiska drivkrafter för avrättningar.
          </note>
          <note>
            Rättegångar kan i Kina vara politiskt styrda och många gånger
            rena skenrättegångar. Att polisen använder tortyr och misshandel
            är vanligt. Det går t.o.m. så långt att människor dör. Det beräknades
            för något år sedan att regeringen höll närmare en kvarts miljon
            människor fängslade utan rättegång i arbetsläger, där de skulle
            omskolas genom hårt arbete.
          </note>
          <note>
            Vi vet att rättsapparaten används för politisk förföljelse. Oliktänkande
            och religiösa människor förtrycks och fängslas. Oppositionella
            förtrycks, förföljs och interneras.
          </note>
          <note>
            Samtidigt som Folkrepubliken Kina genomförde massavrättningar
            under Slå hårt-kampanjen kom signaler om att det demokratiska
            Taiwan, som i lika hög grad är en del av den kinesiska kultursfären,
            är på väg att inleda ett avskaffande av dödsstraffet.
          </note>
          <note>
            Taiwans justitieminister öppnade i fjol för att under kommande
            tre åren diskutera att ersätta dödsstraffet med längre fängelsestraff.
          </note>
          <note>
            I januari i år beslutade parlamentet att avskaffa lagen om, som
            det heter, kontroll och bestraffning av banditer. Den innehöll
            obligatoriska och automatiska dödsstraff för en rad olika brott
            som kidnappning och gängrelaterade rån.
          </note>
          <note>
            Ett fullt avskaffande av dödsstraffet skulle understryka Taiwans
            omvandling till en fullvärdig demokrati, med full respekt för
            mänskliga fri- och rättigheter. Samtidigt skulle Taiwans avskaffande
            av dödsstraffet påvisa genomskinligheten i Folkrepubliken
          </note>
          <note>
            Kinas försvar för mass- och missbruket av dödsstraff.
          </note>
          <note>
            Det finns inte, som regeringen i folkrepubliken påstår, några
            "särskilda omständigheter" som nödvändiggör, försvarar eller rättfärdigar
            bruket av dödsstraff i den kinesiska kultursfären.
          </note>
          <note>
            Jag tycker att Sverige bör understödja avskaffandet av dödsstraff
            i Taiwan, både i utrikespolitiken och i kontakter partier emellan.
          </note>
          <note>
            Fru talman! Eftersom män i Kina anses vara viktigare än kvinnor,
            har landets ettbarnspolitik lett till att blivande föräldrar aborterat
            flickfoster för att de i stället ska få en pojke som enda barn.
            Detta har lett till att det per 100 flickor föds 111 pojkar i
            Kina. Det blir alltså en snedfördelning mellan könen. Politiken
            har dessutom lett till tvångsaborter och barnamord och till att
            föräldrar överger sina flickebarn.
          </note>
          <note>
            Kina offentliggjorde i fjol en vitbok om sin befolkningspolitik.
            Fortfarande gäller ettbarnsnormen, men tvånget ska betonas mindre
            och belöningarna mer. Respekten för ettbarnspolitiken ska höjas
            genom förbättrad ekonomisk trygghet i form av pensionsfonder och
            andra former av bidrag.
          </note>
          <note>
            Speciellt ska bönderna få fördelar, eftersom de är särskilt angelägna
            om att få söner och därför föder fler barn. Bl.a. ska de få mark
            till husbyggen och bättre möjligheter till jobb.
          </note>
          <note>
            Det är naturligtvis bra att Kina uppger att tvånget i befolkningspolitiken
            ska minskas, men i grunden handlar frågan om att respekt för människors
            lika värde måste upprättas. Att hundratusentals, kanske miljoner
            flickor försvinner i Kina är en oacceptabel konsekvens av ettbarnspolitiken
            och synen på människors olika värde.
          </note>
          <note>
            Människovärdet är universellt. Det måste Sverige alltid hävda.
            Utplåningen av tusentals flickebarn måste stoppas.
          </note>
          <note>
            Kina behöver genomgripande demokratiska reformer, yttrande- och
            organisationsfrihet och fria medier. Staten måste börja respektera
            mänskliga frioch rättigheter. Tillsammans med det växande välstånd
            som en fri prisbildning och enskilt ägande lägger grunden för
            skulle folkmängdstillväxten kunna bringas under kontroll på positiva
            vägar. Genom satsningar på sjukvård kan barnadödligheten minskas.
          </note>
          <note>
            Genom sociala system och pensionsreformer kan behovet av många
            barn för försörjning på ålderns höst minska. Genom att människors
            lika värde understryks kan kvinnans ställning stärkas.
          </note>
          <note>
            Taiwan har gjort och gör allt detta, vilket visar att demokrati
            och mänskliga rättigheter i västerländsk mening är fullt förenliga
            och t.o.m. kan ingå en mycket lyckosam förening med den kinesiska
            kultursfären.
          </note>
          <note>
            De mänskliga rättigheterna är universella och måste respekteras
            universellt. Det gäller också människors rätt till liv i Folkrepubliken
            Kina. Sverige och
          </note>
          <note>
            EU måste verka för att användningen av dödsstraffet upphör, att
            rättsväsendet avpolitiseras, att tortyren upphör, att politiska
            fångar friges och att förföljelsen av oppositionella och religiösa
            personer upphör. Sverige måste ta avstånd från tvångsaborter och
            barnamord och verka för att flickor i Kina uppvärderas.
          </note>
          <note type="speaker">
            Anf. 47 ROSITA RUNEGRUND (kd):
          </note>
          <note>
            Fru talman! Sverige har en god tradition av att hjälpa, stödja
            och samarbeta med utvecklingsländer för att bekämpa fattigdom
            och svält. Huvudmålet för
          </note>
          <note>
            Sveriges internationella bistånd är att höja de fattigas levnadsnivå.
            Men jag tror att det är viktigt att vi i det här sammanhanget
            inte enbart talar om att lyfta de fattigaste folken till bättre
            materiellt välstånd. Ett hållbart bistånd handlar också om en
            känsla av värdighet och mänsklig dignitet.
          </note>
          <note>
            Solidaritet är en av de viktigaste principerna i den kristdemokratiska
            ideologin. Ordet solidaritet förknippas alltför ofta med vänsterrörelser,
            och tyvärr handlar det många gånger om materiell välfärd och social
            rättvisa. Men vi måste också visa solidaritet med den enskilde
            individen, dess civila friheter och politiska rättigheter.
          </note>
          <note>
            Fru talman! Demokrati- och MR-biståndet är oerhört viktigt i
            det internationella utvecklingssamarbetet, men prioriteras inte
            tillräckligt högt. Rädslan för att lägga sig i och svårigheten
            att tydliggöra mål gör att givare drar sig undan detta otydliga
            och svårdefinierade bistånd.
          </note>
          <note>
            I en bok som William Easterley nyligen kom ut med påvisar han
            att länder med stor etnisk spännvidd tenderar att ha mer korruption,
            sämre politik, sämre ledning och sämre regeringsutövande. Varför,
            kan man fråga sig. Jo, William Easterley påstår att den grupp
            som har makten inte ser till nationens totala välfärd utan bara
            till sin egen stams eller grupps.
          </note>
          <note>
            Länder med många olika folkgrupper, t.ex. vissa afrikanska länder,
            presterar sämre på bl.a. utbildningens och hälsovårdens område.
            Det saknas en konstruktiv nationell samsyn. I en rad av afrikanska
            länder ser vi just detta, oftast med konflikter som följd, och
            envåldshärskare som stannar på sin post utöver sin tid.
          </note>
          <note>
            Hur mycket medel och insatser har inte pumpats in i afrikanska
            länder för att bygga upp hus och vägar, för att få en fungerande
            infrastruktur, för att barn ska kunna gå till skolor och för att
            människor ska kunna få acceptabel hälsovård. Och visst har biståndet
            hjälpt. Men det internationella biståndet är bara en droppe i
            havet. Det behövs en genuin nationell utvecklingspolitik som verkligen
            tar sig an fattigdomsbekämpningen.
          </note>
          <note>
            Det har visat sig i världshistorien att demokrati och flerpartisystem,
            med alla dess brister, är överlägsna andra politiska system för
            att främja ekonomiskt välstånd, social rättvisa och respekt för
            mänskliga rättigheter för hela befolkningen och inte enbart en
            viss grupp.
          </note>
          <note>
            När det gäller Balkan, framför allt Bosnien och
          </note>
          <note>
            Hercegovina, har det även här givits massor av internationellt
            bistånd. Men alltför mycket bistånd har varit inriktat på materiella
            ting som vägar, hus och infrastruktur, och alldeles för lite på
            att bygga upp en fungerande demokrati och institutioner som verkar
            för mänskliga rättigheter. Korruptionen har varit påfallande på
            Balkan, och mycket biståndsmedel har inte nått fram till dem som
            behöver hjälpen. Därför vänder nu vissa internationella biståndsgivare
            Bosnien ryggen.
          </note>
          <note>
            Vi måste våga ge bistånd till demokratiska strukturer och till
            demokratiska politiska partier. Vi kan inte enbart stödja det
            s.k. civila samhället och tro att en demokratisk kultur ska växa
            fram snabbt. Vi måste även stödja politiska partier med vår erfarenhet
            och mer tekniskt bistånd. Sverige har i dag ett intressant instrument
            i de utvecklingsmedel som ges till svenska politiska partier för
            att bistå partier i u-länder i syd och i öst. Detta bistånd har
            nu permanentats, men det behöver ytterligare vitaliseras och respekteras
            i biståndskretsar. Demokratibiståndets status behöver höjas.
          </note>
          <note>
            Det är valda politiker i utvecklingsländer som kan svara för
            reformer och för omsorg om fattigdomsbekämpning och hållbar utveckling.
            Kan politiska partier reformeras i riktning mot minskad fokusering
            på etnisk tillhörighet, mer demokratiska ledarval, ökat kvinnligt
            deltagande i politiken, mer konkreta partiprogram och ideologier
            som kan följas upp i termer av genomförande; ja, då kan utvecklingsländer
            röra sig i riktning mot ett gott regeringsutövande med ansvar
            för dem man styr.
          </note>
          <note>
            I Kristdemokraternas råd för demokrati och utveckling jobbar
            vi, liksom övriga politiska partier här i kammaren, med demokratibistånd
            runtom i världen.
          </note>
          <note>
            Fru talman, låt mig här lyfta fram ett exempel.
          </note>
          <note>
            I november och december 2001 genomförde vi tillsammans med ett
            amerikanskt demokratiinstitut flerpartiworkshops för distrikts-
            och lokalpolitiker från åtta av de kenyanska partierna i sex av
            Kenyas åtta provinser. Dessa landsomfattande workshops gav ledande
            politiker på lokal nivå utbildning i särskilda, för politiker
            viktiga, områden och gav möjlighet till diskussioner mellan de
            olika partiföreträdarna om bl.a. demokrati och partiorganisation,
            kommunikation och utveckling. Dessa workshops, som nådde fler
            än
          </note>
          <note>
            240 partipolitiker, planerades som ett svar på förfrågningar
            från partiledare på lokal och nationell nivå som efterfrågat kapacitetsuppbyggnad
            på lokal nivå.
          </note>
          <note>
            För första gången genomfördes ett sådant projekt på lokal nivå
            i Kenya.
          </note>
          <note>
            Vi kan ge mer av sådant här demokratibistånd.
          </note>
          <note>
            Det går att mäta mål, och man får lägga sig i. Detta bistånd
            efterfrågas kraftigt av många demokratirörelser runtom i världen,
            och vi som sitter med i AWEPA
          </note>
          <note>
            märker att det behövs och efterfrågas en kontakt politiker emellan
            och parlamentsledamöter emellan, såväl i diktaturer som i nyblivna
            och utvecklade demokratier. Vi måste våga stå upp och stödja dem
            som verkligen arbetar för demokrati och mänskliga rättigheter
            i sina respektive länder. Givare har länge avkrävt sina samarbetsländer
            good governance. Det är dags nu att mer aktivt arbeta med dem
            som utformar och lägger den politiska grunden för regeringsutövandet.
          </note>
          <note type="speaker">
            Anf. 48 ELVER JONSSON (fp):
          </note>
          <note>
            Fru talman! När utrikespolitik diskuteras, säkerhetsfrågor prövas,
            biståndsinsatserna ventileras och flyktingsituationen besvärar
            oss inser vi alltmer att vi i Sverige och Norden lever i den privilegierade
            delen av världen. Sverige har, fru talman, trots sin litenhet
            en roll att spela i världspolitiken.
          </note>
          <note>
            Över hela vår värld finns otaliga konflikter tydligt markerade,
            här i Europa, inte minst på Irland och
          </note>
          <note>
            Balkan, men också i Mellanöstern, Fjärran Östern,
          </note>
          <note>
            Afrikas många fattigländer och också på den amerikanska kontinenten.
            Mycket mänsklig tragik utspelas och strävsam uppbyggnad slås sönder.
            Oerhörda resurser går till krigsindustri och militärinsatser,
            och det finns, fru talman, inga vinnare. Förlorarna är desto fler.
          </note>
          <note>
            Vårt privilegium i Norden handlar också om att vi i nära 200
            år inte har haft några militära sammandrabbningar inom eller mellan
            de nordiska länderna.
          </note>
          <note>
            Tvärtom har vi exempel på hur tvistefrågor kan lösas utan konflikter.
            Åland är ett sådant exempel. Unionsupplösningen mellan Norge och
            Sverige och förändringen 1921 av gränsen mellan Tyskland och Danmark
            är andra exempel. I det senare fallet flyttades landsgränsen sex
            mil norrut. Detta ger tydliga besked om att frågor kan lösas om
            de blir rätt hanterade. I det dansk-tyska fallet var det gränsöverskridande
            överläggningar och en folkomröstning. Det jag nu nämnt är bra
            exempel på hur man löser konflikter och skulle mycket väl kunna
            vara stilbildande för många länder ute i världen.
          </note>
          <note>
            Det som kom att spela vårt historiska demokratiska förlopp i
            händerna var den folkliga rörelse som fick en bredd och en styrka
            i såväl det religiösa livet som inom socialpolitiken och det fackliga
            arbetet.
          </note>
          <note>
            Liberala strömningar drev fram kravet på den allmänna skolutbildningen,
            och 1842 beslöts den folkskolestadga som skulle garantera alla
            svenska barns rättighet att lära sig läsa, skriva och räkna. Inom
            parentes sagt var det en reform som för övrigt ännu inte nått
            sitt mål, då man ser till dagens alltför stora utslagning ur den
            svenska skolan. Men när det är sagt är det ingen tvekan om att
            160 års rätt till allmän folkskola har varit en styrka som de
            klassiska folkrörelserna - väckelserörelsen, nykterhetsrörelsen
            och den fackliga rörelsen - kunde bygga på då de i allt väsentligt
            och i stor enighet drev fram den demokrati som vårt land och de
            nordiska länderna haft så stor glädje av.
          </note>
          <note>
            Demokratin har ett stort egenvärde. Ett demokratiskt genombrott
            skulle i många länder kunna bli den hävstång som skulle lyfta
            folk och länder till ett anständigt umgänge. Mycket blod skulle
            hindras från att flyta på slagfälten och tyranneriet skulle bli
            starkt begränsat. Våra erfarenheter och iakttagelser av fascistiska
            och kommunistiska diktaturregimer har hjälpt oss att inse hur
            förödande det blir då respekten för människor och människovärdet
            trampas under stövelklacken eller där kulorna genomborrar och
            dödar.
          </note>
          <note>
            Demokrati och folkstyre skulle också kunna bli framgångsreceptet
            därför att det inte är folken som driver krigsteserna. Det är
            i stället deras okloka och grymma ledare.
          </note>
          <note>
            En stabil och utvecklad demokrati på Nordirland eller Balkan,
            i Ryssland, Afrika och Mellanöstern skulle vara något av ett universalmedel
            för att över huvud taget få slut på våld och terror och kunna
            få en fair chans att bygga upp det som är sönderslaget och hjälpa
            unga människor till en ny och fredlig start i sitt eget land.
          </note>
          <note>
            Att folkligt umgänge och politisk demokrati betyder mycket kan
            vi se av den utveckling som har skett av nära samarbete mellan
            Baltikum och Norden.
          </note>
          <note>
            Nordiska rådet blev ju för övrigt en dörröppnare, för att inte
            säga murbräcka, då rådet rent fysiskt var före de nordiska ländernas
            ambassader när man öppnade informationskontor i Tallinn, Riga
            och Vilnius. Det blev en viktig signal till den gamla sovjetledningen,
            nämligen att det fanns ett tydligt nordiskt intresse för hur utvecklingen
            på Baltikum skedde.
          </note>
          <note>
            Tidigt var också den nordiska liberala gruppen på besök i Kaliningrad.
            Detta lilla landområde har mycket av gammal sovjetisk prägel och
            är ett skräckinjagande exempel på etnisk rensning intill hundra
            procent. Den ungefär en miljon stora befolkningen drömmer om att
            få en utvecklad demokrati och ett liv i fred och frihet. Därför
            är det en svensk men också samlad nordisk uppgift att kring våra
            Östersjöländer främja demokratin, freden, miljön och näringslivets
            utveckling och därmed en bas för den folkliga välfärden.
          </note>
          <note>
            Det går en urbaniseringsvåg över våra länder. Det gäller fattiga
            u-länder och rika i-länder. Allt färre storstadsområden får alltfler
            invånare och allt större områden glesnar och tunnas ut på befolkning.
            I våra välfärdsländer leder det till försvagad service i stora
            områden och trängselproblem i våra städer. När det sker i fattiga
            u-länder blir ett sådant problem ännu större.
          </note>
          <note>
            Det svenska biståndet, som i hög grad har fått sin inspiration
            ur frivilligorganisationerna, kyrkorna och de många ideella rörelserna,
            har gått i täten för att också Sverige och andra välfärdsstater
            ska göra insatser för de fattiga länderna. Vi har ofta sagt att
            det är genererande att samtidigt som regeringen talar om att det
            går bra för Sverige har majoriteten i denna riksdag legat och
            bromsat en snabb uppräkning av svensk biståndsinsats till utlovad
            nivå. Här har främst socialdemokrater och moderater funnit varandra
            när det gäller att pruta på globala solidaritetsinsatser.
          </note>
          <note>
            Svensk biståndspolitik har i sina metoder förbättrats avsevärt
            från 50-talets mer krampaktiga för att inte säga komplexfyllda
            attityd mot de s.k. NGO-
          </note>
          <note>
            insatserna. Min uppfattning är att betydligt mer skulle kunna
            kanaliseras över det frivilligarbete som inte minst ungdomar från
            många länder är beredda att gå in i. Sådant arbete i nära kontakt
            med flykting- och fattigländer behöver uppmuntras.
          </note>
          <note>
            Fru talman! Vår flyktingpolitik behöver delas upp i tre bitar:
          </note>
          <note>
            1. I det korta perspektivet behövs ett generöst flyktingmottagande.
          </note>
          <note>
            2. Andra västländer måste engageras till att ta en större andel
            av flyktingbördan.
          </note>
          <note>
            3. Sverige måste, nationellt och genom EU, FN
          </note>
          <note>
            och andra samarbetspartner, hårt driva frågor som undanröjer
            skälen för att människor behöver fly.
          </note>
          <note>
            Vi får inte glömma att det ytterst handlar om människor, våra
            systrar och bröder. Alla har rätt till det som i bästa mening
            kan kallas för en människovärdig tillvaro.
          </note>
          <note type="speaker">
            Anf. 49 AGNETA BRENDT (s):
          </note>
          <note>
            Fru talman! Sveriges samarbete med Ryssland har ökat alltmer
            under 1990-talet. Efter det kalla krigets slut har vi åter en
            mängd kontakter österut. Ryssland är oerhört viktigt för oss.
            Det ligger i vårt intresse att utvecklingen i Ryssland går framåt
            och att landet utvecklas till en välmående demokrati. Men om vi
            vill ta vara på dessa möjligheter måste vi satsa ännu hårdare
            på kontakterna med Ryssland än vi gjort hittills. Det poängterade
            också Urban Ahlin tidigare.
          </note>
          <note>
            Det var därför mycket positivt att utrikesministern i sitt tal
            tidigare i dag betonade att Sverige kommer att öka kontakterna
            med EU:s nya grannar, att regeringen inlett ett nytt samarbetsprogram
            med Central- och
          </note>
          <note>
            Östeuropa och att man vill fördjupa dialogen mellan
          </note>
          <note>
            EU och Ryssland. Det generalkonsulat som senare i år kommer att
            inrättas i Kaliningrad är också ett steg i rätt riktning.
          </note>
          <note>
            Jag har tillsammans med andra riksdagsledamöter besökt Kaliningrad
            vid ett flertal tillfällen. Både vid kontakterna med officiella
            representanter och i kontakterna med enskilda personer har man
            betonat att
          </note>
          <note>
            EU:s utvidgning kan bli mycket positiv för området.
          </note>
          <note>
            Kaliningrads läge ger EU och Ryssland unika möjligheter för den
            sociala och ekonomiska integrationen av
          </note>
          <note>
            Ryssland i den europeiska regionen. Men man har också pekat på
            de problem som måste lösas. Det handlar bl.a. om transitproblem
            som kan uppstå när
          </note>
          <note>
            Kaliningrads grannar blir medlemmar i EU. Man har också uttryckt
            oro över att det sedan förra hösten inte finns någon internationell
            flygförbindelse till och från
          </note>
          <note>
            Kaliningrad. Man måste i dag flyga via Moskva eller
          </note>
          <note>
            Sankt Petersburg.
          </note>
          <note>
            Kaliningrad ligger mittemellan två världar. Det är en rysk enklav
            vid Östersjöns strand som gränsar till
          </note>
          <note>
            Litauen och Polen. Någon kontakt landvägen till moderlandet har
            man inte, men man kan i dag resa genom Litauen eller Polen. Annars
            får man färdas sjövägen till Sankt Petersburg.
          </note>
          <note>
            Historiskt har staden legat under preussisk, teutonisk, tysk,
            svensk, fransk och rysk överhöghet. I slutet av andra världskriget,
            då staden ingick i Tyskland och hette Königsberg, bombades hela
            den centrala medeltida staden sönder och samman av de allierade
            och intogs sedan av Röda armén. Tyskarna slängdes ut och en rysk
            stad byggdes upp med namnet Kaliningrad. Det är inte första gången
            staden har varit rysk. Mellan 1758 och 1762 styrdes den av Ryssland.
          </note>
          <note>
            I övrigt har makthavarna, som jag sade tidigare, skiftat genom
            århundradena.
          </note>
          <note>
            I dag står Kaliningrad inför en rad problem som måste lösas.
          </note>
          <note>
            - Kaliningradområdets sociala och ekonomiska utveckling är sämre
            än den genomsnittliga utvecklingen i Ryssland. Produktionsbortfallet
            sedan 1991 har varit större än i övriga Ryssland.
          </note>
          <note>
            - Levnadsstandarden är klart lägre.
          </note>
          <note>
            - Brottsligheten, bl.a. grova våldsbrott och narkotikabrott,
            ligger över genomsnittet för hela Ryssland.
          </note>
          <note>
            - Det finns sex gånger fler hivpositiva i Kaliningrad än i hela
            landet.
          </note>
          <note>
            - Områdets del i miljöföroreningarna i södra Östersjön är proportionellt
            sett större än andra områdens.
          </note>
          <note>
            Den tilltagande klyftan till de snabbt växande polska och litauiska
            ekonomierna och till de rika EU-
          </note>
          <note>
            medlemmarna i Östersjöregionen innebär uppenbara faror när det
            gäller den s.k. mjuka säkerheten. När
          </note>
          <note>
            Litauen och Polen går med i EU kommer Kaliningrad att bli en
            rysk enklav inne i EU, och då kan flera av de problem som jag
            nyss nämnde bli än mer akuta.
          </note>
          <note>
            I dag sker mycket av Kaliningrads handel och kontakter med övriga
            Ryssland genom olika förmånliga avtal med Litauen och Polen. EU:s
            regelverk är inte lika generöst, särskilt inte när det gäller
            att utfärda visum till ryssar. Detta kan resultera i att Kaliningrad
            blir avstängt från omvärlden sånär som på sjövägen till Sankt
            Petersburg.
          </note>
          <note>
            Å ena sida riktar EU uppmaningar till Polen och
          </note>
          <note>
            Litauen att söka integrera Kaliningrad i regionen med
          </note>
          <note>
            "ekonomiskt, kulturellt och socialt samarbete som en överordnad
            målsättning". Å andra sidan kräver man att Polen och Litauen täpper
            till gränsen genom visumtvång.
          </note>
          <note>
            En sådan utveckling skulle vara olycklig för utvecklingen i området
            och omöjliggöra bl.a. den arbetspendling som i dag sker mellan
            Kaliningrad och omgivande länder. I stället bör man ha visumfrihet
            för kaliningradbor eller i varje fall ett permanent tillstånd
            att röra sig fritt över gränserna.
          </note>
          <note>
            Hongkongbor har ett sådant särskilt tillstånd, ett
          </note>
          <note>
            Hongkongpass. En liknande lösning borde vara möjlig för Kaliningrad.
            Sverige bör inom EU arbeta för att lösa upp knuten med visumreglerna
            före Polens och Litauens inträde i EU.
          </note>
          <note>
            Det andra stora problemet är de gränsöverskridande fenomen som
            sprider sig mellan Kaliningrad och övriga länder runt Östersjön.
            Två exempel på sådana fenomen är organiserad brottslighet och
            epidemiologiska sjukdomar. Sverige måste utöka samarbetet mellan
            polismyndigheterna runt Östersjön för att få bukt med den organiserade
            brottsligheten. Den berör alla länder kring Östersjön och måste
            bekämpas gemensamt. Sverige borde även intensifiera samarbetet
            mellan sjukvården i Sverige och Kaliningrad och särskilt fokusera
            på de epidemiologiska sjukdomarna som t.ex. tuberkulos och hiv.
          </note>
          <note>
            Fru talman! Samtidigt som EU-utvidgningen innebär vissa problem
            kommer den också att innebära nya möjligheter för Kaliningradområdet.
            Området skulle kunna utvecklas till en brygga mellan det välbärgade
            Europa och det sämre lottade Ryssland. Med ökade insatser från
            EU skulle området kunna öppnas för internationellt samarbete och
            bättre integreras i regionen, vilket skulle kunna resultera i
            ökade utländska investeringar, snabbare tillväxt och förbättrade
            sociala förhållanden.
          </note>
          <note>
            Det finns ett mycket stort och brett engagemang och intresse
            hos folkrörelser, organisationer och människor i allmänhet för
            ett samarbete med länderna runt Östersjön. Samarbetet mellan Sverige
            och Kaliningrad rymmer stora möjligheter. Sverige borde gemensamt
            med myndigheterna i Kaliningrad satsa på att också utöka turismen
            mellan Sverige och Kaliningrad.
          </note>
          <note>
            Turismen spelar inte bara en ekonomisk roll. Den skulle även
            kunna bidra till att skapa större förståelse mellan människorna
            i de båda länderna. Det skulle i sin tur förmodligen främja det
            ekonomiska samarbetet och den ekonomiska utvecklingen både i Sverige
            och i Kaliningrad.
          </note>
          <note type="speaker">
            Anf. 50 BIRGITTA AHLQVIST (s):
          </note>
          <note>
            Fru talman! Jag är mycket glad att utrikesminister
          </note>
          <note>
            Anna Lindh i regeringens utrikespolitiska deklaration tar upp
            Barentssamarbetet som ett enskilt begrepp.
          </note>
          <note>
            Tidigare ingick detta samarbete i beteckningen Östersjösamarbetet
            och blev på det sättet ofta bortglömt.
          </note>
          <note>
            Barentsregionen - som jag hoppas att de flesta i riksdagen och
            kammaren nu känner till efter alla mina inlägg - omfattar de nordligaste
            regionerna av Sverige, Norge, Finland och nordvästra Ryssland.
            Det är ett område på total 1 755 kvadratkilometer med sex miljoner
            invånare.
          </note>
          <note>
            Det är ett mycket aktivt område, och samarbetet betyder naturligtvis
            mycket för oss som bor i norr.
          </note>
          <note>
            Men det betyder också mycket för övriga Sverige och hela Europa.
            Det mesta samarbetet bygger på gränsrötterna - folkliga kontakter,
            folkrörelser, enskilda företagare, forskare, lärare, skolungdomar
            m.fl. Det kan beskrivas som en nedifrån-och-upp-modell för regional
            samverkan som är unik i Europa.
          </note>
          <note>
            Tack vare Barentssamarbetet säkrar vi en fredlig och stabil utveckling
            i regionen. Vi befäster och vidareutvecklar de kulturella banden
            mellan folken. Vi lägger på detta sätt grunden för en bärkraftig
            ekonomisk och social utveckling i området.
          </note>
          <note>
            Vi medverkar också till en utveckling som tar hänsyn till urbefolkningens
            intressen genom deras deltagande i samarbetet. I området bor och
            verkar bl.a. samer, vesper och nenetser. Vi är inte nöjda med
            det vi har gjort och vill gå vidare. Vi känner att vi vill fortsätta.
          </note>
          <note>
            Det är nödvändigt att ytterligare stärka processen och befrämja
            en längre gående integration och ett utökat samarbete. För att
            åstadkomma det fordras en bättre samordning av de svenska Barentsinsatserna
            och ett förbättrat informationssystem inte minst på
          </note>
          <note>
            Internet. Det behövs också ett förbättrat nätverkssamarbete mellan
            myndigheter, näringsliv och universitet och effektivare användning
            av Interregmedel.
          </note>
          <note>
            Det behövs förbättrad fysisk infrastruktur, bättre nyttjande
            av distansöverbryggande tekniker och inte minst decentraliserade
            pengar för samarbete.
          </note>
          <note>
            För att kunna göra allt det bör ett Barentsinstitut inrättas
            i norra Sverige på samma sätt som det inrättades ett institut
            för samarbetet kring Östersjön. Ett sådant institut skulle vara
            ett stort stöd i myndigheters, universitetens, näringslivets,
            folkrörelsernas och de enskildas arbete.
          </note>
          <note>
            Ett Barentsinstitut borde ha en stark europeisk profilering och
            inrikta sig på att bli ett väl fungerande verktyg i kontakter
            och i nätverks- och kunskapsuppbyggnad inriktat mot Barentsområdet.
            Det borde vara ett institut som skulle ha samarbete med det redan
            befintliga Östersjöinstitutet i Karlskrona, som har lång erfarenhet
            av liknande verksamhet. Både Nordnorge och Nordfinland har redan
            den här typen av institut medan vi i Sverige saknar ett sådant
            instrument för Barents.
          </note>
          <note>
            Fru talman! Det officiella Barentssamarbetet bygger på två dimensioner
            - en central och en regional.
          </note>
          <note>
            Den centrala organisationen är Barentsrådet, som är ett mellanstatligt
            samarbete, och den regionala organisationen är Regionrådet.
          </note>
          <note>
            Barentsrådet bildades 1993, och ordförandeskapet roterar mellan
            länderna i tvåårsperioder. Just nu är
          </note>
          <note>
            Sverige ordförandeland fram till november år 2003.
          </note>
          <note>
            Som ordförandeland i Barentsrådet har vi ett stort ansvar att
            leda samarbetet framåt och se till att konkreta saker uträttas.
          </note>
          <note>
            Barentsrådet fungerar som ett ministerråd i första hand för berörda
            utrikesministrar. Men ministerrådsmöten kan också ordnas av övriga
            fackministrar.
          </note>
          <note>
            Sverige har prioriterat frågor som rör tullen, transporter, energi,
            miljö, kärnsäkerhet och hälso- och ungdomsarbete. Som prioriterad
            fråga ingår också ansvarsavtalet om kärnavfall. Den frågan måste
            lösas under vårt ordförandeskap. Det är ett avtal som vi har väntat
            på länge för att kunna fortsätta arbetet med kärnsäkerhet. Vi
            har också i flera år väntat på att
          </note>
          <note>
            Salla tullstation, som är färdigbyggd, ska öppnas så att vi slipper
            att åka flera mil extra för att ta oss in i
          </note>
          <note>
            Ryssland.
          </note>
          <note>
            En annan fråga som jag också vill ta upp i detta sammanhang är
            kvinnornas situation, prostitution och kvinnohandel, som i dag
            är den mest lönsamma handeln i världen. Även den blomstrar i detta
            område.
          </note>
          <note>
            Det är fruktansvärt. Här återstår mycket att göra även för Barentsrådet.
          </note>
          <note>
            Avslutningsvis vill jag tacka regeringen som tillsatt en utredning
            om Barentssamarbetet. Utredningen ska vara klar i slutet av mars
            i år. Den ska utreda den framtida hanteringen av frågor som rör
            Barentssamarbetet i syfte att bibehålla kontinuitet i verksamheten
            och stärka långsiktigt svenskt deltagande i detta samarbete.
          </note>
          <note>
            Fru talman! Jag hoppas mycket på denna utredning och på de förslag
            och beslut som riksdag och regering kommer att fatta efter att
            ha studerat utredningen.
          </note>
          <note>
            Barentsinstitut, kärnavfallsavtal och tullstation i
          </note>
          <note>
            Salla är bara tre konkreta, viktiga Barentsfrågor som måste få
            en bra lösning för Barentsregionens bästa.
          </note>
          <note>
            Men vi får aldrig glömma bort det långsiktiga arbetet, t.ex.
            arbetet för att göra ett bättre samhälle för kvinnorna.
          </note>
          <note>
            Det säkerhetsfrämjande samarbetet är en hörnsten i svensk utrikespolitik.
            Samarbetet i Barents stärker säkerheten och integrationen i vårt
            närområde.
          </note>
          <note type="speaker">
            Anf. 51 INGER LUNDBERG (s):
          </note>
          <note>
            Fru talman! För ett par veckor sedan var 9 kvinnliga parlamentariker
            från Rwanda på besök hos Awepa och den svenska riksdagen, 9 av
            de totalt 18 kvinnorna i det 74 män och kvinnor starka parlamentet.
          </note>
          <note>
            De behöver stöd i det parlamentariska arbetet. Demokratin behöver
            redskap. Det behövs fungerande rutiner i parlamentet, en kunnig,
            oberoende och omutbar byråkrati, tydliga spelregler mellan majoritet
            och opposition. Kvinnor måste få möjlighet att arbeta som goda
            kamrater tillsammans med manliga kolleger.
          </note>
          <note>
            Landet behöver en konstitution som tar avstamp i lokala och regionala
            förutsättningar. Demokratin förutsätter en öppen och bred debatt
            och medier som vågar och vill bidra till en kritisk och öppen
            analys av samhällsutvecklingen och människors förmåga att bära
            makt och ansvar.
          </note>
          <note>
            Demokratiarbetet i Rwanda, i hela Afrika, liksom i Sverige måste
            gå hand i hand med insatser för kunskap och bildning så att alla,
            inte bara några, ska kunna ta sitt ansvar för samhällets utveckling.
          </note>
          <note>
            Våra kollegers insikt är tydlig. Det finns ingen annan långsiktigt
            hållbar väg att fredligt hantera konflikter, säkra tillväxt och
            utveckling än en fungerande och livskraftig demokrati. Därför
            blir en av de viktigaste uppgifterna för partnerskapet mellan
            Afrika och
          </note>
          <note>
            Europa insatser som stärker ländernas möjligheter att bygga en
            stabil och folkligt förankrad demokratisk struktur.
          </note>
          <note>
            Connie Bwisza, Bernadette Kanzayire, Jacqueline
          </note>
          <note>
            Muhongayire och de sex andra kollegerna från
          </note>
          <note>
            Rwanda tänkte och kände samma ansvar som vi, men de bar en annan
            ryggsäck.
          </note>
          <note>
            En hade legat gömd i en kyrka när hundratals människor mördades
            runtom henne. Hon såg sin syster mördas i bushen och förlorade
            sina föräldrar i folkmordet. En annan satt inspärrad i ett mörkt
            rum under de hundra dagar då var sjunde vuxen rwandier mördades.
            En tredje såg maken och två barn mördas.
          </note>
          <note>
            Alla hade de förlorat någon nära anhörig i det folkmord där 10
            000 människor om dagen mördades under de fasansfulla 100 dagar
            då världen blundade.
          </note>
          <note>
            Ändå var det inte hämnd, som dominerade deras politiska strävan.
          </note>
          <note>
            Den som bär på så tunga sorger och så vidriga minnen som Rwandas
            folk måste bearbeta sina minnen och tala om det som hänt. Rättvisa
            måste skipas.
          </note>
          <note>
            120 000 rwandier ska nu dömas i de lokala bydomstolarna. Men
            Connie och hennes kamrater vill utrota hämnden och vedergällningen
            från agendan i det nya
          </note>
          <note>
            Rwanda. De talar inte längre om hutuer och tutsier, utan om folket
            i Rwanda. De som sett den yttersta galenskapen och det vidrigaste
            våldet är säkert de som förstår att hämnd ingenstans leder.
          </note>
          <note>
            Fru talman! Kanske är det de som borde sitta framför Ariel Sharon,
            ledarna för Hamas och al-
          </note>
          <note>
            Qaida, krigsledarna på Balkan, Sadam Hussein, ja, kanske t.o.m.
            framför George Bush och säga: Grabbar, rättvisa måste skipas.
            Galningar måste stoppas.
          </note>
          <note>
            Men öga för öga, tand för tand är lika korkat och lika farligt
            i dag som för tusentals år sedan. Och kanske borde kvinnorna från
            Rwanda säga till deras fruar, döttrar och vänninor: Sitt inte
            där och beundra det vulgära våldet, var inga medlöpare, våga säga
            ifrån!
          </note>
          <note>
            Det är bara försoning, respekt och empati som långsiktigt säkrar
            tryggheten.
          </note>
          <note>
            Till en av Rwandas stora utmaningar hör kampen mot hiv/aids.
            Rwanda är inte ensamt. I hela södra
          </note>
          <note>
            Afrika grasserar farsoten. 28 miljoner är smittade. 1
          </note>
          <note>
            miljon barn har förlorat sina föräldrar. Hela släkter har utplånats.
            Skolbarn står utan lärare, vårdcentraler utan läkare. En redan
            låg medelålder i världens fattigaste länder blir ännu lägre. I
            Moçambique lever bara fyra av fem barn till femårsdagen.
          </note>
          <note>
            Så annorlunda är det mot Europa. Jag var ordförande i Örebro
            läns aidsdelegation i mitten på 80-
          </note>
          <note>
            talet. Vi var rädda då. Vi räknade varenda nysmittad:
          </note>
          <note>
            Nu är det 12 som är smittade i Örebro län, nu är det
          </note>
          <note>
            13, nu är det 14, nu är det 15. Vi mobiliserade allt som välfärdssamhället
            hade, och vi lyckades. Det var inte min förtjänst. Det var samma
            framgång i
          </note>
          <note>
            Västmanland, Stockholm, Västerbotten och Halland.
          </note>
          <note>
            Det är inte så att hiv/aids är utrotat i Sverige. Fortfarande
            lever människor med hiv, fortfarande dör människor av aids. Men
            hiv/aids blev aldrig det hot mot det moderna samhället som vi
            befarade när kampen mot aids började i Sverige började.
          </note>
          <note>
            I Afrika var situationen annorlunda. Där fanns inte det starka
            samhälle som kunde mobilisera, behandla och förebygga. Nu börjar
            Afrika mobilisera.
          </note>
          <note>
            Uganda och Botswana har gått före och visat att ledare som tar
            upp aidsproblemet till ytan och vågar vara föredömen också kan
            påverka epidemins utbredning.
          </note>
          <note>
            Nyligen höll Mbeki ett tal inför Sydafrikas parlament där han
            - äntligen - var tydlig om det politiska ansvaret i kampen för
            aids.
          </note>
          <note>
            När vi inom Awepa har mött afrikanska kolleger på gemensamma
            konferenser om aids har de ställt tydliga krav på sig själva.
            Världen och Afrika måste inse att hiv/aids utsätter Afrika för
            en kris som hotar både befolkning och välfärd. Bland de krav de
            ställer på sig själva finns:
          </note>
          <note>
            En bred mobilisering, både lokalt, regionalt och på riksnivå
            i kampen mot aids. Orsakerna till och behandlingen av hiv/aids
            får aldrig förnekas av politiken eller av medicinen.
          </note>
          <note>
            Kampen mot hiv/aids ställer höga krav på ledarskap. Ledare som
            drabbas måste våga tala om sitt lidande och bli förebilder för
            andra. Sugardadies hör inte hemma i det demokratiska Afrika.
          </note>
          <note>
            Kvinnornas ställning i Afrika måste stärkas.
          </note>
          <note>
            Fru talman! Hiv/aids-epidemin i Afrika är också världens kris.
            Och det är bråttom. Insatserna för bistånd till Afrika måste öka.
            Skuldavskrivning är en avgörande förutsättning för att Afrika
            ska kunna använda sina egna pengar för utveckling och för kamp
            mot hiv/aids.
          </note>
          <note>
            Demokratibiståndet måste sättas i fokus. Biståndet till Afrika
            måste inriktas på åtgärder som stöder utvecklingen långsiktigt.
            Sverige ska påverka attityderna till preventivmedel.
          </note>
          <note>
            Världen kommer inte att lyckas i kampen mot aids om inte den
            rika världen ökar biståndet. Jag är stolt över att vi i det socialdemokratiska
            partiet har fattat ett beslut om en tidsplan för enprocentsbiståndet.
            Det är pinsamt att vi i EU fortfarande ligger på ett genomsnitt
            på 0,2 %. Jag tror att vi är väldigt många som är skakade över
            den amerikanske presidentens förslag om att avsätta ytterligare
            48 miljarder dollar, 500
          </note>
          <note>
            miljarder kronor, till försvaret. Världen hade väntat på en kraftig
            ökning av USA:s biståndsinsatser.
          </note>
          <note>
            Käre George Bush! Är det ändå inte så att USA
          </note>
          <note>
            har världens starkaste försvar? Är det inte trist och dåligt
            att ni i stället för bistånd föreslår försvarsökningar?
          </note>
          <note>
            Bushadministrationen visar att man ingenting sett, ingenting
            förstått och ingenting lärt när man sätter upprustning av världens
            starkaste militära makt före en ökning av biståndet.
          </note>
          <note>
            Fru talman! Afrikas framtid angår oss alla.
          </note>
          <note type="speaker">
            Anf. 52 LENNART FRIDÉN (m):
          </note>
          <note>
            Fru talman! Det här har gått lite fortare än jag hade väntat
            mig. Det blir ett anförande lite fritt ur hjärtat - det är mitt
            manus.
          </note>
          <note>
            Det har varit stort och smått i dagens debatt. Det har varit
            allt från utfiskningen i Nordsjön till medlemskap i Nato och nu
            senast bl.a. vad som händer efter den 11 september och USA:s sätt
            att agera.
          </note>
          <note>
            Jag är övertygad om att man, om man har lyssnat på den här debatten,
            har kunnat konstatera att vi nog skulle kunna hålla på ganska
            länge, inte minst för att man genom den här uppläggningen nu hela
            tiden som sagt blandar stort och smått. Vi skulle säkert kunna
            ha en heldag bara kring bl.a. det som jag tänkte ägna mig lite
            grann åt, nämligen mänskliga rättigheter.
          </note>
          <note>
            Men först tänkte jag ta upp en annan fråga. Vi har under förra
            året, jag tror att det var två gånger, varit besökta av delegationer
            från Mongoliet. Det är ett land som efter 75 år av kommunistiskt
            förtryck efter sina första fria val lyckades få en demokratisk
            regering baserad på Moderaterna och Socialdemokraterna i Mongoliet.
          </note>
          <note>
            Det är ett land som vi var ett par stycken som var de första
            svenska politiker som besökte efter det att man hade haft regimskiftet.
            Man ville lyssna på hur vi arbetar politiskt i vårt land. Den
            senaste gruppen som var här och besökte riksdagen, och då bl.a.
            oss i den svensk-mongoliska kontaktgruppen, kom fortfarande ihåg
            hur varmt vi talade för våra folkrörelser, våra olika rörelser.
            De markerade också att ska man ha ett antal NGO:er, som vi kallar
            det internationellt, ska dessa självfallet vara skapade underifrån
            och inte komma genom direktiv och dekret uppifrån.
          </note>
          <note>
            Det här är ett land som ligger inklämt mellan
          </note>
          <note>
            Ryssland och Kina där Kina visar väldig oro för att deras uppenbara,
            tydliga och faktiskt ganska lyckade demokratiska steg framåt ska
            sprida sig till Inre Mongoliet, som ju är en provins i Kina självt.
            Det innebär också att man från kinesiskt håll ofta när det är
            något problem i området vill skylla på mongolerna.
          </note>
          <note>
            Vad vill de då oss? Jo, de ser att vi har stora grannar. Det
            är en likhet mellan dem och oss. De har tittat på Sverige och
            sett att vi säkert kan hjälpa. Men vad de vill ha är inte pengar.
            De vill inte ha en massa slantar, utan de vill ha experthjälp.
            De vill att vi ska hjälpa till med att stödja uppbyggnaden av
            infrastruktur - även, kan man säga, den organisatoriska infrastrukturen,
            alltså olika organisationer, intresserörelser och annat.
          </note>
          <note>
            Jag har tagit upp det här flera gånger tidigare i kammaren. Jag
            bara hoppas att det verkligen kommer att ske någonting från svensk
            sida. Det här är ett litet land - ja, dvs. till ytan är det fyra
            gånger Sverige men det är knappt två och en halv miljon invånare.
            De har en väldigt stark känsla för att de gärna skulle vilja göra
            något av det som vi har lyckats åstadkomma.
          </note>
          <note>
            Jag vet inte om jag ska ta knattrandet som något slags bifall,
            men det låter i kammarens högtalare i alla fall.
          </note>
          <note>
            För att återvända till det här med mänskliga rättigheter: Jag
            fick så sent som i dag en inbjudan att tala på en stor MR-konferens
            som ska vara i Köln på fredag. Det var lite väl sent för att jag
            skulle kunna tacka ja till den. Den kommer framför allt att ta
            upp de mänskliga rättigheterna i Iran. Det är en sak som jag i
            en, kan vi kalla det, personlig brevväxling med
          </note>
          <note>
            Anna Lindh tog upp några gånger under förra året.
          </note>
          <note>
            Det var framför allt inför möten där EU:s utrikesministrar skulle
            ta upp de här frågorna.
          </note>
          <note>
            Det är ju fortfarande så att det finns en person som många haft
            en stor förhoppning på som president. Jag tänker då på Khatami,
            den nuvarande presidenten. Jag upplevde faktiskt detta redan från
            början som mycket orealistiskt. Det har också visat sig att så
            var fallet. Det är samma person som var propagandaoch indoktrineringsminister
            under Khomeini. Det är inte utan orsak som min beteckning på honom,
          </note>
          <note>
            "Khomeinis Goebbels", senare har slagit igenom internationellt.
          </note>
          <note>
            Det är ju så att han har varit väldigt duktig på att framställa
            sig själv som liberal och framstegsvänlig, men fortfarande ser
            vi hur kvinnor stenas till döds, hur folk hängs offentligt, hur
            man inte kan få rätt genom att överklaga domar i domstolar osv.
            Allt det där som vi tycker är grundläggande, fundamentalt i ett
            rättssamhälle när det gäller mänskliga rättigheter, det förvägras
            man i Iran.
          </note>
          <note>
            Under många år har man haft en s.k. kritisk dialog. Det är bara
            det att i den här typen av länder, då behöver jag inte bara tänka
            på Iran utan det gäller diktaturländer över huvud taget, upplever
            man ofta vänlighet och öppenhet som svaghet, och man utnyttjar
            det. Bakom en kritisk dialog måste man sätta rejäla påtryckningar.
            Man måste verkligen trycka på för att man ska åstadkomma något.
            Jag hoppas att man inte ger efter på det här området utan att
            man gör vad man kan - inte minst med tanke på att det är kvinnorna
            som lider, och lider svårt, i Iran.
          </note>
          <note>
            Slutligen vill jag säga att jag så sent som i dag fick en förnyad
            påminnelse i en redovisning av en internationell organisation
            som bl.a. hade granskat rapporterna omkring hanteringen av falungonganhängarna
            i Kina. I Kina skyller man snart sagt allting på falungong. Sprängningar
            som har utförts i områden som domineras av uigurer och andra folk
            är falungongs fel. Om det har hänt någonting på Himmelska fridens
            torg, någon form av demonstration eller vad det vara månde, är
            det falungong. Vi vet att så inte är fallet. T.o.m. det tragiska
            som inträffade för ungefär ett och ett halvt år sedan, tror jag,
            med självbränning på Himmelska fridens torg anses ju ha varit
            organiserat av regimen. Och vilka fick skulden? Jo, det var falungongrörelsen.
          </note>
          <note>
            När vi har med Kina att göra i olika sammanhang, inte minst inför
            OS som ska gå i Beijing om några år, tycker jag att vi alltid
            måste hålla MR-fanan högt och påpeka att det här är frågor där
            vi inte accepterar det sätt som man arbetar på i Kina. Det är
            rädslan för det som man inte kan kontrollera som är så slående.
            Jag tror inte att man visste vad de här människorna ägnade sig
            åt med sina gymnastiska och även mentala övningsrörelser och annat
            och om det var något som skulle kunna hota. Men man tror att eftersom
            man inte kan kontrollera det här måste man också förbjuda det.
            Så agerar man i en diktatur, vilket Kina fortfarande är.
          </note>
          <note>
            Jag vill bara uppmana alla, både politiker och andra, som i olika
            sammanhang kommer i kontakt med kinesiska ledare att ta upp den
            här frågan. Det gäller inte bara falungong, men det är det mest
            typiska som vi kan se i dag. Det är dem man skyller på. Man gör
            ungefär som Tyskland gjorde under 30- och 40-talen.
          </note>
          <note>
            Då var det judarna som var skuld till allting. I Kina är det
            just nu falungonganhängare. Det måste få ett slut, och vi måste
            reagera.
          </note>
          <note type="speaker">
            Anf. 53 MATS EINARSSON (v):
          </note>
          <note>
            Fru talman! Jag ska ägna min korta talartid åt
          </note>
          <note>
            Tjetjenien. Det sägs ibland att kriget i Tjetjenien är bortglömt
            och att världssamfundet ser mellan fingrarna med de övergrepp
            och de brott mot de mänskliga rättigheterna som har begåtts i
            detta land. Det ligger en del i den kritiken, men mer eller mindre
            i det tysta pågår också ett viktigt arbete för att nå en fredlig
            politisk lösning på konflikten.
          </note>
          <note>
            Låt mig först säga att det har funnits, och tyvärr fortfarande
            finns, skäl att kraftfullt fördöma de ryska myndigheternas och
            deras väpnade styrkors oproportionerliga våld och deras övergrepp
            på civilbefolkningen.
          </note>
          <note>
            Den självklara rätten till självförsvar mot terrorism och till
            försvar av den territoriella integriteten rättfärdigar aldrig
            övergrepp mot oskyldiga civila -
          </note>
          <note>
            inte i Tjetjenien, inte i Afghanistan, inte någonstans.
          </note>
          <note>
            Ett av de internationella organ som nära följt tragedin i Tjetjenien
            är Europarådet och i synnerhet dess parlamentariska församling,
            där jag har haft förmånen att sitta. I en serie resolutioner har
            församlingen krävt stopp för krigshandlingarna, fördömt brott
            och övergrepp och uppmärksammat regeringarna i Europa på behovet
            av snabb humanitär hjälp till Tjetjenien.
          </note>
          <note>
            Men församlingen har inte nöjt sig med uttalanden. Den har aktivt
            bidragit till såväl en förbättring av förhållandena på plats som
            till ansträngningarna att hitta en politisk lösning på konflikten.
            I januari 2001, för drygt ett år sedan, togs ett unikt initiativ.
            En gemensam arbetsgrupp med sju representanter för Europarådet
            och tio för den ryska duman, alltså det ryska parlamentet, tillsattes.
            Jag ingår i arbetsgruppen som representant för församlingens utskott
            för flyktingfrågor och för den politiska grupp som mitt parti
            tillhör, Unified European Left. Arbetsgruppen leds av dels lord
            Judd från Storbritannien, dels Dmitri Rogozin, rysk parlamentsledamot
            och ledare för den ryska
          </note>
          <note>
            Europarådsdelegationen.
          </note>
          <note>
            Det finns inte tid att här redogöra för hela vårt arbete i arbetsgruppen.
            Låt mig bara konstatera att vi sannolikt spelat en viktig, kanske
            avgörande, roll för att en politisk lösning nu sakta verkar närma
            sig. Jag vill understryka att varken vår arbetsgrupp eller Europarådet
            i dess helhet kan lösa den tjetjenska konflikten. Det kan bara
            de inblandade och de drabbade själva göra. Vad vi kan göra är
            att skapa förutsättningar för att en process startas, en process
            som till slut kan leda till förhållanden där en politisk lösning
            blir möjlig. Och jag tror att vi har gjort det. Det visar bl.a.
            det möte i Strasbourg i november då tjetjenska representanter
            för diametralt skilda ståndpunkter, bl.a.
          </note>
          <note>
            när det gäller Tjetjeniens konstitutionella framtid, ändå kunde
            enas om en resolution där man säger att
          </note>
          <note>
            "det finns inga alternativ till förutsättningslösa förhandlingar".
            Det är ord på papper, ja visst. Men jag försäkrar att det i detta
            sammanhang är helt avgörande ord.
          </note>
          <note>
            Arbetsgruppen besökte Tjetjenien i december. Vi träffade myndigheterna
            i det sönderbombade Grozny, som nu plågsamt sakta byggs upp igen,
            men där man fortfarande gör klokt i att stanna inomhus nattetid.
            Vi åkte till lägren för internflyktingar i Znamenskoje i nordvästra
            Tjetjenien. Vi talade med människorna som i lervällingen försökte
            förbereda sig för vintern.
          </note>
          <note>
            Där besökte vi också det kontor som letts av Vladimir
          </note>
          <note>
            Kalamanov och som har till uppgift att ta emot klagomål från
            civilbefolkningen och hjälpa till med att få anklagelser rättsligt
            prövade. På detta kontor finns det också ständigt experter från
            Europarådet närvarande.
          </note>
          <note>
            I Moskva träffade vi, som vi har gjort tidigare, bl.a.
          </note>
          <note>
            ledningen för säkerhetstjänsten FSB, åklagarmyndigheten, den
            militäre åklagaren, och den ryska regeringen.
          </note>
          <note>
            Det har uttryckts farhågor för att ryssarna i skuggan av terrorattacken
            den 11 september och som tack för stödet till USA:s angrepp på
            Afghanistan, fått ett tyst medgivande av väst att göra vad man
            vill med de egna s.k. terroristerna i Tjetjenien. Jag ska erkänna
            att jag var väldigt rädd för en sådan utveckling. Tack och lov
            kan vi konstatera att det inte blivit så. Tvärtom har vi sett
            en positiv förändring i den officiella ryska attityden. När vi
            träffade FSB-ledningen och militärer i Moskva förra våren talade
            man väldigt mycket om terrorister och militära lösningar, som
            man alltid har gjort. I december sade man inte: Vad var det vi
            sade,
          </note>
          <note>
            11 december visade att vi hade rätt. Tvärtom underströk man att
            man är och alltid har varit för en politisk fredlig lösning av
            konflikten. Officiella kontakter har också, som vi vet, förekommit
            mellan representanter för å ena sidan president Putin och å andra
            sidan Maschadov, den senaste tjetjenske presidenten, som åtminstone
            formellt är ledare för de väpnade styrkor som fortfarande är aktiva
            i Tjetjenien och i angränsande regioner. Det finns andra konkreta
            steg som jag inte hinner gå närmare in på.
          </note>
          <note>
            Fru talman! Det finns ingen militär lösning på den tjetjenska
            konflikten. Det tror jag att alla inblandade inser, även om det
            på båda sidor fortfarande finns de som har egna ekonomiska och
            maktpolitiska intressen av att kriget fortsätter. Men vi ska komma
            ihåg att detta är en oerhört komplex konflikt med djupa historiska
            rötter. Tjetjenien är inte någon amerikansk western där de goda
            har vita hattar och de onda svarta hattar. Det är ett fundamentalt
            misstag att tro att konflikten står mellan två väldefinierade
            sidor. Konflikten kan inte reduceras till paroller som "krig mot
            terrorismen" eller "frihetskamp mot den ryska imperialismen".
            Lösningen ligger inte i att bomba Tjetjenien tillbaka till stenåldern,
            USA:s metod i Vietnam, inte heller i att återigen släppa det tjetjenska
            folket i klorna på de krafter som nyss förlorat sin maktbas i
          </note>
          <note>
            Afghanistan.
          </note>
          <note>
            Lösningen kan bara ligga i en politisk process som inkluderar
            alla delar av det tjetjenska folket, som involverar de vanliga
            tjetjenska män och kvinnor som lidit och lider så mycket. Det
            är långt kvar. Det går långsamt, och vi kommer säkert att få se
            många bakslag. Men alla krafter i och utanför Ryssland som försöker
            finna en väg framåt bör ges vårt, den svenska riksdagens och den
            svenska regeringens, fulla stöd.
          </note>
          <note type="speaker">
            Anf. 54 MARGARETA VIKLUND (kd):
          </note>
          <note>
            Fru talman! Intresset inför dagens utrikespolitiska debatt har
            av förklarliga skäl till stor del handlat om säkerhetspolitik.
            Det är ju en fråga med oerhört många dimensioner. Att de fruktansvärda
            händelserna i USA den 11 september förra året också har fått konsekvenser
            för t.ex. vårt lands säkerhetspolitiska hotbild går inte att komma
            ifrån.
          </note>
          <note>
            Vi kristdemokrater har länge talat om behovet av ett vidgat tänkande
            inom säkerhetspolitiken. De senaste åren har också Försvarsberedningen
            i en serie rapporter fastställt att de nya säkerhetshoten i ökad
            grad bygger på andra faktorer än de rent militära och att de därmed
            också måste bekämpas med andra medel än de traditionellt militära.
          </note>
          <note>
            Säkerhetsbegreppet och hotbilden är en fråga som måste tacklas
            med stor flexibilitet och på många olika plan. Det är bra att
            majoriteten av de politiska ledarna i vårt land har enats om en
            säkerhetspolitisk doktrin.
          </note>
          <note>
            Fru talman! I vår i det globala perspektivet alltmer krympande
            värld är vårt lands säkerhet i allt högre grad beroende av gemensamma
            internationella satsningar. Men det är viktigt att den vidgade
            synen på säkerhetspolitik och hotbild inte är låst vid enbart
            västerländska föreställningar och förutsättningar, även om många
            av de diskuterade nya hoten främst riktas mot tekniskt och ekonomiskt
            avancerade stater.
          </note>
          <note>
            I den flexibilitet som eftersträvas måste det också i det säkerhetspolitiska
            tänkandet ingå att det i andra delar av världen oftast är de gamla
            problemen som dominerar. Där är det t.ex. de traditionella vapnen
            -
          </note>
          <note>
            pistoler, gevär, automatvapen, granater och minor -
          </note>
          <note>
            som fortfarande skördar flest människooffer. Allt är inte bara
            terroristverksamhet. Ett militärt hot, även om det för tillfället
            knappast kan upplevas särskilt starkt, måste även i vårt land
            ändå finnas med i bakhuvud och planering.
          </note>
          <note>
            Fru talman! Jag har flera gånger här i kammaren talat om ett
            akut hot mot mänskligheten, länder och folk, och jag vill göra
            det igen. Det talas inte tillräckligt ofta om det i den säkerhetspolitiska
            diskussionen.
          </note>
          <note>
            Jag tänker på den omfattande spridningen av hiv/aids.
          </note>
          <note>
            Det är ett problem som inte på något sätt är nytt utan har varit
            känt sedan drygt 20 år tillbaka och som dessvärre kommit att uppfylla
            forskarnas allra största farhågor.
          </note>
          <note>
            Även om bomber och andra vapen är snabba förintelsevapen och
            snabbt kan få en fiende på fall, måste de nya gränslösa hot som
            regeringen betonat vid upprepade tillfällen kompletteras med spridningen
            av hiv/aids. Vi i västvärlden måste förstå att hiv/aids inte är
            ett uteslutande afrikanskt eller indiskt problem. Det är ett hot
            som ignorerar gränser och som slår ut nästan alla människor, regioner
            och samhällen som kommer i dess väg. Den snabba spridningen av
            hiv/aids i vårt eget närområde, t.ex. i Kaliningradregionen, är
            ett tydligt exempel på det.
          </note>
          <note>
            På sikt innebär spridningen av hiv/aids att stater riskerar att
            bryta samman med ökade risker för väpnade konflikter och flyktingströmmar
            som följd -
          </note>
          <note>
            som i sin tur ökar smittspridningen.
          </note>
          <note>
            FN:s generalsekreterare Kofi Annan har en tid arbetat för att
            lyfta upp frågan om hiv/aids på den humanitära och den säkerhetspolitiska
            agendan. Förhoppningsvis kan kampen mot sjukdomen därigenom ges
            ökad nationell och internationell prioritet.
          </note>
          <note>
            Rent konkret anser vi kristdemokrater att Totalförsvarets forskningsinstitut,
            FOI, inom ramen för sin uppdragsverksamhet för Regeringskansliets
            räkning ska ges uppdraget att genomföra en utredning med en bred
            vetenskaplig ansats där hiv/aids och liknande sjukdomar av epidemisk
            karaktär sätts in i ett säkerhetspolitiskt perspektiv.
          </note>
          <note>
            Den utredningen måste resultera i ett förslag till en åtgärdskatalog
            i ett säkerhetspolitiskt agerande.
          </note>
          <note>
            Kampen mot hiv/aids är långsiktig och mycket resurskrävande.
            Därför måste regeringen dessutom avsätta särskilda medel i statsbudgeten
            för svenska insatser i den globala kampen mot hiv/aids. Jag ser
            detta som fredsfrämjande verksamhet.
          </note>
          <note>
            Det viktiga är egentligen inte vem som har huvudansvaret för
            det här, utan det viktiga är att Försvarsmakten och regeringen
            integrerar hiv/aids i katalogen över säkerhetspolitiska hot. Ur
            elände och problem kommer också terrorverksamhet, fru talman.
          </note>
          <note>
            Kvinnan i många av världens länder är så nedtryckt och diskriminerad
            att hennes problem och situation inte räknas in i mänsklighetens,
            vilket Jan
          </note>
          <note>
            Erik Ågren här tidigare nämnt. Många av dessa gravt diskriminerade
            kvinnor finns i de mest hiv/aidsdrabbade länderna. I ett internationellt
            perspektiv är de flesta av dem som smittats kvinnor. Det finns
            de som t.o.m. anser att om hiv/aids först hade upptäckts i
          </note>
          <note>
            Afrika, inte i USA, som en mystisk och dödlig sjukdom som i första
            hand skulle drabba kvinnor, hade bromsmediciner, t.ex. AZT, förmodligen
            inte funnits i dag.
          </note>
          <note>
            Kristdemokraterna anser att en förutsättning för att bekämpa
            hiv/aids är att kvinnans status höjs, att hon blir jämställd med
            mannen och att detta med mänskliga rättigheter också ska gälla
            kvinnan och barnen.
          </note>
          <note>
            Fru talman! I dag finns det ca 13 miljoner barn som har förlorat
            sina föräldrar på grund av aids. Om några år beräknas denna barnaskara
            ha ökat till 40
          </note>
          <note>
            miljoner. Ofta är det far- eller morföräldrar som tar hand om
            den föräldralösa syskonskaran, men många av de här barnen lämnas
            helt ensamma utan stöd. De får själva klara sig bäst de kan. Framför
            allt flickorna drabbas hårdast.
          </note>
          <note>
            Det finns ännu ingen heltäckande beskrivning av de föräldralösa
            barnens totala situation - barn som på grund av hiv/aids är föräldralösa.
            För att på ett adekvat sätt kunna hjälpa dessa barn fordras det
            en mer ingående kunskap om deras situation och möjligheter.
          </note>
          <note>
            Kristdemokraterna anser därför att Sveriges regering också ska
            verka intensivt för att det åtminstone görs en kartläggning av
            situationen för de genom aids föräldralösa barnen. Utredningen
            kan i sin tur vara underlag till hjälp och stöd till dessa barn.
            Detta, fru talman, är att satsa på framtiden, förbi alla hotbilder.
          </note>
          <note type="speaker">
            Anf. 55 SVEN BERGSTRÖM (c):
          </note>
          <note>
            Fru talman! Jag tänker prata om mänskliga rättigheter och Tibetfrågan.
          </note>
          <note>
            För alla oss i denna kammare är förhoppningsvis alla människors
            lika värde och rättigheter något av en självklar utgångspunkt.
            Varje människas frihet och lika värde omfattar alla människor
            - således varje individ i världen utan åtskillnad av något slag,
            såsom vad gäller hudfärg, kön, språk, religion, politisk eller
            annan uppfattning eller nationellt eller socialt ursprung. Erkännandet
            av alla människors lika värde hänger också oupplösligt samman
            med att ingen människa får diskrimineras av här redovisade skäl
            eller av andra skäl. Trots detta självklara sker dagligen runtom
            i världen kränkningar av de mänskliga fri- och rättigheterna.
            Många exempel på detta har getts tidigare i debatten här i kammaren
            i dag.
          </note>
          <note>
            Mänskliga rättigheter och frågan om öppenhet och demokrati är
            två sidor av samma mynt. Det är viktigt att i sammanhanget komma
            ihåg detta.
          </note>
          <note>
            I Tibet - detta land som under de senaste 50 åren varit olagligt
            ockuperat av Kina - har dessvärre situationen när det gäller respekten
            för människovärdet och de mänskliga rättigheterna förvärrats under
            senare år. I samband med att Tibets andlige och politiske ledare
            Dalai lama år 1989 tilldelades Nobels fredspris blev världen uppmärksammad
            på Tibets kamp för frihet - starkt präglad av Dalai lamas ickevåldsfilosofi.
            Just nu förefaller världens intresse för att få goda relationer
            till Kina tyvärr överskugga frågan om situationen för Tibet.
          </note>
          <note>
            Landet Tibet ligger i hjärtat av Asien, på högplatån mellan Kina,
            Indien och Nepal. Vid tidpunkten för Kinas invasion, år 1949,
            uppfyllde Tibet alla de kriterier som ställs på en självständig
            stat enligt internationell rätt: ett territorium, ett folk och
            en regering som kan ingå internationella avtal och relationer.
          </note>
          <note>
            Detta har slagits fast, bl.a. av Internationella juristkommissionen
            för några år sedan.
          </note>
          <note>
            Det tibetanska folket har ända sedan invasionen motsatt sig kinesisk
            överhöghet, vilket bl.a. har manifesterats genom ett stort antal
            fredliga demonstrationer som brutalt har slagits ned av kinesisk
            militär.
          </note>
          <note>
            Fru talman! Tibet är ett till ytan mycket stort land som täcker
            2 ½ miljoner kvadratkilometer. Här bor 6
          </note>
          <note>
            miljoner människor - tibetaner med en särpräglad kultur och ett
            levnadssätt som skiljer sig från hur det är i länderna runtomkring.
            Tibetanerna har utvecklat en unik och rik kultur, andliga traditioner,
            ett eget språk, en omfattande litteratur och en stor mängd fantastiska
            konstverk och byggnadsverk - inte minst i form av kloster och
            tempelbyggnader. Den tibetanska civilisationen, som går tusentals
            år tillbaka i tiden, är ett alldeles speciellt och värdefullt
            bidrag till mänsklighetens kulturarv.
          </note>
          <note>
            Dessvärre har Kinas systematiska och medvetna strävan efter att
            fördärva och förstöra så mycket som möjligt av Tibets särprägel
            inneburit att detta kulturarv nu är mycket allvarligt hotat. Utöver
            den förföljelse, den tortyr och de övergrepp som miljoner tibetaner
            är utsatta för har tusentals tempel och klosterbyggnader förstörts
            och religiösa platser ödelagts.
          </note>
          <note>
            Tibetanerna förvägras yttrandefrihet, mötesfrihet och religionsfrihet
            - rättigheter som är självklara inslag i de mänskliga rättigheterna.
            Människor och grupper som protesterar, demonstrerar eller på annat
            sätt uttrycker sina åsikter blir förtryckta, kvarhållna i häkte,
            fängslade och trakasserade.
          </note>
          <note>
            Tibetanerna förvägras alltså yttrandefrihet, mötesfrihet och
            religionsfrihet i sitt eget land. De diskrimineras när det gäller
            sjukvård, utbildning, ekonomiska förutsättningar etc. Genom tvångsaborter
            och sterilisering nekas tibetanska kvinnor rätten att föda barn.
          </note>
          <note>
            Det primära undervisningsspråket i skolorna är numera kinesiska.
            Unga tibetaner omskolas beträffande sin politiska och kulturella
            historia. Varje år flyr tusentals tibetanska barn och ungdomar
            över Himalaya för att få utbildning.
          </note>
          <note>
            Jag och ytterligare ett antal ledamöter av denna riksdag kunde
            själva när vi för en tid sedan besökte
          </note>
          <note>
            Dharmshala i norra Indien, där Tibets exilregering fått en fristad,
            se människor som blev utsatta för vad jag här har nämnt.
          </note>
          <note>
            Fru talman! Under de senaste åren har vi kunnat se en tydligt
            negativ utveckling av situationen för mänskliga rättigheter i
            Kina. Regimen har tillfälligt putsat fasaden, inte minst i samband
            med sin kampanj för att få arrangera de olympiska spelen i Beijing
            år
          </note>
          <note>
            2008. Men efter en tid har man fallit tillbaka i sitt tidigare
            oacceptabla uppträdande. Det finns uppgifter om att många av de
            avrättade troligtvis har torterats därför att man velat få dem
            att erkänna brott som de inte begått. Efter summariska rättegångar
            har offentliga massavrättningar genomförts.
          </note>
          <note>
            I Kina utsätts även religiösa och etniska minoriteter för tortyr,
            godtyckliga rättegångar och förtryck.
          </note>
          <note>
            En särskilt utsatt grupp, förutom det tibetanska folket, är falungongrörelsen
            som systematiskt förföljs.
          </note>
          <note>
            Fru talman! Uttrycket folkmord är ett väldigt starkt ord, men
            enligt min mening finns det välgrundade skäl att anklaga Kina
            för just detta när över en miljon tibetaner dött som en följd
            av Kinas ockupation och skräckvälde.
          </note>
          <note>
            Allt detta sker trots att Kina ratificerat den internationella
            konventionen om ekonomiska, sociala och kulturella rättigheter.
            Sverige måste nu, enligt min mening, skärpa hållningen gentemot
            Kina när det gäller mänskliga rättigheter och därvid rikta särskild
            uppmärksamhet på angreppen mot falungongrörelsen, situationen
            i Tibet och tillämpningen av dödsstraff.
          </note>
          <note>
            Och vi bör intensifiera detta arbete inte bara i våra egna direkta
            kontakter med Kina utan självklart också inom EU, inom FN och
            i andra internationella organ.
          </note>
          <note>
            Tibets ledare Dalai lama har hela tiden förespråkat att konflikten
            med Kina ska lösas genom fredliga medel och dialog. Folkrepubliken
            Kinas ledning har dock inte visat sig villig att inleda villkorslösa
            förhandlingar med Dalai lama och den tibetanska regimen.
          </note>
          <note>
            I en resolution den 6 juli 2000 aviserade Europaparlamentet att
            man kommer att uppmana medlemsländerna att formellt erkänna den
            tibetanska exilregeringen om inte en överenskommelse genom direkta
            förhandlingar mellan parterna åstadkommits inom tre år. Detta
            är enligt min mening ett mycket bra initiativ, som bör fullföljas
            om inte Kina i handling visar att man är beredd att sätta sig
            vid förhandlingsbordet.
          </note>
          <note>
            Fru talman! Slutligen menar jag att det trots allt finns hopp
            för Tibet. Det finns några olika skäl för detta.
          </note>
          <note>
            Sverige blir i år medlem av FN:s kommission för mänskliga rättigheter
            och får därmed ökade möjligheter att arbeta för demokrati, religions-
            och åsiktsfrihet.
          </note>
          <note>
            Kina har nu blivit medlem av världshandelsorganisationen WTO,
            och det borde innebära en ökad öppenhet. Kina kan inte längre
            dölja fortsatt grova kränkningar av de mänskliga rättigheterna.
          </note>
          <note>
            Kina och Beijing har tilldelats värdskapet för de olympiska spelen
            år 2008, och detta bör utnyttjas för att sätta press på Kina.
          </note>
          <note>
            Sammantaget, fru talman, ger detta hopp om att respekten för
            mänskliga rättigheter ska vinna insteg även i Kina. Respekten
            för ett lands och ett folks självklara rätt till självbestämmande
            inom sina egna gränser måste till sist återupprättas även i Tibet.
            Inte minst det faktum att Östtimor efter många år av stridigheter
            nu i vår blir detta årtusendes första nya självständiga stat visar
            att frihetskamp till sist kan bli framgångsrik.
          </note>
          <note type="speaker">
            Anf. 56 ANA MARIA NARTI (fp):
          </note>
          <note>
            Fru talman! I oktober 1990 hörde jag på radio -
          </note>
          <note>
            det hade gått tio månader efter diktaturens fall - att nu skulle
            den stora barnkonventionen undertecknas i
          </note>
          <note>
            New York. Jag minns att i stället för att känna glädje över detta
            blev jag förtvivlad. Jag visste vad som hände med barnhemsbarnen
            i Rumänien, men detta hade inte uppmärksammats på något sätt.
            Väldigt många människor i väst var mycket nöjda: En ny konvention
            skulle skrivas under.
          </note>
          <note>
            Det var vi som kom från det drabbade landet som visste att barn
            dog under vidriga, förnedrande omständigheter, i fängelseliknande
            barnhem, medan detta papper skulle undertecknas.
          </note>
          <note>
            Jag menar inte att internationella överenskommelser är meningslösa
            - inte på något sätt. Jag menar bara att det finns ett så stort
            avstånd mellan de politiska beslutande kretsarna och människor
            som är i stort behov av hjälp från just de här politiska beslutande
            kretsarna.
          </note>
          <note>
            Har det blivit bättre för barnen under alla dessa år som har
            gått? Ja och nej. Vi får väldigt många larmsignaler. Vi har i
            dag hört mycket talas om de föräldralösa barnen som finns i många
            delar av världen där hiv och aids drabbar så många människor.
            Vi ser då och då vidriga nyheter på TV. Det är fartyg lastade
            med barn, ensamma barn utan föräldrar, fartyg som driver och som
            inte vet vart de ska ta vägen.
          </note>
          <note>
            Det finns en fruktansvärd misstanke om människohandel bakom dessa
            händelser. Och just de här dagarna diskuteras intensivt flyktingbarnens
            situation på Carlslund.
          </note>
          <note>
            Vad vill jag säga med det här? Jo, jag vill att vi ska hitta
            praktiska modeller för att intensifiera arbetet för skydd av utsatta
            barn överallt i hela världen. Vi får inte glömma att små oaser,
            modeller, institutioner och framgångsrika projekt ändå är begränsade
            insatser. Vi måste försöka hitta samordning, så att vi sprider
            de goda insatserna när det gäller skydd av barn i hela världen.
          </note>
          <note>
            Detsamma gäller faktiskt kvinnans situation. Det händer någonting
            mycket konstigt. Vi sitter plötsligt år 2002 inför konflikter
            som tvingar oss att titta tillbaka i tiden. Vi slåss mot medeltidens
            intolerans, fanatism och förtryck, mot de mörkaste sidorna av
            det medeltida arvet - och detta i högsta möjliga grad när det
            gäller kvinnornas situation. Det hjälper inte att vi lever i ett
            tryggt och demokratiskt land - medeltiden hinner i kapp oss också
            här. Vi har fått många blodiga, hemska prov på det.
          </note>
          <note>
            Vi borde jobba på samma sätt som vi arbetar med problemen för
            skydd av barn när det gäller en systematisk verksamhet för försvar
            av kvinnornas mänskliga rättigheter överallt i hela världen. Men
            glöm inte:
          </note>
          <note>
            Vi kan inte isolera oss. Medeltiden kommer efter oss in i våra
            hem.
          </note>
          <note>
            Det finns väldigt mycket att göra på det området.
          </note>
          <note>
            Jag har redan talat om de svenska kvinnoorganisationernas krav
            när det gäller t.ex. tillämpning av lindriga straff i vissa länder
            för det som kallas hedersmord.
          </note>
          <note>
            Det finns också länder som står i kö för att komma in i EU, som
            t.ex. Turkiet, där situationen för kvinnan inte alls är så normal
            som den borde vara. Det finns också andra saker som vi måste tänka
            på för att förstärka detta arbete för kvinnornas mänskliga rättigheter.
          </note>
          <note>
            Jag vill säga ett sista ord, eftersom vi talar om globalisering
            så ofta nu för tiden. Globalisering är ett mycket dåligt använt
            ord. Globalisering betyder inte alls bara en viss sorts ekonomi,
            en viss ekonomisk struktur i världen. Mordet på Fadime är också
            en del av globaliseringen.
          </note>
          <note>
            Vi kan inte vara ensamma. Vi måste hela tiden agera här och ute
            i världen för demokratins försvar.
          </note>
          <note>
            Detta är väldigt viktigt. Jag tror att vi kan göra mycket mer
            än vad vi hittills har gjort om vi jobbar tillsammans och om vi
            använder den kunskap som invandrarbefolkningen besitter när det
            gäller hemländerna.
          </note>
          <note type="speaker">
            Anf. 57 KIA ANDREASSON (mp):
          </note>
          <note>
            Fru talman! Jag ska prata om situationen i Palestina och Israel.
          </note>
          <note>
            Stoppa våldet! är Israels ständiga uppmaning till
          </note>
          <note>
            Arafat. Andra statsledare tar efter - så även Göran
          </note>
          <note>
            Persson. Under ett möte förra året bad han t.o.m.
          </note>
          <note>
            Arafat att upprepa dessa ord. Men jag har inte hört att en statsminister
            eller en president har vänt sig till
          </note>
          <note>
            Sharon med orden: Upphäv ockupationen! Än mindre har man bett
            honom upprepa orden.
          </note>
          <note>
            Fru talman! Ett upphävande av ockupationen innebär avveckling
            av alla militära och civila aktiviteter på ockuperad mark och
            tillbakadragande till 1967 års gränser.
          </note>
          <note>
            Det är den orättfärdiga ockupationen och den nedsättande behandlingen
            av palestinier som orsakar våldsspiralen och ständiga hämndaktioner.
            Hur ska
          </note>
          <note>
            Arafat bemöta palestinier som dagligen blir förödmjukade av israeliska
            soldater eller gränsvakter, som ser hur hela infrastrukturen i
            de palestinska självstyrande områdena sönderbombas och som upplever
            hur israeler utför avrättningar av utpekade palestinier utan rättegång?
            Palestinska familjer får sina hus demolerade och sina odlingar
            förstörda. Hur ska ständiga övergrepp av en ockupationsmakt hanteras?
            Hur ska de palestinska barnens situation hanteras? Det gäller
            rädsla, armod, hat och begränsningar i livsstil.
          </note>
          <note>
            Det är inte rimligt att Arafat personligen får skulden för attacker
            som utförs mot Israel. Tänk om Göran Persson personligen skulle
            få skulden för alla mord och brott som begås i Sverige. Dessutom
            är det enligt folkrätten inte olagligt att befrielserörelser attackerar
            militära anläggningar i ett olagligt ockuperat land. Israeliska
            officerare har reagerat, och några vägrar att utföra uppdrag som
            strider mot folkrätten.
          </note>
          <note>
            Arafat är nu inlåst som en fånge på Västbanken och har ingen
            rörelsefrihet. Att Sharon officiellt säger att den palestinska
            myndigheten är en kraft som stöder terrorism och jämför Arafat
            med Usama bin Ladin underlättar inte en politisk lösning på konflikten.
          </note>
          <note>
            Detta leder bara till fler politiska mord och militära attacker
            mot den palestinska myndigheten, som är oacceptabelt.
          </note>
          <note>
            FN:s generalförsamling, fru talman, har i över 50
          </note>
          <note>
            år i närmast total enighet - det gäller dock inte Israel och
            USA - krävt att Israel ska avbryta ockupationen av Palestina och
            att alla bosättningar på ockuperad mark ska avvecklas. Trots denna
            samsyn i FN kan
          </note>
          <note>
            USA blockera, och Israels ockupation av Palestina tillåts fortsätta
            år efter år.
          </note>
          <note>
            Sharons målsättning är uppenbar för hela världen.
          </note>
          <note>
            Han vill utplåna alla förutsättningar för en palestinsk stat
            och omintetgöra Arafat.
          </note>
          <note>
            Fru talman! Sverige och EU måste agera med kraft mot Israel och
            även ställa krav på USA, som stöder Israels agerande. Det finns
            människor på båda sidor som genom fredliga aktioner vill förhandla
            om en samexistens, men dessa har väldigt svårt att verka.
          </note>
          <note>
            Hot kommer från fundamentalister på båda sidor. På den palestinska
            sidan finns människor som arbetar för ett demokratiskt alternativ
            till Hamas, Jihad och den palestinska myndighetens paraplyorganisationer:
            en tredje väg med inriktning på ickevåldsmotstånd.
          </note>
          <note>
            Det ökande antalet personer som vill medverka i motståndsrörelser
            som bygger på ickevåld måste få skydd för att kunna verka. Sverige
            måste i EU och
          </note>
          <note>
            FN driva frågan om en internationell närvaro i området till skydd
            för hela befolkningen, så att man åter får i gång en fredsprocess
            och förhindrar total ödeläggelse av de palestinska områdena.
          </note>
          <note type="speaker">
            Anf. 58 HILLEVI LARSSON (s):
          </note>
          <note>
            Fru talman! Kampen mot terrorismen har varit aktuell de senaste
            månaderna. Jag tror att det är väldigt viktigt att definiera vad
            denna terrorism innebär och vilken sorts terrorism vi bekämpar.
            För att kunna bekämpa fienden måste vi känna fienden.
          </note>
          <note>
            Har fienden vapenmakt och ekonomiska och militära resurser? Jag
            tror inte det. Tvärtom tycker jag att fienden verkar vara självmordsbombare.
            Det som hände den 11 september påminde oss mer om de självmordsbombare
            som vi har sett inte minst i Palestina än om någon annan form
            av terrorism.
          </note>
          <note>
            Det finns historiska kopplingar. Japanska självmordspiloter var
            aktiva under andra världskriget. I
          </note>
          <note>
            Vietnam fanns exempel på att medlemmar i motståndsrörelsen sprängde
            sig själv i luften. Det finns historiskt också ett kristet martyrskap.
          </note>
          <note>
            Jag vill betona att det faktum att man är beredd att gå så långt
            att man spränger sig själv i luften och dör för att bekämpa fienden
            inte i första hand har med islam att göra. Men i modern tid är
            det ändå det islamiska martyrskapet som är mest förknippat med
            det som hände. Det var faktiskt detta det gällde den 11
          </note>
          <note>
            september.
          </note>
          <note>
            Vad går då det islamiska martyrskapet ut på? Det är framför allt
            fanatism och dödsförakt. Jag ser tre beståndsdelar i denna terrorism.
            Den första är en fundamentalistisk tolkning av islam. Den andra
            är tron på martyrskapet och att man kommer till paradiset när
            man har sprängt sig själv. Den tredje och kanske allra viktigaste
            är desperation och vrede över de orättvisor och övergrepp som
            drabbar den egna befolkningen och vad som uppfattas som broderfolk
            inte minst i Palestina.
          </note>
          <note>
            Om vi kan utröna vilka beståndsdelar som finns i terrorismen
            ser vi att det inte främst handlar om vapenmakt. Det som hände
            den 11 september var att man med hjälp av mattknivar hotade och
            dödade en del människor på flygplanen, men det huvudsakliga vapnet
            var dödsföraktet och hänsynslösheten.
          </note>
          <note>
            Jag undrar om det verkligen är rätt av USA att bekämpa terrorismen
            genom en gigantisk ökning av militärbudgeten med fortsatt upprustning
            och satsning på antimissilförsvar. Det sker självklart på bekostnad
            av välfärdssatsningar. Detta lär inte öka skyddet mot terrorismen.
          </note>
          <note>
            USA borde i stället satsa både pengar och energi på bistånd för
            utveckling och rättvisa, på kamp för mänskliga rättigheter och
            demokrati och på konstruktiv konfliktlösning framför allt i Palestina.
          </note>
          <note>
            En mycket starkt drivkraft för terroristerna är nämligen just
            hatet mot västvärlden och mot USA, som de ser som huvudansvariga
            när det gäller stödet för Israel i Palestinakonflikten. Så länge
            detta hat finns mot väst och USA går ingen säker. Framför allt
            går inte USA säkert. Det kan bli fler terroristdåd.
          </note>
          <note>
            Det beror också på att världen blir mer och mer globaliserad.
            Det som händer i andra delar av världen angår också oss. Vi har
            sett det rent konkret genom terrorismen.
          </note>
          <note>
            Palestinakonflikten tror jag är en viktig grundsten.
          </note>
          <note>
            Vi ser nu en urartad situation som blir värre dag för dag. Allsköns
            fanatiker har fått ett alibi för sin fanatism genom det som händer
            i Palestina.
          </note>
          <note>
            Det som krävs är att FN lever efter sina egna resolutioner och
            att USA förmås agera. USA sade pressat efter den 11 september
            att Palestina skulle ha en egen stat - en egen palestinsk stat.
            Nu gäller det att sätta handling bakom de orden. Sverige måste
            agera för att EU tillsammans med USA ska trycka på Israel.
          </note>
          <note>
            Jag tror att det skulle kunna fungera om man verkligen satte
            press på Israel på det sättet.
          </note>
          <note>
            Det finns en del som hävdar, inte minst Sharon, att fredsförhandlingar
            med Palestina inte är möjliga förrän vi får slut på självmordsbombarna.
            Jag tror att det är tvärtom: Om vi inte får en varaktig lösning
            för palestinierna kommer självmordsbombarna att fortsätta.
          </note>
          <note>
            Situationen är inte heller konstant i Israel. Hela tiden lägger
            israelerna beslag på mer och mer mark. De ockuperar redan palestiniernas
            land, men de beslagtar också palestiniernas hus, lägger under
            sig fler och fler områden och fortsätter förtrycket mot palestinierna
            på alla andra sätt - nu senast Arafat i husarrest. Sharon är väldigt
            farlig när han nu erkänner det han egentligen vill: förgöra den
            palestinska myndigheten och
          </note>
          <note>
            Arafat. Frågan är vad som är alternativet. Alternativet är extremister,
            och det är verkligen ingen önskvärd förhandlingspartner.
          </note>
          <note>
            Jag tycker att Anna Lindh och den svenska regeringen har agerat
            mycket bra på senare tid i den här frågan när man tagit avstånd
            från Sharons inställning till den palestinska myndigheten och
            Arafat. Nu krävs det att det börjar hända någonting. Det krävs
            en internationell närvaro i området, precis som tidigare talare
            har sagt. I förlängningen, om man inte lyckas få USA
          </note>
          <note>
            att agera bättre eller om inte ens det hjälper, tror jag att
            sanktioner är en utväg som måste övervägas. Det var ju det man
            tillgrep i Sydafrika när man inte kom någonstans med att förmå
            Sydafrika att sluta med förtrycket mot de svarta. Situationen
            är på många sätt liknande i Israel-Palestina-konflikten, där palestinierna
            är utsatta för apartheid.
          </note>
          <note>
            Sammanfattningsvis tror jag att det i kampen mot terrorismen
            är ohållbart om vi låter konflikter rasa i andra delar av världen
            utan att vi agerar och förmår både FN och USA att agera. Det är
            också ohållbart att
          </note>
          <note>
            USA ensidigt i sin kamp mot terrorismen ställer krav på och sätter
            rättssäkerheten på spel i andra länder.
          </note>
          <note>
            Man kräver att andra länder ska lämna ut sina medborgare om de
            är misstänkta för terrorism. Andra länder ska gå med på frysningar
            av enskilda medborgares tillgångar utan någon form av rättssäkerhet,
            utan bevis, utan att de ens får veta vad de är anklagade för.
            Det finns dock exempel på att USA inte är berett att lämna ut
            sina egna medborgare eller att frysa egna medborgares tillgångar
            om man inte själv vill det. Om något annat land skulle kräva det
            går man självfallet inte med på det. Man har också vägrat att
            lämna ut krigsförbrytare från USA.
          </note>
          <note>
            Jag tror att det är mycket allvarligt för kampen mot terrorismen
            att USA agerar ensidigt för sina egna intressen. Det tror jag
            blir ohållbart i längden.
          </note>
          <note>
            Jag skulle vilja avsluta med ett ordspråk som jag tycker borde
            bli ett rättesnöre i kampen mot terrorismen i fortsättningen:
            När det brinner hos grannen angår det även dig. Så länge elden
            rasar i Palestina och andra konflikthärdar, så länge otaliga människor
            utsätts för förtryck och lever i fullständig misär och fattigdom,
            går ingen säker i världen. Inte minst är vi här i västvärlden
            hotade, och inte minst är USA hotat.
          </note>
          <note>
            Det tror jag måste blir grunden för kampen mot terrorismen i
            fortsättningen.
          </note>
          <note type="speaker">
            Anf. 59 KENT OLSSON (m):
          </note>
          <note>
            Fru talman! Regeringens utrikespolitiska deklaration omfattar
            mycket och beskriver situationen i många länder där förtryck,
            krigsförbrytelser, folkmord och brott mot mänskliga rättigheter
            sker. Men ingenting står om situationen i Tibet. Det är mycket
            förvånande, och man kan fråga sig varför.
          </note>
          <note>
            Situationen i Tibet blir allt värre för tibetanerna.
          </note>
          <note>
            Kinas förtryck blir allt hårdare. Tibets unika kultur och tibetanernas
            nationella identitet förstörs medvetet. Mer än 6 000 kloster,
            tempel och religiösa platser har förstörts. Tibetanerna förvägras
            yttrandefrihet, mötesfrihet och religionsfrihet. Tvångsaborter
            och tvångssteriliseringar förekommer. Hundratusentals tibetaner
            har dött som en följd av Folkrepubliken
          </note>
          <note>
            Kinas ockupation, och många har placerats i fängelser och fångläger.
            Situationen för de tibetaner som bor i
          </note>
          <note>
            Tibet är alltså mycket svår.
          </note>
          <note>
            Det primära undervisningsspråket i skolorna är numera kinesiska.
            Unga tibetaner omskolas och berövas sin historia.
          </note>
          <note>
            Varje år flyr ca 3 000 över gränsen till Nepal och andra platser.
            De flyr trots att en flykt kan ta flera månader i tid under svåra
            förhållanden och umbäranden. Flykten sker oftast under vinterperioden,
            då den kinesiska gränspolisen har svårare att täcka och bevaka
            gränserna. Detta innebär att många får köldskador och andra sjukdomar
            under sin flykt. Många, framför allt barn och kvinnor, dör under
            flykten.
          </note>
          <note>
            Vid ett besök i år i Dharmshala, där den tibetanska exilregeringen
            håller till och flera tusen exiltibetaner bor, kunde jag och sex
            andra svenska parlamentariker konstatera vilka umbäranden många
            tibetaner har när de flyr från Tibet. Vi mötte vid ett mottagningsläger
            för nyanlända familjer flera som berättade om sina umbäranden.
            En familj hade gått med sina barn i 28 dagar i snö och is. I denna
            familj hade ett av barnen dött. Andra hade liknande öden att berätta.
          </note>
          <note>
            Varför ger man sig då in i sådana umbäranden för att fly från
            Tibet? De svar vi fick var att man är eller riskerar att bli politisk
            fånge, att man inte kan utöva sin religiösa tro, att man vill
            försäkra sig om barnens utbildning, att barnen ska få lära sig
            tibetanska traditioner och språk, att möjligheten att försörja
            sig i
          </note>
          <note>
            Tibet är helt obefintlig samt att man utsätts för förföljelse
            från den kinesiska regeringen.
          </note>
          <note>
            Men för att Kina inte helt ska utplåna den tibetanska kulturen
            i Tibet återvänder de vuxna till Tibet.
          </note>
          <note>
            Ca 70 % återvänder och lämnar sina barn till utbildning i Dharmshala
            och andra exiltibetanska samhällen. Dessa som lämnar sina barn,
            vilket inte kan vara lätt, återvänder trots att de riskerar att
            hamna i fängelse i Tibet. Anledningen till att man gör det är
            att man då kan sprida kunskaper hos sina landsmän om den exiltibetanska
            regeringens aktiviteter i Dharmshala och om världen i stort. Studenternas
            kunskaper behövs så väl i Tibet. Dessutom är det viktigt att inte
            hjälpa kineserna att uppnå sitt mål - att tömma Tibet på tibetaner
            och befolka landet med endast kineser.
          </note>
          <note>
            Både vuxna och en del studenter återvänder alltså efter sin utbildning.
          </note>
          <note>
            Situationen i Tibet har förvärrats och liknar nu den som rådde
            i Kina under kulturrevolutionen. Nu pågår en utveckling i Tibet
            som kan komma att utplåna hela kulturen och religionen. Situationen
            är akut.
          </note>
          <note>
            Vi måste reagera nu.
          </note>
          <note>
            I Tibet fortsätter också kineserna att strömma in. I
          </note>
          <note>
            Tibet finns i dag 6 miljoner tibetaner och, officiellt,
          </note>
          <note>
            7,5 miljoner kineser. Troligen är det dock flera miljoner fler
            kineser. Krav för att få arbete är kunskaper i kinesiska. Miljöförstöringen
            i Tibet har också gått mycket långt, och skogsavverkningen är
            hänsynslös.
          </note>
          <note>
            Det finns dock hopp. Den 15 juli antog EU-
          </note>
          <note>
            parlamentet en resolution där man slår fast att EU
          </note>
          <note>
            kommer att ändra sin hållning gentemot Kina om inte
          </note>
          <note>
            Kinas regering inom tre år startat samtal med Dalai lama. Ännu
            har ingenting hänt. Hela det internationella samfundet måste diskutera
            situationen. Kontakterna mellan parlamenten måste bli tätare.
            Sverige måste här trycka på EU än hårdare.
          </note>
          <note>
            I en sexpartimotion - alla partier utom Socialdemokraterna -
            med mig som förstanamn vill vi att regeringen snarast verkar för
            att Tibetfrågan löses genom fredliga medel och dialog, som Dalai
            lama förespråkar. Folkrepubliken Kina, som hittills motsatt sig
            dessa förhandlingar, måste genom påtryckningar från Sverige och
            EU fås att komma till förhandlingar med den tibetanska exilregeringen.
          </note>
          <note>
            Vi anser också att Sverige och EU bör verka för att FN:s kommission
            för mänskliga rättigheter gör en noggrann granskning av situationen
            för de mänskliga rättigheterna i Tibet. Vi vill också man verkar
            för att
          </note>
          <note>
            Gedhun Choekyi Nyima tillsammans med sin familj samt de övriga
            som greps vid erkännandet av denne som den elfte Panchen lama
            omedelbart släpps. Det är närmast unikt att en så ung pojke hålls
            som politisk flykting.
          </note>
          <note>
            Men, som sagt, det är viktigt att regeringen gör något och att
            regeringen gör det snabbt. Det tibetanska folket och dess kultur
            får inte förstöras.
          </note>
          <note type="speaker">
            Anf. 60 STEN LUNDSTRÖM (v):
          </note>
          <note>
            Fru talman! Jag ska i mitt anförande ta upp frågan om mänskliga
            demokratiska fri- och rättigheter i
          </note>
          <note>
            Turkiet. Det är viktigt att Sverige utifrån Turkiets kandidatstatus
            till EU har en tydlig strategi för en fortlöpande inhämtning av
            kunskap från framför allt olika NGO:er om hur situationen i Turkiet
            utvecklas.
          </note>
          <note>
            Jag är medlem i en parlamentarisk organisation där samtliga partier
            är representerade. Den heter
          </note>
          <note>
            Svenska stödkommittén för mänskliga rättigheter i
          </note>
          <note>
            Turkiet och har i över tio år, bl.a. genom konferenser och s.k.
            fact finding-resor, på nära håll följt utvecklingen i Turkiet.
            Vi har också i nära samarbete med olika MR-organisationer i Turkiet
            kunnat bedöma och på olika sätt bevaka och studera utvecklingen.
            Den kunskap och erfarenhet som vi har byggt upp underlättar utan
            tvekan bedömningen av situationen och utvecklingen i Turkiet.
          </note>
          <note>
            Fru talman! När Turkiet antogs som kandidatland till EU ställdes
            en rad krav, bl.a. avseende mänskliga demokratiska fri- och rättigheter.
            Köpenhamnskriterierna utgjorde basen för det avtal som slöts mellan
            EU
          </note>
          <note>
            och Turkiet. Innan processen går vidare ska Turkiet tydligt visa
            på förändringar. Tiden för förändringar börjar nu gå ut och det
            är dags att göra ett bokslut över hur Turkiet lever upp till avtalet.
            Jag ska här peka på några av de punkter som visar att Turkiets
            vilja till förändring snarare är läpparnas bekännelse än en sann
            vilja till förändring.
          </note>
          <note>
            Yttrandefriheten är kraftigt begränsad. I sydöstra
          </note>
          <note>
            Turkiet är flera tidningar förbjudna trots att de kommer ut i
            andra delar av Turkiet. Pressens möjligheter begränsas av ägarnas
            styrning och av journalisternas rädsla att förlora jobben. Militären
            har fortfarande ett mycket stort inflytande över pressen. Trots
            detta kan man konstatera att en viss ökad kritik mot makthavarna
            tillåts. När kritiken tillåts eller inte tillåts är otydligt,
            men man kan konstatera att under den mycket långa fängelserevolt
            som har pågått i Turkiet har pressen mycket ensidigt rapporterat
            till regeringens fördel. Kontrollen av distributionen av pressen
            är mycket stark och omöjliggör i det närmaste en oberoende press.
          </note>
          <note>
            Tortyr och misshandel under förhör av anhållna förekommer fortfarande
            i stor utsträckning. Även om den turkiska staten skärpt straffen
            för tortyr har man behållit två olika lagar som reglerar tortyrstraffet.
          </note>
          <note>
            Efter skärpningen av tortyrlagstiftningen har den mildare § 245
            avseende "dålig behandling" kommit att tillämpas allt oftare.
            Den lägsta straffsatsen i § 245
          </note>
          <note>
            innebär ett års fängelse, men den omvandlas nästan alltid till
            villkorlig dom eller böter. De poliser som åtalats eller dömts
            arbetar alltid kvar inom polisen.
          </note>
          <note>
            Situationen förvärras ytterligare av att guvernörer har möjlighet
            att utöva veto mot åtal som väckts mot statliga tjänstemän.
          </note>
          <note>
            Organisationsfriheten är begränsad. Ideella organisationer, både
            politiska och andra, förbjuds och upplöses med hänvisning till
            statens säkerhet. Fortfarande ställs företrädare för partier och
            människorättsorganisationer inför rätta enbart för att man uttrycker
            en åsikt. För inte särskilt länge sedan dömdes en av Öcalans advokater
            till 45 månaders fängelse enbart för att han hade använt fel ord
            när han talade om sin klient.
          </note>
          <note>
            Trots att PKK för ett par år sedan lade ned sin väpnade kamp
            finns fortfarande undantagstillståndet i sydöstra Turkiet kvar.
            Förutsättningen för en demokratisk utveckling är att undantagstillståndet
            upphävs och att människor får förutsättningar att återvända till
            de tusentals byar man har fördrivits ifrån.
          </note>
          <note>
            Kravet på att till varje pris slå vakt om landets enhet har medfört
            att grundläggande mänskliga rättigheter sätts ur spel; rätten
            till den egna kulturen och det egna språket är mycket begränsad.
            Kurder, armenier, assyrier, syrianer och andra etniska grupper
            hindras från att verka. Den turkiska staten förvägrar bl.a. den
            kurdiska minoriteten att offentligt uttrycka sig på sitt eget
            språk. Inte sällan förnekar företrädarna för den turkiska staten
            kurdernas existens över huvud taget. Den turkiska statens politik
            gentemot bl.a.
          </note>
          <note>
            kurderna och dess strävan att undertrycka deras nationella och
            kulturella rättigheter tar sig både brutala och bisarra uttryck.
          </note>
          <note>
            Så har t.ex. ett stort antal kurder - ca 20 000 -
          </note>
          <note>
            krävt att få läsa sitt eget språk som B-språk, efter turkiska,
            vid landets universitet. Av dessa har universiteten mottagit ungefär
            12 000 ansökningar. Därefter har 2 770 av dem som ansökt om att
            få studera sitt modersmål som B-språk arresterats. De turkiska
            myndigheterna har hittills beslutat att åtala 93 av dem för separatism.
            Att studera modersmålet likställs alltså med bildandet av en egen
            stat. Genom att blanda samman begreppen stat och nation och genom
            att vägra att inse att en statsbildning kan inrymma flera etniska
            grupper rättfärdigas förtryck av och allvarliga brott mot mänskliga
            rättigheter för landets minoriteter.
          </note>
          <note>
            Fru talman! Avslutningsvis vill jag peka på att kvinnors rättigheter
            åsidosätts på ett sätt som inte står i samklang med de mänskliga
            rättigheterna, precis som på många andra ställen i världen. Många
            kurdiska kvinnor är analfabeter och talar inte turkiska. I
          </note>
          <note>
            framför allt sydöstra Turkiet finns utstationerade läkare som
            inte behärskar det kurdiska språket. Då tvingas de här kvinnorna
            att använda tolkar. Det kan vara maken eller någon släkting. Har
            kvinnan då utsatts för sexuell eller fysisk misshandel förhindras
            också hennes möjligheter att vittna om det våld hon har varit
            utsatt för. Den turkiska officiella inställningen är att alla
            talar turkiska och därför behövs inte heller läkare eller opartiska
            tolkar som behärskar kurdiska.
          </note>
          <note>
            Hedersbegreppet innebär att mord på kvinnliga familjemedlemmar
            leder till betydligt kortare straff än andra mord. Fem år i förhållande
            till livstid. Det är orimligt att ett land som är kandidat till
            EU inte har en tydlig lagstiftning som klargör att ett mord är
            ett mord. Ulla Hoffmann kommer senare att ta upp ytterligare delar
            av hedersbegreppet i Turkiet.
          </note>
          <note>
            Fru talman! Eftersom Turkiet på ett flagrant sätt åsidosätter
            mänskliga rättigheter och inte följer de program och avtal för
            förändringar som är tecknade bör regeringen kraftigt överväga
            att verka för att häva
          </note>
          <note>
            Turkiets status som kandidatland till EU.
          </note>
          <note type="speaker">
            Anf. 61 EWA LARSSON (mp):
          </note>
          <note>
            Fru talman! Jag tänkte, precis som flera av mina kamrater här
            i kammaren tidigare, tala om Tibet. Jag tänkte låta Tibets premiärminister
            i exil verka genom min röst här i kammaren. Jag tänkte låta hans
            ord spridas här hos oss i den svenska riksdagen.
          </note>
          <note>
            Han vet väldigt bra att vi i Sverige har en lång historia när
            det gäller att hjälpa Tibet. Svensktibetanska vänskapsförbundet
            är det äldsta i Europa.
          </note>
          <note>
            Men de olika vänskapsförbunden har inte resulterat i någonting
            alls. Tibet är icke fritt.
          </note>
          <note>
            Vi kan säga att Tibets ekosystem och miljöförstörelse pågår och
            accelererar, liksom förstörelsen inom kultur och skola. 52 år
            under ockupation är en lång tid i en människas liv, men det är
            inte en lång tid i ett lands historia. Han ser trots allt hoppfullt
            på framtiden.
          </note>
          <note>
            Sanning, icke våld, och verklig demokrati är någonting som de
            kommer att fortsätta att arbeta med.
          </note>
          <note>
            De är mycket oroliga för exploateringen av natur och naturtillgångar,
            den förstörelse av ekosystemen som har betydelse för hela världen.
          </note>
          <note>
            Det är tre punkter som de har satt upp som de verkligen försöker
            att få hjälp att arbeta med av oss i olika parlament i världen.
          </note>
          <note>
            En sådan punkt är att få en resolution i FN om de demokratiska
            rättigheterna kopplad till Tibetfrågan på ett sätt som inte har
            skett hitintills.
          </note>
          <note>
            Som ni vet har EU antagit två resolutioner om att se över situationen
            i Tibet. Än så länge har dessa resolutioner inte resulterat i
            någonting konkret. Man jobbar nu på att också USA ska anta en
            liknande resolution.
          </note>
          <note>
            Det finns i dag 23 nationella parlament som i dag har lyft fram
            Tibetfrågan. Exiltibetanerna önskar att vi via våra olika studieförbund
            ska hitta vägar att utbilda och fostra i icke-våld och demokratins
            fortlevnad - fostra oss själva till icke-våld.
          </note>
          <note>
            Fru talman! Som han ser det, och som han ger ord för att exiltibetanerna
            ser det, vill han att demokratin i
          </note>
          <note>
            Kina ska få verka mer fritt i de olika regionerna och att även
            de regioner som inte direkt anses tillhöra
          </note>
          <note>
            Tibet, men där det finns tibetansk befolkning i Kina, också ska
            få rätt att kalla sig tibetaner. Det här är något som vi hoppas
            att svenska UD ska hjälpa dem med i sina utrikes kontakter.
          </note>
          <note>
            Sedan är det den ekologiska förstörelsen. Jag trodde att jag
            kände till storheten i förstörelsen när vi i den parlamentariska
            gruppen besökte Dharmshala.
          </note>
          <note>
            Förstörelsen accelererar på ett sätt som är ofattbart.
          </note>
          <note>
            Exploateringen har skett på ett irreparabelt sätt. Kent
          </note>
          <note>
            Olsson nämnde skogsarealerna som har kraftigt demolerats. Det
            finns stora industrier utan rening och utan planering för de människor
            som bor runtomkring. Man har funnit att det är mycket hög kvalitet
            i det uran som finns där. Jag hoppas innerligt att Sverige inte
            kommer att bidra till att köpa uran därifrån.
          </note>
          <note>
            Det finns guld, silver, koppar, stål, olja och gas. Allt detta
            transporteras bort, och inga positiva förbättringar sker för folket
            som bor där.
          </note>
          <note>
            Han nämnde en siffra. Skog för motsvarande 36
          </note>
          <note>
            miljarder dollar har under en tioårsperiod förts till
          </note>
          <note>
            Japan. Det han tyckte var mest alarmerande var kärnkraftsutvecklingen.
            Man har lagt fram ett kärnkraftsprogram för Tibet. Man har redan
            i dag avsatt flera ställen för slutförvaring av kärnavfall. Man
            vill ta emot utbränt kärnbränsle från andra länder i världen -
            naturligtvis mot betalning. Det är en liknande utveckling som
            vi kan se i Ryssland.
          </note>
          <note>
            Det är en mycket alarmerande situation. Så länge
          </note>
          <note>
            Dalai lamas heliga munkar och nunnor och deras icke-våld lever
            över landet tror och hoppas jag att det fortfarande går att föra
            demokratiska samtal från länder i världen för att försöka förmå
            Kina att ta sitt ansvar och sluta förtrycka denna folkliga minoritet,
            dvs. ta orden mänskliga rättigheter på allvar.
          </note>
          <note>
            Men, mina vänner, flera av er vet redan att den som planerar
            att bli Kinas nästa premiärminister är den man som har stått för
            utrensningarna och det pågående och accelererande förtrycket i
            Tibet. På så sätt ser inte situationen speciellt ljus ut. Dessutom
            påtalade man för oss att i och med att Kina ska få arrangera OS
            tar man det till intäkt för att världen accepterar det man håller
            på med och tycker att det är okej. Här har vi alla möjligheter
            från svensk sida att i alla sammanhang inför OS-samarbetet tala
            om hur vi ser på mänskliga rättigheter.
          </note>
          <note>
            I dag går det inte att ta examen på tibetanska i Tibet. Lärarna
            i skolorna där de tibetanska barnen går vet ingenting om Tibet.
            Det är dyrt att gå i skolan.
          </note>
          <note>
            Det är bara 32 % av de tibetanska familjerna som har möjlighet
            att sätta sina barn i skolan. Det är därför som andra i kammaren
            har talat om att man tar risken att göra den vanskliga färden
            - med livet som insats -
          </note>
          <note>
            över Himalaya till norra Indien och Dharmshala för att barnen
            ska få gå i tibetansk skola.
          </note>
          <note>
            Tibetanerna vill införa en medelvägsskola i Tibet, en skola för
            icke-våld. De vill låta gammalt och nytt möta varandra. Vi i Sverige
            som har ordet lagom i vår ordlista har en del att lära av exiltibetanerna
            och deras pedagogiska planer på en medelvägens skola.
          </note>
          <note type="speaker">
            Anf. 62 JOHAN LAGERFELT (m):
          </note>
          <note>
            Fru talman och ärade ledamöter! Jag välkomnar även ni som sitter
            på åhörarläktaren, och jag hoppas att även ni får ut någonting
            av denna debatt.
          </note>
          <note>
            Jag misstänker att det inte är särskilt många av kammarens ledamöter
            som spontant känner igen den här flaggan. Det är nämligen den
            tjetjenska flaggan jag visar upp. Denna flagga får i dag inte
            vaja fritt någonstans i världen, inte ens i den tjetjenska huvudstaden
            Groznyj. Det är just om Tjetjenien jag har valt att ta till orda
            i dag. Det är ett litet och för de flesta tämligen okänt land
            som ligger ute i den allra yttersta utkanten av Europa.
          </note>
          <note>
            Just med tanke på landets litenhet och avstånd från oss är det
            naturligtvis berättigat att fråga varför jag har valt just detta
            land. Svaret är egentligen ganska enkelt. För andra gången på
            några få år utkämpar tjetjenerna ett krig mot en brutal och hänsynslös
            ockupationsmakt. Denna ockupationsmakt, den angripande parten,
            är till yttermera visso en granne till oss.
          </note>
          <note>
            Jag syftar naturligtvis på den ryska federationen. Jag finner
            det beklämmande att utrikesministern i sitt anförande i morse
            berörde denna fråga endast i en bisats, ett diskret "ajabaja"
            i förbigående - närmast som en eftertanke.
          </note>
          <note>
            Det första tjetjenska kriget avslutades på sommaren 1996 med
            att de ryska invasionsstyrkorna tvingades till en villkorslös
            kapitulation och lämnade landet med svansen mellan benen. I samband
            med det avtal som slöts i Khasavyurt i augusti 1996 förband sig
            både den ryska federationen och Tjetjenien bl.a.
          </note>
          <note>
            att arbeta i enlighet med FN:s allmänna förklaring om de mänskliga
            rättigheterna från 1949 och att förhållandena mellan parterna
            skulle regleras "i enlighet med de internationella lagarnas allmänna
            accepterade principer och normer". Detta, fru talman, är värt
            att komma ihåg i den fortsatta diskussionen.
          </note>
          <note>
            Drygt tre år senare, i september 1999, var det emellertid dags
            på nytt, och än en gång rullade de ryska invasionsstyrkorna in
            över Tjetjeniens gränser.
          </note>
          <note>
            Sedan dess har den tjetjenska befolkningen fått utstå lidanden
            och umbäranden som vi, i vår trygga värld, har svårt att ta till
            oss. Det handlar om godtyckliga arresteringar och avrättningar,
            försvinnanden, rutinmässig tortyr och misshandel av fångar, gruppvåldtäkter
            av både män och kvinnor och andra dagliga kränkningar och övergrepp.
            Döda kroppar lämnas inte ut till de anhöriga med mindre än att
            de betalar en lösensumma - den aktuella taxan ligger på 1 000
          </note>
          <note>
            rubel - och att de anhöriga skriver under ett erkännande att
            den döde var en s.k. terrorist.
          </note>
          <note>
            Det här låter kanske överdrivet overkligt. Så här kan inte människor
            uppföra sig mot varandra tänker de flesta av oss. Men tyvärr är
            verkligheten i Tjetjenien precis så otäck som jag beskriver den.
            Ett otal rapporter från i första hand frivilligorganisationer
            är samstämmiga - Läkare Utan Gränser i januari i år,
          </note>
          <note>
            Norska Helsingforskommittén, Physicians for Human
          </note>
          <note>
            Rights, Human Rights Watch. Detta, fru talman, utgör bara ett
            litet urval av den senaste tidens rapporter från Tjetjenien. Sammantaget
            målar dessa rapporter upp en entydig och otäck bild av den ryska
            krigsmaktens härjande. Det har gått så långt att det är dags att
            fråga sig om det numera inte handlar om statsterrorism. Övergreppen
            har för länge sedan passerat det stadium där man kan tala om enstaka
            övertramp och har övergått till ett systematiskt agerande.
          </note>
          <note>
            Frågan är när denna systematiska terror förtjänar att få epitetet
            statsterrorism? Det är dags att ta upp också den frågan.
          </note>
          <note>
            Och hur har omvärlden reagerat inför denna terrorism? Under hela
            denna sorgliga tid har omvärlden tyvärr i alltför stor utsträckning
            tigit och hållit inne med kritiken. Det har pratats om s.k. konstruktiv
            dialog och om s.k. tyst diplomati, uttryck som i detta fall mest
            är ett hån mot det tjetjenska folket. Rädslan för att stöta sig
            med den ryska regeringen har fått bestämma prioriteringarna snarare
            än omsorgen om det tjetjenska folket. Resultatet ser vi i dessa
            rapporter - fortsatta övergrepp och kränkningar.
          </note>
          <note>
            Fru talman! Jag vill hävda att den konstruktiva dialogen och
            den tysta diplomatin har nått vägs ände.
          </note>
          <note>
            Jag menar att det nu är dags att gå från ord till handling. Det
            är dags att överge plattityderna och stå fast vid principerna,
            principer som exempelvis finns fastslagna i FN:s allmänna förklaring
            om de mänskliga rättigheterna eller i europeiska konventionen
            till förhindrande av tortyr och omänsklig eller förnedrande behandling
            eller bestraffning, principer som även finns fastslagna i Genèvekonventionerna.
            Det är principer som vi tar för givna och oförytterliga men som
            tjetjenerna bara kan drömma om.
          </note>
          <note>
            I Haag åtalas nu Slobodan Milosevíc för bl.a.
          </note>
          <note>
            folkmord och brott mot mänskligheten. Jag tycker att det är dags
            att fundera på om inte Internationella brottmålsdomstolen borde
            ta sig en titt på hur ryssarna agerar i Tjetjenien.
          </note>
          <note>
            Enligt den tjetjenska utrikesministern Ilyas
          </note>
          <note>
            Akhmadov har 200 000 tjetjener dödats i de två krigen mot Ryssland.
            Detta är en tiondel av den ursprungliga befolkningen, och en berättigad
            fråga är om det inte är dags att börja tala om folkmord. När övergår
            mord i massmord? Och när övergår massmord i folkmord? Frågan är
            om inte någon eller några ryska potentater borde göra herr Milosevíc
            sällskap i
          </note>
          <note>
            Haag.
          </note>
          <note>
            Jag vill avsluta med att påminna om att Tjetjenienfrågan har
            diskuterats i det danska Folketinget. Det skrevs där ett brev
            till den förre utrikesministern, där en majoritet av Folketinget
            uppmanade regeringen att föra talan mot Ryssland i Europadomstolen
            för de mänskliga rättigheterna. Frågan kommer att debatteras i
            Folketinget än en gång i april, och det vore ett lyft för rättvisan
            och moralen om Sverige och Danmark kunde gå samman i denna fråga.
          </note>
          <note>
            Fru talman! Min tjänstgöring i riksdagen är snart slut, i varje
            fall för den här gången, men även i fortsättningen kommer jag,
            i min egenskap av ordförande i Svenska Tjetjenienkommittén, envist
            och oförtrutet att driva bl.a. kraven på självbestämmande och
            på ett omedelbart, totalt och villkorslöst tillbakadragande av
            de ryska trupperna.
          </note>
          <note>
            Låt oss minnas att det är med solidaritet som med rättvisa. Med
            rättvisa är det nämligen så att det inte räcker med att rättvisa
            skipas - det måste även synas att rättvisa skipas. Så ock med
            solidaritet. Det räcker inte med att vara solidarisk. Det måste
            även synas att man är solidarisk.
          </note>
          <note type="speaker">
            Anf. 63 ULLA HOFFMANN (v):
          </note>
          <note>
            Fru talman! Varje minut smittas 11 personer av hiv/aids och blir
            380 kvinnor gravida, varav 190 med oönskade graviditeter. Varje
            minut utförs 40 osäkra aborter, och varje minut dör en kvinna
            av komplikationer vid graviditet och förlossning. Det är 1 440
          </note>
          <note>
            minuter på ett dygn.
          </note>
          <note>
            När jag gick i flickskola i början på 50-talet inledde vi varje
            dag med s.k. morgonbön. En morgon när jag kom till skolan hängde
            flaggan på halv stång. En skolkamrat hade tagit livet av sig.
            Hon var med barn och ogift, och för att inte dra skam över familjen
            hängde hon sig. Morgonbönen leddes den morgonen av Elise Ottesen-Jensen,
            grundaren av RFSU.
          </note>
          <note>
            I dag sörjer vi Pela, Sara, Fadime och alla de unga kvinnor som
            mördats till följd av de strukturer som anser att det är manssamhällets
            rätt att kontrollera kvinnors sexualitet och därmed också lägger
            kvinnors reproduktiva hälsa i vågskålen. Kvinnorörelsen,
          </note>
          <note>
            RFSU och andra organisationer har kämpat för kvinnors rätt till
            sin egen kropp, till sin sexualitet och till fri abort, det som
            kallas sexuell och reproduktiv hälsa. Detta arbete har lett till
            att unga flickor inte är en ägodel eller handelsvara som deras
            fäder fritt förfogar över för att stärka släktband eller utöka
            sin makt.
          </note>
          <note>
            Jag menar därför att det finns hopp och att det är den politiska
            kvinnokampen som ger det hoppet. Det är denna politiska kamp för
            kvinnors sexuella och reproduktiva hälsa som jag tänker ägna mitt
            anförande åt.
          </note>
          <note>
            Sverige har förstås ett gediget ansvar att vid varje internationell
            kontakt arbeta för kvinnors rätt till sin egen kropp och till
            sin sexualitet och reproduktiva hälsa.
          </note>
          <note>
            Ta t.ex. förhandlingarna med Turkiet, som är ett av de länder
            som vill ansluta sig till EU! Varje år mördas ca 200 flickor och
            kvinnor i Turkiet av bröder, fäder eller andra manliga släktingar
            med den uttalade motiveringen att familjens heder ska återupprättas.
            Den som enligt turkisk lagstiftning åberopar hedersmord får bara
            fem år i fängelse mot normalt livstid. Att ett mord ses som mindre
            allvarligt för att det begås i religionens eller traditionens
            namn är absolut oförenligt med de krav på mänskliga rättigheter
            som annars ställs på ansökarländerna.
          </note>
          <note>
            De politiska kvinnoförbunden i Sverige har skrivit ett öppet
            brev till bl.a. våra våra förhandlare att ett självklart krav
            i förhandlingarna är att behandla ett mord som ett mord. Vi förutsätter
            att Sverige inte kommer att acceptera Turkiet som medlem i EU
            med mindre än att denna lagstiftning förändras och även efterlevs.
          </note>
          <note>
            I Portugal avkunnades nyligen en dom mot en barnmorska, Maria
            do Ceu Ribeiro. Hennes brott var att hon hjälpt kvinnor till säkra
            olagliga aborter. Det bestraffades med åtta och ett halvt års
            fängelse. I
          </note>
          <note>
            Portugal är abort inte tillåten utom när kvinnan våldtagits eller
            av strikta medicinska skäl. I Portugal åker kvinnorna till Spanien
            för att få sina olagliga aborter utförda i säkerhet. Känns det
            igen? Visst, så var det i
          </note>
          <note>
            Sverige när jag växte upp. Vi åkte till Polen för att få något
            så när säkra aborter och slippa slaktarna i Sverige. Det är intressant
            att kvinnor i Sverige på 60-talet och i början på 70-talet åkte
            till Polen för att kunna göra aborter. I dag är abort förbjuden
            i Polen.
          </note>
          <note>
            Också Polen är ett land som ansöker till EU. Driver Sverige frågan
            om säker laglig abort för polska kvinnor i anslutningsförhandlingarna?
            Eller ger vi efter för de manliga strukturer som vill kontrollera
            kvinnors sexualitet och reproduktiva hälsa?
          </note>
          <note>
            Driver vi frågan om säker och laglig abort för kvinnor i Portugal?
            Klart och tydligt inte, om jag tolkar statsrådet Lindh rätt. "Inom
            EU-kretsen diskuteras frågan främst inför internationella konferenser
            och där man vill nå gemensamma ståndpunkter", svarar statsrådet
            mig på min fråga. Men vad säger
          </note>
          <note>
            Sverige i EU vad gäller portugisiska kvinnors rätt till säker
            abort? Vad säger vi om polska kvinnors rätt till sexuell reproduktiv
            hälsa i förhandlingarna med Polen?
          </note>
          <note>
            Fru talman! På Kairokonferensen beslutade världens länder att
            4 % av biståndet skulle avsättas till sexuell och reproduktiv
            hälsa. Enligt uppgift är det endast ett EU-land som uppfyller
            detta mål, och tyvärr är det inte Sverige. Det är Holland. Sverige,
            som är det land som fått pris som världens mest jämställda land,
            uppnår inte målet att avsätta 4 % av biståndet till sexuell och
            reproduktiv hälsa. Det är trist, mycket trist. Det vore på sin
            plats att regeringen redovisade vad anledningen är till att inte
            just vi uppfyller Kairokonferensens mål. Och här handlar det faktiskt
            inte om att höja några budgettak. Här handlar det om 4 %
          </note>
          <note>
            av det som ligger under utgiftstaket. Så vad är anledningen till
            att vi inte uppfyller Kairokonferensens mål? Är det för att vi
            ger efter för de manliga strukturer världen över som vill kontrollera
            kvinnors sexualitet och reproduktiva hälsa?
          </note>
          <note>
            I Cotonou, den största staden i Benin, signerades den 23 juni
            2000 ett avtal mellan de rika EU-länderna och 78 länder i Afrika,
            Karibien och Stillahavsområdet, de s.k. ACP-länderna. Cotonou-avtalet
            ersätter
          </note>
          <note>
            Lomé-avtalet och gäller i 20 år. Avtalet handlar om en summa
            på ca 150 miljarder kronor i bistånd. Avtalet bygger på partnerskap
            mellan EU-länderna och
          </note>
          <note>
            ACP-länderna, där kön ska vara en övergripande faktor. Särskild
            uppmärksamhet ska riktas mot reproduktiv hälsa, familjeplanering
            och förebyggande arbete mot könsstympning och hiv/aids.
          </note>
          <note>
            Visst låter det bra! Det är bara ett krux, och det är att Cotonou-avtalet
            måste ratificeras av de 15 EU-
          </note>
          <note>
            länderna för att det ska fungera - precis som alla andra internationella
            avtal. Och det är återigen endast ett land - den här gången Danmark
            - som har ratificerat avtalet. Inte Sverige! Där ligger 150 miljarder
            kronor och väntar på att användas i kampen för kvinnors sexuella
            och reproduktiva rättigheter och mot hiv/aids. Vad är dessa 150
            miljarder kronor värda om vi inte förmår att koppla ihop dödsstraffet
            som hotar
          </note>
          <note>
            Sofya Hussaini Tudu i Nigeria därför att hon blivit gravid utan
            att vara gift, med min skolkamrat som hängde sig av samma orsak
            på 50-talet? Vad är dessa
          </note>
          <note>
            150 miljarder kronor värda om vi inte förmår koppla ihop kvinnors
            kamp för rätten till den egna kroppen och det egna livet med mordet
            på Fadime?
          </note>
          <note>
            Jag skämdes där jag satt på ett seminarium om sexuell och reproduktiv
            hälsa i Portugal och fick höra att Sverige inte uppfyller Kairokonferensens
            mål och inte har ratificerat Cotonou-avtalet. Jag är beredd att
            kämpa för kvinnors rätt till sin egen kropp och sin egen sexualitet
            här i Sverige och i resten av världen.
          </note>
          <note>
            Är regeringen det? Är regeringen beredd att ratificera
          </note>
          <note>
            Cotonou-avtalet? Är regeringen beredd att uppfylla
          </note>
          <note>
            Kairokonferensens mål? Det finns tyvärr inte någon från regeringen
            som kan svara på detta.
          </note>
          <note type="speaker">
            Anf. 64 GUNILLA WAHLÉN (v):
          </note>
          <note>
            Fru talman! Jag tänkte använda utrymmet i den utrikespolitiska
            debatten till att prata om situationen i
          </note>
          <note>
            Västsahara.
          </note>
          <note>
            Det västsahariska folket får inte, i enlighet med folkrätten,
            utöva sin rätt till självbestämmande. Det förnekas sin rätt att
            genomföra en demokratisk folkomröstning om ett självständigt Västsahara;
            detta trots att FN redan 1966 antog en resolution om Västsaharas
            rätt till folkomröstning.
          </note>
          <note>
            För över 25 år sedan tvingades befolkningen att lämna sitt land
            eftersom Marocko ockuperade dess territorium. Det sahariska folket
            tvingas nu att leva på lånad mark. De bor i flyktingläger utan
            möjlighet att odla eller producera mat och egna kläder och utan
            möjlighet att skapa en egen ekonomi för egenförsörjning, utbildning
            och sjukvård. De unga som i dag bildar familj är själva födda
            i lägren. De har ingen möjlighet att ge sina barn ett eget land.
          </note>
          <note>
            Flyktinglägren i Västsahara i västra Algeriet anses vara en av
            världens bäst fungerande flyktingförläggningar. Där finns tak
            över huvudet, vatten, mat och viss utbildning, detta mycket tack
            vare kvinnornas enastående insatser och deras organisering och
            beslutsamhet i kampen för att deras döttrar och söner ska få tillgång
            till hälsovård och utbildning.
          </note>
          <note>
            Västsahara har en vald president och ett parlament. Det västsahariska
            folket måste få tillbaka rätten till ett eget territorium och
            sitt eget land, rätten att kunna försörja sin befolkning genom
            att skapa arbeten och utbildning för sina barn.
          </note>
          <note>
            Precis som i alla andra konflikter är det barnen och kvinnorna
            som drabbas hårdast. Sverige, EU och
          </note>
          <note>
            FN måste ta krafttag för att befolkningen ska få sin folkomröstning
            och att den åter kan få flytta tillbaka till Västsahara. Den folkomröstningen
            måste genomföras nu.
          </note>
          <note>
            Svenskt bistånd till humanitär hjälp till Västsaharas flyktingar
            måste öka. Biståndet ska inrikta sig på hälso- och sjukvård, framför
            allt till små barn, flickor, pojkar, gravida kvinnor, ammande
            kvinnor och andra extra känsliga grupper. Biståndet måste även
            inrikta sig på kvinnors utbildning inom olika yrkesområden som
            skapar egen försörjning och utbildning.
          </note>
          <note>
            Fru talman! Tålamodet hos befolkningen håller på att ta slut
            efter 25 år av ett liv i landsflykt. Men krig och terror löser
            inga problem; det skapar ännu fler.
          </note>
          <note>
            Det är den demokratiska processen som måste påskyndas. Sverige
            och EU måste med stor beslutsamhet kräva att Marocko slutar obstruera
            mot FN genom att förhala och motarbeta folkomröstningen. Sverige
            och EU måste ta avstånd från och olagligförklara
          </note>
          <note>
            Marockos nya strategi: att låta utländska företag prospektera
            och utvinna olja från Västsahara.
          </note>
          <note>
            Jag vet att demokratin kan segra. Jag vet att dialogen kan göra
            att ett land kan gå vidare.
          </note>
          <note>
            Jag var i Sydafrika 1994, under valet där, då folket efter århundraden
            av apartheid, förtryck och terror äntligen genom kamp fick sin
            demokrati och sin rösträtt. Jag stod i kön på morgonen när valet
            skulle hållas, och träffade en gammal man som satt i kön och väntade.
            Han hade kommit på natten för att vara med i valet.
          </note>
          <note>
            Han undrade var jag kom ifrån, och jag frågade vad han gjorde.
            Han berättade att han satt och väntade på valet. Lokalen skulle
            öppna kl. 7, och klockan hade blivit 10. Jag i min västerländska
            tidsnit frågade honom om han inte var orolig för att valet inte
            skulle bli av. Då sade han: Mina föräldrar kämpade för det här.
            Jag har kämpat för det här i hela mitt liv. Jag har kämpat för
            demokrati och rösträtt, och nu sitter jag här. Det spelar ingen
            roll för mig om det inte blir val om en timme eller i morgon.
            Jag vet att det finns ingen återvändo. Mina barn kommer att få
            rösträtt.
          </note>
          <note>
            Jag vill att vi gemensamt - FN, EU, Sverige och organisationer
            i världen - ska stödja det västsahariska folket i kampen för att
            få tillbaka sitt land.
          </note>
          <note type="speaker">
            Anf. 65 SVEN-ERIK SJÖSTRAND (v):
          </note>
          <note>
            Fru talman! En kvinna vid namn Wang och hennes åtta månader gamla
            baby blev i oktober 2000
          </note>
          <note>
            torterade till döds. Kvinnans nacke och ledknotor var brutna.
            Hennes skallben var insjunket, och det fanns en nål instucken
            i hennes midja. På barnets kropp syntes tydliga spår av fotbojor,
            och kroppen var full av blåmärken och sår.
          </note>
          <note>
            Situationen vad gäller de mänskliga rättigheterna i
          </note>
          <note>
            Kina har under de senaste åren snarare försämrats än förbättrats.
            Kina är jordens största diktatur och bryter mot snart sagt varje
            mänsklig fri- och rättighet. Kina signerade i oktober 1998 konventionen
            om medborgerliga och politiska rättigheter. Denna konvention har
            undertecknats utan någon tanke på ansvar. I konventionen finns
            t.ex. yttrande- och mötesfrihet inskrivna. Samtidigt med att konventionen
            signerades ändrade regeringen flera lagar om registrering av grupper
            och införde därigenom begränsningar i dessa rättigheter.
          </note>
          <note>
            Fru talman! Under de senaste åren har meditationsrörelsen falungong
            varit utsatt för mycket brutala påtryckningar. Denna snabbt växande
            rörelse blev förbjuden 1999, och under detta år greps tusentals
            utövare. Många av dessa fick långa fängelsestraff, och många blev
            brutalt torterade och misshandlade.
          </note>
          <note>
            Under åberopande av samhällelig ordning har regeringen planerat
            och verkställt en brutal hetskampanj mot denna rörelse.
          </note>
          <note>
            Med stöd av ytterst stränga lagar om statens säkerhet och efter
            bristfälliga rättegångar har många blivit dömda till långa fängelsestraff.
            Men många har också utan rättslig prövning blivit dömda till upp
            mot tre års fångläger för omskolning genom arbete.
          </note>
          <note>
            Till de som har drabbats av olika aktioner hör också politiska
            dissidenter, människor som deltog i kampanjer mot korruption,
            arbetaraktivister, människorättsförsvarare och medlemmar av icke
            godkända religiösa eller andliga rörelser.
          </note>
          <note>
            För några år sedan gick många kinesiska statliga bolag i konkurs,
            och miljoner människor förlorade sitt arbete. De arbetslösa deltog
            då i demonstrationer mot att staten inte gav dem socialbidrag
            samt mot korruptionen på regeringsnivå. Aktivister som försökte
            organisera dessa oberoende aktioner för arbetarna greps, fängslades
            eller dömdes till omskolning genom arbete.
          </note>
          <note>
            I november 2001, alltså för bara några månader sedan, genomförde
            utländska falungongutövare en demonstration på Himmelska fridens
            torg. Gruppen bestod av 36 personer som kom från USA, Frankrike,
          </note>
          <note>
            Sverige, Tyskland och några andra länder i Europa.
          </note>
          <note>
            En av deltagarna säger: Vi hann bara demonstrera i fem minuter.
            Sedan kom polisen och grep oss. Kvinnorna blev släpade i håret.
          </note>
          <note>
            En svensk man berättar att han i polisbilen fick knytnävsslag
            och sparkar och att polisen stampade på mannen. De svenskar som
            arresterades av polisen förvägrades att ta kontakt med sin ambassad,
            och den svenska ambassadören förvägrades att träffa de fängslade.
          </note>
          <note>
            Fru talman! Jag ska nu tala lite kort om dödsstraffet. Många
            länder som har kvar dödsstraffet brukar som argument framhålla
            att dödsstraffet är avskräckande, dvs. att den som tänker begå
            ett brott som kan medföra dödsstraff avstår från att begå brottet
            på grund av att han riskerar att avrättas. Av alla de undersökningar
            som har gjorts är det ingen som har visat att dödsstraffet som
            sådant har någon avskräckande effekt.
          </note>
          <note>
            Kina är det land i världen där flest personer avrättas. Anklagelser
            om mutbrott, skattefusk, bensinstöld och våldsbrott har lett till
            dödsdom och avrättning.
          </note>
          <note>
            Under kampanjens slogan "värdesätt livet, förkasta drogerna"
            har hundratals personer dömts till döden. Precis som Sten Tolgfors
            tidigare har berättat har de flesta dödsdomar offentliggjorts
            inför massiva åskådarskaror på idrottsarenor och andra offentliga
            platser. Fångar har tvingats paradera på gator kantade av tusentals
            människor innan de slutligen blivit avrättade av en exekutionspluton.
          </note>
          <note>
            Siffrorna för antalet avrättade i Kina är något osäkra då någon
            officiell statistik inte finns. Men enligt Amnesty har under 2001
            minst 2 960 personer dömts till döden och minst 1 781 avrättats
            i Kina som ett led i brottsbekämpningskampanjen Slå hårt, som
            inleddes i april 2001. Mörkertalet är dock fortfarande stort och
            siffran kommer med all säkerhet att justeras.
          </note>
          <note>
            En avrättning är en våldshandling, och våld föder våld. Vi måste
            protestera och höja rösten mot massavrättningar, politiskt styrda
            skenrättegångar och att grundläggande mänskliga rättigheter brutalt
            förtrampas i Kina. Det är hög tid nu.
          </note>
          <note type="speaker">
            Anf. 66 BRITT-MARIE DANESTIG (v):
          </note>
          <note>
            Fru talman! Som sista talare i den utrikespolitiska debatten
            vill jag ta upp en fråga som berör mig djupt, nämligen konsekvenserna
            av hiv/aids-epidemin i södra Afrika.
          </note>
          <note>
            Ingen epidemi har slagit hårdare än hiv/aids. I dag lever 36
            miljoner människor med hiv. Drygt 20 miljoner av dem finns i södra
            Afrika. Merparten av dem kommer att dö i aids inom några få år.
          </note>
          <note>
            På tio år har antalet hivsmittade ökat med ungefär
          </note>
          <note>
            50 %. Ca 18 000 personer smittas dagligen, förmodligen fler.
            Mörkertalen är stora. Hiv/aids finns över hela världen. Men efter
            det att sjukdomen blev känd har samordnade insatser gjorts för
            att kunna begränsa sjukdomens effekter i den rika delen av världen.
            Det skräckscenario som vi befarade för ca 20 år sedan är en verklighet
            i stora delar av den fattiga världen.
          </note>
          <note>
            Hårdast har sjukdomen slagit mot de allra fattigaste länderna
            i södra Afrika, där sjukdomen innebär ett stort hot mot den ekonomiska
            tillväxten och välfärden.
          </note>
          <note>
            Den lavinartade ökningen av hiv/aids hotar nu ländernas hela
            existens och bidrar i hög grad till att människor hamnar i fattigdomsfällan.
            Hårdast slår epidemin mot ungdomar i åldern 10-24 år. I flera
            områden i södra Afrika är i dag var fjärde ung människa smittad.
            Därigenom åderlåts världens fattigaste länder på många av de ungdomar
            som skulle bygga länderna för framtiden och skapa en bättre välfärd.
          </note>
          <note>
            Trots 40 år med bidrag från andra länder är människorna i södra
            Afrika fattigare än någonsin. Miljoner människor har inte mer
            än 10 kr per dag att leva på. Det är självklart att en fattig,
            maktlös och illitterat aidssjuk lantarbetare inte har någon som
            helst chans att betala de 600 US-dollar som en behandling av sjukdomen
            skulle kosta. Det är enorma pengar för honom.
          </note>
          <note>
            Jag ber också riksdagen att betänka att en ung människa i södra
            Afrika endast har 50 % att överleva
          </note>
          <note>
            35 års ålder. Sannolikheten för att en pojke i Zimbabwe ska dö
            i aids är 70 % och hela 90 % i Botswana. Betänk att en av tre
            kvinnor i fertil ålder bär på hiv.
          </note>
          <note>
            Vid ett besök jag gjorde på några aidskliniker i
          </note>
          <note>
            Freedom Park i Sydafrika under hösten visade det sig att 42 %
            av de gravida kvinnorna som uppsökte klinikerna var smittade av
            hiv-viruset. Varje år föds också omkring 600 000 barn med hiv.
          </note>
          <note>
            Miljontals barn blir också föräldralösa. För dem är situationen
            extremt svår. Fosterfamiljer finns inte längre att tillgå. Redan
            fattiga familjer klarar inte av en mun till att mätta. Institutioner
            finns inte heller i tillräcklig omfattning. De betraktas dessutom
            med skepsis av många. Institutionsomsorg är mycket främmande för
            afrikansk tradition och kultur. Antalet gatubarn har därför ökat
            drastiskt i städerna.
          </note>
          <note>
            Den rådande synen på sex och samlevnad försvårar också bekämpningen
            av hiv/aids i södra Afrika.
          </note>
          <note>
            Sexualiteten är skuldbelagd, något man inte talar om.
          </note>
          <note>
            De afrikanska männen betraktar inte sina kvinnor som likvärdiga
            partner. Ett promiskuöst beteende hör till traditionen. Prostitutionen
            ökar därför lavinartat och sexslaveriet har blivit ett oerhört
            stort problem i södra Afrika. Orsaken till allt detta är den extrema
            fattigdomen.
          </note>
          <note>
            Gruvarbetarna tvingas leva åtskilda från sina familjer i långa
            tider. Deras frustration leder ofta till drogmissbruk och sexköp.
            Våldtäkter, gruppvåldtäkter och utnyttjande av unga kvinnor i
            beroendeställning är mycket vanligt. Unga flickor som utnyttjas
            sexuellt hör till dem som oftast smittas för att sedan sprida
            sjukdomen till sina partner och blivande barn.
          </note>
          <note>
            Tron på häxkraft och myten om att en man kan tillfriskna från
            hiv/aids genom att ha sex med en oskuld har lett till ett antal
            uppmärksammade fall av våldtäkter också av små barn. Under några
            veckors tid under hösten rapporterade medierna i Sydafrika om
            våldtäkter av en tre veckors baby av en släkting, av en nio månaders
            baby av nio män samt av två barn i åldern två-tre år.
          </note>
          <note>
            Sydafrika är i dag ett av världens mest våldsamma länder. Våldet
            och desperationen finns där hela tiden.
          </note>
          <note>
            Det känns verkligen när man besöker landet. Det känns under huden.
          </note>
          <note>
            Jag undrar om vi kan föreställa oss hur förhållandena i södra
            Afrika måste påverka människor, hur relationerna mellan män och
            kvinnor påverkas. Är det möjligt att känna framtidstro och optimism
            i ett samhälle i sönderfall? Tycker unga människor att det är
            värt att studera vidare, bilda familj osv.?
          </note>
          <note>
            Under mitt besök i Sydafrika under hösten samtalade jag en hel
            del med kvinnorna. Jag blev både imponerad och rörd av styrkan,
            modet och humorn hos de afrikanska kvinnorna. Det är definitivt
            kvinnorna som utgör kittet i det afrikanska samhället. Det är
            de som tar hand om barnen, ser till att de får mat och kläder
            och kommer till skolan. Det är kvinnorna som vårdar de sjuka i
            hemmen. Det är kvinnorna som också blir våldtagna och misshandlade.
            Kvinnorna i södra Afrika bär en enorm börda, och de behöver allt
            vårt stöd.
          </note>
          <note>
            Fru talman! Jag menar att männen faktiskt måste tvingas att ta
            ansvar för sin egen sexualitet och för rollen som make och far.
            Det är en stor folkbildningsinsats som behövs.
          </note>
          <note>
            Vad kan vi då göra här i Sverige? Det absolut viktigaste är att
            vi förstår att hiv/aids är det största hotet någonsin mot mänskligheten.
            Enligt vissa aktuella forskningsrapporter finns fog för oron för
            att hiv/aids-viruset skulle kunna mutera så att smittan inte enbart
            är sexuellt överförbar, som nu, utan också kan överföras luftburen
            och smitta via andningsvägarna. Något sådant skulle innebära en
            total katastrof för hela mänskligheten.
          </note>
          <note>
            Fru talman! Kan vi lägga ned enorma resurser för att bekämpa
            terrorismen bör vi också kunna mobilisera motsvarande resurser
            för kampen mot hiv och aids.
          </note>
          <note>
            Vi vet alla att fattigdom, maktlöshet och vanmakt också utgör
            en god grogrund för både terrorism och våld.
          </note>
          <note>
            De svenska insatserna för bistånd måste alltså öka successivt
            och en större andel än nu måste komma södra Afrika till del. Skuldavskrivningarna
            är oerhört viktiga för att de afrikanska staterna ska kunna få
            bättre möjligheter att utvecklas. Demokratibiståndet är en annan
            viktig faktor. De afrikanska parlamenten har ofta en alltför svag
            position. Det lokala engagemanget och delaktigheten måste därför
            ges en tung roll i svensk biståndspolitik.
          </note>
          <note>
            Sjukvårdsinsatserna måste få ett betydligt ökat stöd. Utbildning
            inte minst bland flickorna är mycket angeläget. Sverige måste
            även i samverkan med
          </note>
          <note>
            UNDP med kraft fortsätta arbetet för att påverka attityderna
            till preventivmedel hos viktiga internationella aktörer som katolska
            kyrkan, USA och delar av den muslimska världen. EU:s utvecklingsarbete
            måste i högre grad inriktas på södra Afrika. Sverige måste sätta
            press på att EU i samverkan med olika FN-organ stöder södra Afrika
            och kampen mot hiv/aids.
          </note>
          <note>
            Fru talman! Det är bråttom!
          </note>
          <note>
            Överläggningen var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollet för den 7 februari.
          </note>
          <note>
            3 § Anmälan om inkomna faktapromemorior om förslag från Europeiska
            kommissionen, m.m.
          </note>
          <note>
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            2001/02:FPM46 Datoriserat punktskattekontrollsystem KOM (2001)
            466 till skatteutskottet
          </note>
          <note>
            2001/02:FPM47 Kommissionens meddelande om en gemensam politik
            om olaglig invandring KOM
          </note>
          <note>
            (2001) 672 till socialförsäkringsutskottet
          </note>
          <note>
            4 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            2001/02:88 Sveriges samarbete med Internationella brottmålsdomstolen
          </note>
          <note>
            5 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 13 februari
          </note>
          <note>
            2001/02:258 av Monica Green (s) till statsrådet Ingela
          </note>
          <note>
            Thalén
          </note>
          <note>
            Barnen i Östersjöområdet
          </note>
          <note>
            2001/02:259 av Rigmor Stenmark (c) till statsrådet Lars-
          </note>
          <note>
            Erik Lövdén
          </note>
          <note>
            Kartellbildningar inom byggbranschen
          </note>
          <note>
            2001/02:260 av Birgitta Sellén (c) till finansminister
          </note>
          <note>
            Bosse Ringholm
          </note>
          <note>
            Idrottskonto
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 19 februari.
          </note>
          <note>
            6 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 13 februari
          </note>
          <note>
            2001/02:723 av Ingegerd Saarinen (mp) till näringsminister Björn
            Rosengren
          </note>
          <note>
            Ekonomiska förutsättningar för vindkraft
          </note>
          <note>
            2001/02:724 av Margareta Viklund (kd) till försvarsminister Björn
            von Sydow
          </note>
          <note>
            Hiv/aids som ett säkerhetspolitiskt hot
          </note>
          <note>
            2001/02:725 av Dan Kihlström (kd) till kulturminister
          </note>
          <note>
            Marita Ulvskog
          </note>
          <note>
            Arkivens uteblivna leveransmedel
          </note>
          <note>
            2001/02:726 av Margareta Viklund (kd) till statsrådet
          </note>
          <note>
            Mona Sahlin
          </note>
          <note>
            Invandrarflickors skolgång
          </note>
          <note>
            2001/02:727 av Maria Larsson (kd) till statsrådet Jan O
          </note>
          <note>
            Karlsson
          </note>
          <note>
            Avvisning av sjuka barn
          </note>
          <note>
            2001/02:728 av Maria Larsson (kd) till statsrådet Ingela
          </note>
          <note>
            Thalén
          </note>
          <note>
            Asylsökande barn
          </note>
          <note>
            2001/02:729 av Ragnwi Marcelind (kd) till näringsminister Björn
            Rosengren
          </note>
          <note>
            Norra Stambanan
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 19 februari.
          </note>
          <note>
            7 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 13 februari
          </note>
          <note>
            2001/02:619 av Lars Ångström (mp) till utrikesminister
          </note>
          <note>
            Anna Lindh
          </note>
          <note>
            Ottawakonventionen
          </note>
          <note>
            2001/02:661 av Sten Tolgfors (m) till utbildningsminister
          </note>
          <note>
            Thomas Östros
          </note>
          <note>
            Kunskapsmålen
          </note>
          <note>
            2001/02:663 av Anita Sidén (m) till utbildningsminister
          </note>
          <note>
            Thomas Östros
          </note>
          <note>
            Våld mot lärare
          </note>
          <note>
            2001/02:664 av Nikos Papadopoulos (s) till utbildningsminister
            Thomas Östros
          </note>
          <note>
            Resurser till skolorna
          </note>
          <note>
            2001/02:667 av Lennart Kollmats (fp) till kulturminister
          </note>
          <note>
            Marita Ulvskog
          </note>
          <note>
            Skyddet av hällristningarna i Tanum
          </note>
          <note>
            2001/02:672 av Viviann Gerdin (c) till kulturminister
          </note>
          <note>
            Marita Ulvskog
          </note>
          <note>
            Närradion som kunskapsförmedlare
          </note>
          <note>
            2001/02:673 av Roy Hansson (m) till statsminister Göran
          </note>
          <note>
            Persson
          </note>
          <note>
            Teracom AB
          </note>
          <note>
            2001/02:674 av Inger Strömbom (kd) till näringsminister
          </note>
          <note>
            Björn Rosengren
          </note>
          <note>
            Statliga jobb i Karlskoga
          </note>
          <note>
            2001/02:675 av Erling Wälivaara (kd) till näringsminister Björn
            Rosengren
          </note>
          <note>
            Tillverkning av järnvägsräls
          </note>
          <note>
            2001/02:676 av Rolf Olsson (v) till näringsminister Björn
          </note>
          <note>
            Rosengren
          </note>
          <note>
            Pollettering av cyklar på tåg
          </note>
          <note>
            2001/02:680 av Lars Hjertén (m) till utbildningsminister
          </note>
          <note>
            Thomas Östros
          </note>
          <note>
            Föräldrakooperativ
          </note>
          <note>
            2001/02:681 av Barbro Hietala Nordlund (s) till utbildningsminister
            Thomas Östros
          </note>
          <note>
            Skolskjuts
          </note>
          <note>
            2001/02:682 av Lars Hjertén (m) till utbildningsminister
          </note>
          <note>
            Thomas Östros
          </note>
          <note>
            Tidig praktik för blivande lärare
          </note>
          <note>
            2001/02:683 av Mona Berglund Nilsson (s) till socialminister
            Lars Engqvist
          </note>
          <note>
            Högkostnadsskyddet
          </note>
          <note>
            2001/02:684 av Carl-Axel Johansson (m) till socialminister Lars
            Engqvist
          </note>
          <note>
            LSS
          </note>
          <note>
            2001/02:687 av Johnny Gylling (kd) till jordbruksminister Margareta
            Winberg
          </note>
          <note>
            Utfiskning i Östersjön
          </note>
          <note>
            2001/02:694 av Rosita Runegrund (kd) till socialminister
          </note>
          <note>
            Lars Engqvist
          </note>
          <note>
            Rapportering av biverkningsfynd till Läkemedelsverket
          </note>
          <note>
            2001/02:695 av Tasso Stafilidis (v) till socialminister
          </note>
          <note>
            Lars Engqvist
          </note>
          <note>
            Parallellimport av läkemedel
          </note>
          <note>
            2001/02:697 av Magnus Jacobsson (kd) till statsrådet
          </note>
          <note>
            Lars-Erik Lövdén
          </note>
          <note>
            Alternativ drift av sjukvård
          </note>
          <note>
            2001/02:700 av Margareta Cederfelt (m) till finansminister Bosse
            Ringholm
          </note>
          <note>
            Beskattning av allmän byggnad
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 19 februari.
          </note>
          <note>
            8 § Kammaren åtskildes kl. 15.50.
          </note>
          <note>
            Förhandlingarna leddes av talmannen från sammanträdets början
            t.o.m. 1 §
          </note>
          <note>
            anf. 7 (delvis), av förste vice talmannen därefter t.o.m. anf.
            42 (delvis), av andre vice talmannen därefter t.o.m. anf. 58 (delvis)
            och av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
