<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--17</head>
          <docDate when="2001-10-24 00:00:00">2001-10-24 00:00:00</docDate>
        </div>
      </front>
      <body>
        <div>
          <note>
            17.00 - 17.21
          </note>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------
          </note>
          <note>
            Ceremoni med anledning av FN-dagen
          </note>
          <note>
            Ceremonin inleddes med musikstycket Dimman lättar av Carl Nielsen
            och avslutades med musikstycket Andante av Erkki Melartin.
          </note>
          <note>
            Musiken framfördes av Elisabeth Ekholm, tvärflöjt och Ingegerd
            Fredlund, harpa.
          </note>
          <note>
            TALMANNEN:
          </note>
          <note>
            Ärade riksdagsledamöter! De var "beslutna att rädda kommande
            släktled undan krigets gissel". Så formade sig orden som inledde
            Förenta nationernas stadga, som trädde i kraft denna dag den 24
            oktober för 56 år sedan.
          </note>
          <note>
            Ett världssamfund hade bildats i skuggan av andra världskriget.
            De förenade nationernas folk skulle göra sitt yttersta för att
            dessa krigets fasor inte skulle upprepas.
          </note>
          <note>
            Det skulle ske genom internationellt samarbete byggt på de grundläggande
            mänskliga rättigheterna, på den enskilda människans värdighet
            och värde, på lika rättigheter för män och kvinnor och för små
            och stora nationer - som stadgans ord fortsättningsvis lyder.
          </note>
          <note>
            Det var något oerhört som hade inträffat. Det, som i alla tider
            varit en dröm, tycktes möjligt att nå. Tankar som väckts redan
            hundra år tidigare av fredsrörelsens - folkrörelsernas - pionjärer
            hade blivit verklighet.
          </note>
          <note>
            Det som Fredrika Bremer redan 1854 under intryck av Krimkrigets
            fasor hade uttryckt i ett upprop om ett fredsförbund - och som
            då, av sin tid, hade mötts av förlöjliganden - var nu praktisk
            verklighet.
          </note>
          <note>
            Nu - den 24 oktober 1945 - hade det till synes omöjliga ändå
            blivit möjligt att samlas kring.
          </note>
          <note>
            I dag, mer än ett halvsekel senare och just denna svåra höst,
            vet vi med smärtsam tydlighet att mänsklighetens väg till fred
            och frihet ännu är lång - mycket lång.
          </note>
          <note>
            I dag vet vi att sedan FN-stadgans ord om fred och mänskliga
            rättigheter trätt i kraft har världens folk plågats av mer än
            200 väpnade konflikter. Den exakta siffran, enligt Institutionen
            för freds- och konfliktforskning vid Uppsala universitet, är 224
            väpnade konflikter i världen under åren 1946 till 2000. Enligt
            denna definition ingår exempelvis inte diktaturstaters övergrepp
            mot den egna befolkningen.
          </note>
          <note>
            Det har varit över 200 krig sedan de förenade nationernas folk
            var beslutna att rädda kommande släktled undan krigets gissel.
            Kan dessa våra misslyckanden och vår stora sorg framstå tydligare
            än just denna svåra höst av terrordåd, våldsupptrappning och djupaste
            oro för framtiden i vår egen vardag? Det är en bild och en verklighet,
            och den är sann.
          </note>
          <note>
            Men det finns en annan bild och en annan verklighet, lika sann
            och lika betydelsefull. Det är de gånger det senaste halvseklet
            då freden, friheten och demokratin har vunnit segrar och givit
            medmänniskor sitt värde och sin värdighet åter.
          </note>
          <note>
            Det har kunnat ske därför att människor vägrat att sluta hoppas
            och tro, därför att människor envist och oförtrutet arbetat vidare
            för att uppnå det till synes ouppnåeliga. De har orkat och nått
            framgång därför att de haft insikt. De har vetat att allt arbete
            och engagemang för freden och friheten kräver tid, uthållighet
            och ständig vaksamhet. Det kräver tid, därför att grunden alltid
            måste vara demokratisk - besluten måste omfattas av en majoritet
            för att vara hållbara och långsiktiga.
          </note>
          <note>
            Ärade riksdagsledamöter! Också nu, mitt i sorgen, smärtan och
            oron denna höst, måste vi våga se och hoppas på denna verklighet
            av utväg och framtid.
          </note>
          <note>
            Den finner vi i ett FN som står starkare än på mycket länge av
            enighet mellan medlemsstaterna och deras folk i kampen mot terrorism
            och för en gemensam framtid. Den finner vi i den växande insikten
            att internationellt samarbete, grundat på folkrättens principer,
            är nödvändigt om hållbara lösningar ska bli möjliga. Den finner
            vi i arbetet på ett reformerat och stärkt FN, under ledning av
            dess generalsekreterare
          </note>
          <note>
            Kofi Annan, som med sitt djupt och brett respekterade ledarskap
            och sin integritet har givit FN bättre förutsättningar än någonsin
            till samling kring nödvändiga beslut.
          </note>
          <note>
            Det är därför både glädjande och hoppingivande att den norska
            Nobelpriskommittén beslutade att högtidlighålla sitt hundraårsjubileum
            med att tilldela
          </note>
          <note>
            Förenta nationerna och dess generalsekreterare Kofi
          </note>
          <note>
            Annan årets fredspris och i prismotiveringen särskilt understryka
            att den enda framkomliga vägen till världsfred och samarbete går
            genom Förenta nationerna.
          </note>
          <note>
            Jag hoppas att det ska bli möjligt för FN:s generalsekreterare
            att komma till Stockholm i samband med Nobelhögtidligheterna och
            att då tala till de valda företrädarna för Sveriges folk här i
            riksdagen.
          </note>
          <note>
            Det skulle ge en möjlighet för riksdagen och svenska folket att
            kraftfullt manifestera uppslutningen bakom Förenta nationernas
            arbete för fred och frihet
          </note>
          <note>
            - en mycket viktig manifestation just denna höst.
          </note>
          <note>
            Ärade riksdagsledamöter! Det internationella samarbetet har i
            dag blivit en integrerad del av lagstiftningsarbetet på den nationella
            nivån, och det griper därmed in på ett självklart sätt i vårt
            vardagliga arbete som förtroendevalda. Det är en god och naturlig
            utveckling av vårt arbete för demokrati. Det är en naturlig och
            god utveckling av det arbete och det engagemang som utfördes en
            gång av dem som kämpade för verkligt folkstyre med allmän rösträtt
            i vårt land. De var alla också internationalister, fredskämpar,
            och visste att fred, frihet och demokrati är varandras förutsättningar.
          </note>
          <note>
            Vi har som förtroendevalda ett särskilt ansvar att skapa insikt
            om att möjligheten till hållbara lösningar går genom demokratiskt
            och internationellt samarbete. Vi har ett särskilt ansvar att
            skapa insikt om demokratins villkor och arbetsmetoder, om att
            demokratin alltid arbetar långsamt, om att demokratin kräver öppenhet
            och respekt, eftertanke och besinning, om att demokratin aldrig
            har de snabba, enkla svaren, men att demokratin är den enda vägen
            till hållbara, fredliga lösningar på svåra problem.
          </note>
          <note>
            Mitt i denna höst av otrygghet och oro finns en dörr på glänt
            mot ljuset - människans eviga dröm om fred och frihet. Krisens
            allvar kan skapa ny enighet, nya allianser, förnyad kraft till
            ansvarstagande och ledarskap. Däri finns vår möjlighet att skapa
            tillit till och förutsättningar för det internationella samarbetet
            och därmed för Förenta nationernas och vår egen framtid.
          </note>
          <note>
            (Applåder)
          </note>
          <note>
            Meddelande om återsamling
          </note>
          <note>
            Talmannen meddelade att kammarens ledamöter skulle återsamlas
            för arbetsplenum kl. 9.20.
          </note>
          <note>
            1 § Justering av protokoll
          </note>
          <note>
            Justerades protokollet för den 18 oktober.
          </note>
          <note>
            2 § Avsägelse
          </note>
          <note>
            Talmannen meddelade att Per Richard Molén (m)
          </note>
          <note>
            anhållit om entledigande från uppdraget som ledamot av riksdagen
            fr.o.m. den 14 januari 2002.
          </note>
          <note>
            Kammaren biföll denna anhållan.
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            2001/02:32 till justitieutskottet
          </note>
          <note>
            2001/02:35 till utbildningsutskottet
          </note>
          <note>
            2001/02:47 till kulturutskottet
          </note>
          <note>
            Förslag
          </note>
          <note>
            2001/02:RR4 till näringsutskottet
          </note>
          <note>
            4 § Sjöfartsstöd
          </note>
          <note>
            Föredrogs trafikutskottets betänkande 2001/02:TU3
          </note>
          <note>
            Sjöfartsstöd (prop. 2000/01:127).
          </note>
          <note type="speaker">
            Anf. 1 TOM HEYMAN (m):
          </note>
          <note>
            Fru talman! Det finns anledning att gratulera redarna till dagens
            förväntade beslut. Tillsammans med de fackliga organisationerna
            har man skickligt genomfört en kampanj som givit önskat resultat:
            ökat statligt stöd till rederinäringen. Skattebetalarna är som
            vanligt förlorarna. Inga fackliga organisationer värnar om oss,
            om jag nu kan göra mig till tolk för skattekollektivet, och vi
            har inga starka intressegrupper som har Regeringskansliets öra.
            Vi förutsätts bara stå för kalaset.
          </note>
          <note>
            Länge talade socialdemokraterna om vikten av ett solidariskt
            skattesystem. Det skulle vara häftigt att betala skatt, var det
            någon som sade. Men det verkar nu vara länge sedan. I dag skapas
            undantag i skattelagstiftningen för den som kan framföra rätt
            argument. Sådana undantag har skapats för miljardärer, för utländska
            experter, för bärplockare, för boende i
          </note>
          <note>
            Norrlands inland och nu även för sjömän. Man utvecklar ett stödsystem
            som bryter mot budgetlagen och som fördärvar själva grunderna
            i skattelagstiftningens konstruktion. Detta konstaterar Riksskatteverket
            i sitt yttrande. Men när det gäller att plocka billiga politiska
            poänger gäller varken principer eller lagar längre.
          </note>
          <note>
            Det har gjorts gällande att detta är en åtgärd som inget kostar.
            Det är naturligtvis fel. Kostnaden finns, även om den - genom
            en kreativ kontoföring - inte uppenbart framgår i statens bokföring.
            Men de kommunalskattemedel som nu aldrig inbetalas till statskassan
            kommer i fortsättningen att utbetalas av staten till kommunerna.
            Alla sociala förmåner består, även om de avgifter som förmånen
            baseras på inte inbetalas till systemet, och den enskilde kan
            till sist, genom underskottsavdrag i deklarationen, återfå delar
            av de aldrig inbetalade skattemedlen. Denna ökade statliga utgift,
            över 1 miljard kronor, genomförs vid en tidpunkt när statens löpande
            affärer åter börjar visa underskott och i ett läge när budgettaket
            inte längre håller.
          </note>
          <note>
            Den svenska konstruktionen för rederistöd är unik vid en internationell
            jämförelse; där är ett nettolönesystem den vanligaste konstruktionen.
            Den svenska konstruktionen är också unik på det sättet att den
            svenska arbetsgivaren nu uppbär sina anställdas skatter, något
            som inte förekommit i Sverige sedan privilegiesamhället avskaffades.
            Begreppet redaradel får plötsligt en ny och mer konkret innebörd.
          </note>
          <note>
            Den stora förändringen med dagens beslut är dock att färjorna
            ska omfattas av stödet. I praktiken innebär detta ett stöd om
            flera hundra miljoner kronor årligen till ett enskilt företag.
            Ett så omfattande industristöd torde inte ha förekommit i Sverige
            sedan den
          </note>
          <note>
            Åslingska industriakutens dagar.
          </note>
          <note>
            Om en enskild person kommer på obestånd och ber om samhällets
            stöd kräver de sociala myndigheterna en detaljerad redovisning
            av de ekonomiska förhållandena. Av företag krävs inga motsvarande
            uppgifter. Det aktuella färjerederiet ingår i en stor och internationellt
            verksam koncern med mängder av koncerninterna transaktioner som
            ej redovisas offentligt och som bara en mycket begränsad krets
            i bolaget har insyn i. Under många år har rederiet uppvisat stora
            ekonomiska förluster, med eller utan den skattefria försäljningen,
            men var och varför dessa förluster uppstår har aldrig förklarats.
          </note>
          <note>
            Argumentet för att införa stöd är att danska färjerederier nu
            får stora konkurrensfördelar genom sin skattebefriade personal.
            Det danska beslutet är i sig orimligt; det strider mot själva
            grundtanken i det europeiska unionsfördraget. Om Europas länder
            börjar konkurrera sinsemellan med skattebaser riskerar
          </note>
          <note>
            EU som organisation att inte överleva. Jag förutsätter att regeringen
            har insett detta och att man i kommande förhandlingar med kommissionen
            och övriga medlemsländer kommer att driva denna fråga.
          </note>
          <note>
            Det danska beslutet har däremot inte påverkat konkurrensbilden
            i Sverige. I trafiken mellan Danmark och Sverige finns nu tio
            stora färjor. Sex ägs av det svenska rederiet, två av ett danskt
            samseglande statligt rederi - en samseglingsöverenskommelse som
            för övrigt nu är föremål för undersökning av det danska konkurrensverket.
            Den enda oberoende konkurrenten mellan Danmark och Sverige driver
            två gamla danska superflexfärjor i Öresund, och de har funnits
            där i flera år. En svensk båt går i Öresundstrafiken, men där
            är skatteproblemet löst genom gränsgångaravtalet. Ingen förändring
            av trafikmönstret har skett efter det danska skattebeslutet, och
            inget danskt rederi har aviserat någon avsikt att starta trafik
            och konkurrera på den svenska marknaden.
          </note>
          <note>
            Mellan Sverige och Tyskland är mönstret detsamma. Trafiken domineras
            av det svenska rederiet och samma samseglande dansk-tyska bolag.
            Det finns en oberoende linje från Trelleborg, men den drivs inte
            med skattebefriade danska besättningar utan med tyska och svenska
            besättningar på ordinarie avtal.
          </note>
          <note>
            Argumentet att Sverige nu drabbats av en förödande och orättfärdig
            dansk konkurrens är helt enkelt inte sant. I själva verket är
            det en medioker konkurrens mellan färjerederierna i Nordeuropa.
            Den påminner mest om en stor kartell, där de olika rederierna
            bara undantagsvis konkurrerar med varandra.
          </note>
          <note>
            Ytterst få förändringar har skett i trafikmönstret under de senaste
            decennierna, och om regeringen hade gjort någon form av analys
            skulle detta rätt snart ha framgått. Men det har man inte gjort,
            eftersom hela stödpaketet är resultatet av en facklig beställning.
          </note>
          <note>
            Det frikostiga svenska färjestödet blir nu ett direkt hot mot
            Norge och Finland. Bägge dessa länder tvingas införa ett liknande
            stöd till sina färjor, eftersom frestelsen att registrera dem
            i Sverige annars blir alltför stor. Då uppstår också den paradoxala
            situationen att linjerna från Finland och Norge, som har kvar
            den skattefria försäljningen, också kommer att erhålla direkta
            statliga subventioner. Det blir inte enkelt för konferenshotell
            i Sverige, som betalar full skatt och full moms på allt och som
            har vanlig skattebetalande personal, att konkurrera med Finlandsfärjorna,
            som har skattefri försäljning, skattefri proviantering och skattebefriad
            personal. Ännu en märklig konsekvens av det svenska beslutet.
          </note>
          <note>
            Argumentationen för rederistöd må vara väl framförd, men den
            är intellektuellt undermålig. Om de huvudsakliga kriterierna för
            statligt stöd ska vara att företaget går dåligt och att den internationella
            konkurrensen är hård finns det gott om kandidater. Varför just
            rederier, varför inte lika gärna Degerfors järnverk, Bredbandsbolaget
            eller Borås Väveri?
          </note>
          <note>
            Slutligen, fru talman, är det ett märkligt sammanträffande att
            samma vecka som denna proposition läggs på riksdagens bord håller
            näringsministern en presskonferens och meddelar nöjt att han har
            träffat avtal med samma koncern som nu får huvuddelen av färjestödet
            för att den ska medverka i rekonstruktionen av ett nödlidande
            gruvföretag i näringsministerns hemlän. Det är faktiskt, fru talman,
            ett mycket anmärkningsvärt samband.
          </note>
          <note>
            Därmed ber jag att få yrka bifall till reservation nr 1.
          </note>
          <note type="speaker">
            Anf. 2 JOHNNY GYLLING (kd):
          </note>
          <note>
            Fru talman! Jag vill yrka bifall till reservation 3.
          </note>
          <note>
            Så är vi äntligen framme vid den dagen då ett nytt sjöfartsstöd
            ska behandlas av Sveriges riksdag. När jag för sex år sedan, vid
            den nytillsatta Sjöfartsutredningens första sammanträde, presenterade
            mig som
          </note>
          <note>
            "en landkrabba från Blekinge med sjöfartsintresse"
          </note>
          <note>
            kunde jag inte drömma om att det skulle ta så lång tid innan
            utredningens huvudsakliga förslag skulle bli verklighet. Men tyvärr
            har vi en långsam regering, som väntar in i det längsta med näringspolitiska
            åtgärder.
          </note>
          <note>
            Någon protesterar säkert redan och menar att Sverige införde
            ett sjöfartsstöd redan 1997 samt en utvidgning med ett s.k. TAP-avtal
            hösten 1998. Det är förvisso sant, men det var ett stöd som dels
            var omtvistat inom den dåvarande regeringen, dels nådde det inte
            upp till EU:s tak för nationella sjöfartsstöd. Det innebar möjligen
            att en ytterligare utflaggning stoppades upp, men knappast någon
            ny tillströmning av fartyg till den svenska handelsflottan. Det
            nya systemet med s.k. nettostöd gör att Sverige närmar sig
          </note>
          <note>
            EU:s nivå för sjöfartsstöd, dock med avsaknad av en viktig ingrediens,
            tonnageskatt. Jag ska återkomma till denna.
          </note>
          <note>
            Fru talman! Tom Heyman kallade motiveringen för detta sjöfartsstöd
            intellektuellt undermålig. Jag skulle vilja motivera varför vi
            kristdemokrater vill ha ett sjöfartsstöd. Först och främst bör
            man fråga sig varför det är viktigt att det finns svenska sjömän.
          </note>
          <note>
            Skälet är att de utgör grunden för svensk sjöfartstradition med
            höga säkerhetskrav och gott sjömanskap.
          </note>
          <note>
            De utgör också rekryteringsbasen för sjöbefäl. Utan svenska sjömän
            har vi på sikt inga svenska sjöbefäl.
          </note>
          <note>
            Vi behöver också av säkerhetsskäl ha en svenskflaggad handelsflotta
            och då krävs det goda villkor för näringen.
          </note>
          <note>
            Är det då på det viset att kristdemokraterna älskar statliga
            stöd till transportnäringen, speciellt sjöfarten?
          </note>
          <note>
            Är det genom statliga subventioner vi ska hålla flottan flytande,
            så att säga? Svaret är nej. Kristdemokraterna anser i likhet med
            sjöfartsnäringen själv att sjöfartsstöden bör avvecklas. Men när
            kan man göra detta?
          </note>
          <note>
            Inte så länge det finns sjöfartsnationer som konkurrerar med
            lägre priser och sämre löner som inverkar menligt på säkerhet,
            arbetsmiljö, yttre miljö och transportkvalitet. Då är det enligt
            vår mening nödvändigt med statliga åtgärder för att säkerställa
            en nationell handelsflotta, där miljö- och säkerhetstänkande är
            en ledstjärna.
          </note>
          <note>
            Sveriges regering bör däremot vara pådrivande inom den europeiska
            unionen för att gemensamt bekämpa all slags förnedring av ombordanställda,
            bekämpa oljeutsläpp och dumpning av annat avfall till havs samt
            bekämpa attityder som innebär att säkerheten sätts åt sidan vid
            sjötransporterna. Om vi inom
          </note>
          <note>
            EU kan bidra till att höja den globala standarden på dessa områden,
            kan vi gemensamt successivt sänka de rena stöden till rederierna.
            Sjöfarten kan bära sig själv, om bara konkurrensvillkoren är neutrala.
          </note>
          <note>
            När det gäller färjesjöfartens del av stödet har vi ansett att
            det kan vara nödvändigt under rådande omständigheter. Sveriges
            linje bör vara, precis som regeringen skriver i sin proposition,
            att passageraroch färjetrafik som i huvudsak bedrivs i konkurrens
            med annan europeisk trafik inom EU och EES-
          </note>
          <note>
            området inte ska ges statligt stöd. Detta är huvudlinjen, men
            just nu lever vi i ett undantag som regeringen bör diskutera vidare
            med berörda länder för att så småningom lösa upp.
          </note>
          <note>
            Fru talman! Jag vill beröra kritiken från remissinstanserna.
            Till regeringens proposition, som ligger till grund för detta
            betänkande, har två viktiga remissinstanser varit negativa: Riksskatteverket
            och Konkurrensverket. Riksskatteverket hävdar att hanteringen
            av skattekontosystemet blir svåröverskådligt. Det är säkert riktigt
            att det inte är helt enkelt att hantera ett sådant system. Men
            skulle vi för den skull bara konstaterat att svenska handelsflottan
            seglar i väg utomlands därför att vårt skattekontosystem blir
            svåröverskådligt? Allvarligare är då att Riksskatteverket har
            synpunkten att åtgärden inte är förenlig med lagen om statsbudgeten.
            Regeringen hävdar motsatsen och hänvisar till lagen om kreditering
            av anställningsstöd samt föreslår en ändring av den lagen så att
            den även omfattar sjöfartsstöd.
          </note>
          <note>
            Konkurrensverket avstyrker förslaget av allmänna konkurrenspolitiska
            skäl. Kristdemokraterna brukar fästa stor vikt vid Konkurrensverkets
            synpunkter, så varför gör vi inte det i detta fall? Om man strikt
            ser till själva stödets utformning är det alltså principvidrigt,
            enligt vår mening. Men om man ser till den globala situationen
            inom sjöfarten och de konkurrensregler som EU-länderna enats om
            i dokumentet EU:s
          </note>
          <note>
            State Aid Guidelines for Maritime Transport menar vi att det
            nya sjöfartsstödet är nödvändigt just nu. I en framtid måste det
            omprövas, men omställningen ska ske i takt med att miljöhänsyn
            och sjösäkerhet värderas väsentligt högre av alla sjöfartsnationer
            än vad som görs i dag.
          </note>
          <note>
            När trafikutskottet behandlade ärendet i våras pekade Sveriges
            Redareförening på en brist i propositionen. Det handlade om hur
            man definierade begreppet de "totala arbetsgivaravgifterna". Syftet
            med detta förslag från regeringen är att genomföra ett stöd till
            svenska rederier enligt EU:s tak, vilket bl.a. innebär att hela
            arbetsgivaravgiften kan hållas inne av rederiet. Men regeringens
            konkreta förslag innebar enbart en nedsättning med 30,13 %, trots
            att avgifterna i själva verket uppgår till 32,82 %. Något skäl
            till detta angav regeringen inte i propositionen. Skillnaden är
            exakt den allmänna löneavgiften på 2,69 %. Tack vare Kristdemokraternas
            påpekande i motion T17
          </note>
          <note>
            blev hela arbetsgivaravgiften inräknad i stödet. Men vår motion
            kunde naturligtvis av politisk prestige inte bifallas utan avstyrktes
            av utskottet. Så fungerar tyvärr det politiska språket här i riksdagen.
          </note>
          <note>
            Fru talman! Avslutningsvis vill jag beröra tonnageskatten.
          </note>
          <note>
            Flera av Sveriges huvudkonkurrenter inom sjöfarten har infört
            ett system med s.k. tonnageskatt.
          </note>
          <note>
            Detta system ersätter såväl vanlig bolagsbeskattning som reavinstbeskattning.
            Skatten kan vara utformad antingen som en punktskatt eller som
            en skatt som utgår på en schablonberäknad vinst. Den viktigaste
            fördelen med tonnageskatt är att en sådan skatt väsentligt underlättar
            rederiernas planering av sina långsiktiga åtaganden gentemot staten.
          </note>
          <note>
            Att investera i ett nytt fartyg innebär ofta en affär på flera
            hundra miljoner kronor. Med en tonnageskatt vet man på förhand
            vilka kostnader man har i många år framöver. Det underlättar också
            när man ska byta fartyg, då det ofta kan gå en period mellan det
            att man säljer det gamla fartyget och att man köper ett nytt.
          </note>
          <note>
            Som det föreslås i motionerna T16 av Centerpartiet och T17 av
            Kristdemokraterna bör Sverige pröva förutsättningarna för att
            i likhet med andra europeiska sjöfartsnationer införa tonnageskatt.
            Detta skulle, enligt vår uppfattning, bidra till att trygga svensk
            sjöfartsnärings framtid och säkert öka inflaggningen.
          </note>
          <note>
            Detta är bra inte bara för Sverige, det är bra för all sjöfart
            i världen.
          </note>
          <note type="speaker">
            Anf. 3 TOM HEYMAN (m) replik:
          </note>
          <note>
            Fru talman! Johnny Gylling tar i sitt anförande upp den s.k.
            tonnageskatten. Det finns kanske anledning att granska de argument
            som intresseorganisationerna för fram och inte helt utan vidare
            svälja allt.
          </note>
          <note>
            Bolagsskatten är en av de få skatterna i det svenska skattesystemet
            som inte är så särskilt hårt kritiserad. Dels är den internationellt
            sett inte särskilt hög, dels finns det generösa avskrivningsmöjligheter,
            som inte minst från rederisidan innebär att själva företagsbeskattningen
            inte är något direkt problem. Ändå vill man införa tonnageavgift.
            Varför då?
          </note>
          <note>
            I andra länder som har tonnageavgift i stället för beskattning
            fungerar det så att ett företag kan skaffa sig en båt. Det kan
            vara en liten båt med en låg tonnageavgift. Därmed blir hela företaget
            klassat som rederi och betalar ingen bolagsskatt. Förutom denna
            lilla båt kan företaget sedan bedriva en omfattande befraktningsverksamhet
            med annat tonnage. Det lär finnas ett tyskt rederi som bedriver
            verksamhet med hundratalet båtar förutom sin egen båt. Hela verksamheten
            blir därmed skattebefriad.
          </note>
          <note>
            Finns det någon anledning för den europeiska unionen att undanta
            just rederiverksamhet från normal företagsbeskattning? Tycker
            Johnny Gylling verkligen att skattebefrielse för vissa näringar
            och inte för andra är rätt väg att gå?
          </note>
          <note type="speaker">
            Anf. 4 JOHNNY GYLLING (kd) replik:
          </note>
          <note>
            Fru talman! Jag börjar med tonnageskatten. Syftet med den är
            inte att skattebefria rederierna. Syftet är att man ska veta lång
            tid i förväg vilka kostnader man har gentemot staten. Man ska
            också byta ut den mot en reavinstbeskattning. När man säljer ett
            fartyg ska man inte behöva betala reavinstskatt, utan man kan
            hålla inne pengarna tills det är tid att köpa ett nytt fartyg.
            Detta ska ersätta det som Tom Heyman själv förespråkar i sin motion,
            nämligen fartygsfonder.
          </note>
          <note>
            Fru talman! Om andra europeiska länder gör detta, varför ska
            Sverige avstå? Vill Tom Heyman sänka den svenska handelsflottan
            eller vad är Tom Heyman egentligen ute efter?
          </note>
          <note type="speaker">
            Anf. 5 TOM HEYMAN (m) replik:
          </note>
          <note>
            Fru talman! Nej, Johnny Gylling, jag vill inte sänka den svenska
            handelsflottan, men jag tycker att den, som alla andra näringar,
            ska leva på lika villkor. Avsikten med tonnageavgiften är att
            skattebefria rederierna. Blanda inte in i argumentationen de s.k.
            förnyelsefonderna som vi hade tidigare i det svenska skattesystemet.
            Det är ett sidospår och har inte bäring på problemet.
          </note>
          <note>
            Det stora problemet är att genom att införa tonnageskatt blir
            rederinäringen skattebefriad. Man kan genom att ha ett ytterst
            litet antal båtar i det egna systemet dra nytta av det och sedan
            slippa skatta för hela verksamheten. Det är inte en sund konkurrensbild.
          </note>
          <note type="speaker">
            Anf. 6 JOHNNY GYLLING (kd) replik:
          </note>
          <note>
            Fru talman! Jag blir lite förvånad när jag hör Tom
          </note>
          <note>
            Heyman framföra dessa argument. Jag vet inte riktigt om Tom Heyman
            talar för moderaterna eller bara för sig själv. Jag trodde att
            moderaterna var för flera jobb i Sverige. Jag trodde att moderaterna
            ville ha samma konkurrensregler för svenska företag som för andra
            företag i första hand runtom i Europa. Det är detta som förslagen
            ska leda till.
          </note>
          <note>
            Vi har sagt att vi vill på sikt avveckla sjöfartsstödet. Vi vill
            ha samma regler som övriga EU-länder.
          </note>
          <note>
            Det gäller även tonnageskatten. På sikt ska vi ha samma regler,
            Tom Heyman. Jag är faktiskt förvånad över att Tom Heyman har den
            inställningen, som enbart leder till att Sverige får svårare regler
            och tyngre börda att bära för de svenska rederierna, vilket i
            sin tur leder till utflaggning, färre jobb, färre sjömän, färre
            sjöbefäl osv. Jag kan inte tänka mig att det är den politik som
            moderaterna vill stå för. Det vill inte vi kristdemokrater.
          </note>
          <note type="speaker">
            Anf. 7 SVEN BERGSTRÖM (c):
          </note>
          <note>
            Fru talman! Transportbranschen är en utsatt bransch med ibland
            snabba kast och dramatiska förändringar. De senaste veckorna har
            vi sett hur flyget världen över kommit i gungning främst föranlett
            av terroraktionerna i USA den 11 september och de konsekvenser
            som detta har fått när det gäller resandet. Det är också frågan
            om kostnader för försäkringsskyddet som vi i trafikutskottet har
            brottats med m.m.
          </note>
          <note>
            För sjöfarten är det inte motsvarande snabba dramatik i det ganska
            utsatta läge som den svenska sjöfartsnäringen ändå har hamnat
            i. Sett över några års sikt är det ändå ganska stora förändringar
            som har skett, inte bara i Sverige utan också i EU.
          </note>
          <note>
            EU:s andel av tonnaget till sjöss har på 25 år mer än halverats,
            från 32 % år 1970 till ca 14 % i mitten av 90-talet. Därför beslöt
            också EG-kommissionen i maj 1997 att fastställa nya riktlinjer
            för statligt stöd till sjöfartsnäringen. Många länder i vår närhet
            -
          </note>
          <note>
            Finland, Danmark och Norge - har också infört olika typer av
            stöd, vilket framgår av betänkandet, för att motverka en fortsatt
            nedgång i näringen.
          </note>
          <note>
            Regeringen föreslår i en proposition att det nuvarande svenska
            rederistödet utvidgas till ett sjöfartsstöd och att det också
            ska omfatta passagerarfartyg.
          </note>
          <note>
            Att riksdag och regering nu kan bidra till svensk sjöfarts fortlevnad
            och utvecklingsmöjligheter tycker vi från Centerpartiets sida
            är glädjande. Det är säkert glädjande för oss eftersom vi tillhör
            den grupp som
          </note>
          <note>
            Tom Heyman raljerade så friskt över, dvs. som har drivit på för
            att faktiskt få dem till stånd. Jag har i och för sig den största
            respekt för Tom Heymans allmänna sjöfartskunnande, men jag är
            liksom Johnny Gylling aningen förvånad över tonläget i Tom Heymans
            mycket raljanta inlägg tidigare - med billiga poäng, gratulerar
            redarna och menar att branschen i stort sett består av bovar och
            banditer som gör allt för att kapa åt sig så stora vinster som
            möjligt. Jag undrar om det är representativt för moderaternas
            syn på företagande och näringsverksamhet.
          </note>
          <note>
            Svensk sjöfart konkurrerar verkligen på en marknad med tuffa
            villkor. Ca 90 % av den svenska exporten går via sjöfart. Det
            är väldigt stora summor för ett land som är beroende av exporten
            för fortsatt välstånd.
          </note>
          <note>
            Det som har gjort den svenska situationen akut är att danska
            Folketinget den 26 maj år 2000 fattade beslut om att utvidga det
            danska internationella skeppsregistret. Därvid hamnade främst
            färjenäringen i en väldigt besvärlig situation.
          </note>
          <note>
            Utan att gå in på några detaljer välkomnar vi från
          </note>
          <note>
            Centerpartiets sida att regeringen nu har lyssnat på näringen,
            fackföreningarna, men också på oss i Centerpartiet, när vi har
            krävt att svensk sjöfartsnärings konkurrenskraft ska förbättras.
            Vi tycker däremot att det är ledsamt att regeringen har varit
            långsam i sin hantering och inte lyckats få fram ett förslag till
            riksdagen avseende ett nytt och förbättrat sjöfartsstöd förrän
            nu. Centerpartiet avsatte redan hösten 2000
          </note>
          <note>
            skattesänkningsutrymme för att ett nettostöd gällande både färje-
            och handelsflottan skulle kunna införas fr.o.m. den 1 januari
            2001. Vi menar att regeringen hade kunnat genomföra denna viktiga
            reform redan när vi föreslog det om den rätta viljan hade funnits,
            särskilt som riksdagens trafikutskott i betänkande
          </note>
          <note>
            2000/01:1 påtalade att den 1 januari 2002 kan vara en för sen
            tidpunkt att införa ett sådant här stöd till färjesjöfarten.
          </note>
          <note>
            Nu är det den 24 oktober 2001, och därför avstår jag från att
            yrka bifall till vår reservation angående tidpunkten för införande
            av stödet. Jag utgår från att det verkligen kan fullföljas från
            den 1 oktober, som sägs i betänkandet.
          </note>
          <note>
            Jag ska säga några ord om tonnageskatten. I och med införandet
            av ett nettostöd kommer svensk sjöfart ett steg närmare sina konkurrenter
            i EU vad gäller villkoren för att bedriva sjöfart. En del av paketet
            för att förbättra den svenska sjöfartens villkor visavi omvärlden
            saknas dock i den här propositionen.
          </note>
          <note>
            Vi anser alltså att det hade varit värdefullt om regeringen tagit
            upp frågan om tonnageskatt i propositionen. Införandet av en tonnageskatt
            kan ses som ett ytterligare steg för att ge svensk sjöfartsnäring
            likvärdiga villkor - även om det inte är särskilt bra villkor
            -
          </note>
          <note>
            som sina konkurrenter. För främst de mindre och medelstora rederierna
            skulle ett tonnageskattesystem vara värdefullt. Flera länder i
            Europa har infört eller är på gång att införa tonnageskattesystem,
            vilket gör det angeläget att Sverige ser över möjligheterna att
            införa ett liknande system. Grekland har denna skatteform sedan
            länge, och Holland, Norge, Tyskland,
          </note>
          <note>
            Storbritannien och Finland har under senare tid infört tonnagebeskattning
            som ett alternativ till ordinarie företagsskatt.
          </note>
          <note>
            Fördelarna med en tonnageskatt är att det blir avsevärt lättare
            för näringen att planera sin verksamhet utan att planera utifrån
            skatteeffekter i första hand.
          </note>
          <note>
            Det är viktigt för sjöfarten, som är utsatt för kraftiga marknadssvängningar.
            För att ge svensk sjöfartsnäring även den sista delen i ett sådant
            här paket gällande likvärdiga konkurrensvillkor bör Sverige se
            över möjligheten att i likhet med de andra nordiska länderna,
            Tyskland och andra införa en tonnageskatt.
          </note>
          <note>
            Fru talman! Jag yrkar bifall till reservation nr 3.
          </note>
          <note>
            Slutligen ska jag säga några ord om reservation nr 5 i betänkandet
            om gemensamma regler på EU-
          </note>
          <note>
            nivå.
          </note>
          <note>
            På EU-nivå finns alltså gemensamma regler på sjöfartens område,
            de s.k. statsstödsreglerna, som EU-
          </note>
          <note>
            kommissionen förnyade 1997. Det är inom ramen för dessa riktlinjer
            som flera länder stärkt sina näringspolitiska insatser för sjöfartsnäringen.
            Just detta sätter fokus på de problem som finns med dagens gemensamma
            regler. De tillåter att olika länder inom EU
          </note>
          <note>
            konkurrerar med varandra genom vad som kan kallas statssubventionerad
            dumpning. Samtidigt ska man veta att EU:s regler naturligtvis
            syftar till att ge europeiska rederier rimliga konkurrensvillkor
            i förhållande till tredjelandsflottor och bekvämlighetsflaggade
            fartyg, som opererar med betydligt lägre kostnader.
          </note>
          <note>
            Dessa lägre kostnader härrör från lägre bemanningskostnader genom
            låga löner, inga eller små löneskatter och sociala avgifter. Ytterligare
            konkurrensmedel är bl.a. lägre säkerhets- och miljökrav i många
            flaggländer. Att EU vill motverka utflaggning till mindre nogräknade
            register är därför inte så konstigt, och vi tycker att det är
            rimligt.
          </note>
          <note>
            Så länge dessa EU-regler finns i sin nuvarande utformning kommer
            vi från Centerpartiet att kämpa för att svensk sjöfartsnäring
            inte ska sättas i en sämre sits än sina konkurrenter i andra länder.
            Just mot bakgrund av detta har Centerpartiet varit pådrivande
            för att Sverige inför ett sjöfartsstöd, och just mot bakgrund
            av detta vill vi också att Sverige ser över möjligheterna att
            införa en tonnageskatt, som jag tidigare har talat om här.
          </note>
          <note>
            Regeringen berör i korta ordalag att man avser att ta upp långsiktiga
            diskussioner med i första hand de nordiska länderna och Tyskland
            för att undersöka möjligheterna att nå fram till en gemensam syn
            i de här frågorna. Vi välkomnar det, och vi tycker att det är
            en viktig fråga att Sverige driver på. Det är viktigt att det
            inte blir en osund konkurrens mellan olika EU-
          </note>
          <note>
            länder. Det är viktigt att reglerna utformas på ett sådant sätt
            att den svenska och europeiska sjöfartsnäringen har möjlighet
            att leva vidare med bl.a. de högre säkerhets- och miljökrav som
            ställs här jämfört med mindre nogräknade register.
          </note>
          <note>
            Fru talman! Jag yrkar därför bifall också till reservation nr
            5.
          </note>
          <note type="speaker">
            Anf. 8 TOM HEYMAN (m) replik:
          </note>
          <note>
            Fru talman! Sven Bergström nämner de dramatiska effekter som
            har uppstått av det danska beslutet.
          </note>
          <note>
            Jag skulle då gärna vilja be honom förklara vad det är för dramatiska
            effekter. Som jag sade i mitt anförande, har jag inte upptäckt
            att det har hänt ett endaste något när det gäller konkurrenssituationen
            mellan danska och svenska färjor.
          </note>
          <note>
            Däremot innebär det svenska beslutet omedelbart ett problem,
            för kanske framför allt de finska rederierna. Därför har också
            finska staten protesterat hos den svenska regeringen mot den här
            processen och begärt att man ska göra någon annan form av lösning,
            så att man kan bibehålla situationen på Ålandshav som den är för
            närvarande.
          </note>
          <note>
            Vad är det för effekter som har uppstått, Sven
          </note>
          <note>
            Bergström, som inte jag har upptäckt?
          </note>
          <note type="speaker">
            Anf. 9 SVEN BERGSTRÖM (c) replik:
          </note>
          <note>
            Fru talman! Jag utgår från att Tom Heyman är lyhörd också för
            alla signaler som kommer från berörda företrädare för näringen
            och för fackliga organisationer på hela området nere i Sydsverige
            som har berörts av det här. Jag har lyssnat på detta och utgår
            från att de beskrivningar som de ger är korrekta när det gäller
            de negativa effekter som uppstår. Det är naturligtvis också därför
            som regeringen har lagt fram det här förslaget, för att åstadkomma
            rättvisa villkor mellan de olika länderna.
          </note>
          <note type="speaker">
            Anf. 10 TOM HEYMAN (m) replik:
          </note>
          <note>
            Fru talman! Jag har naturligtvis också fått de här argumenten,
            både från näringens företrädare och från fackliga organisationer.
            Men det visar sig, när man skrapar på ytan, att det finns väldigt
            lite substans bakom orden. Det finns faktiskt inte så mycket effekter.
            Det som har funnits, kanske speciellt i Öresundstrafiken, är löst
            genom utvidgningen av gränsgångaravtalet. Det är i och för sig
            en abnormitet i det här sammanhanget, men det kan vi ta en annan
            gång.
          </note>
          <note type="speaker">
            Anf. 11 SVEN BERGSTRÖM (c) replik:
          </note>
          <note>
            Fru talman! Återigen uttrycker sig Tom Heyman om näringen i ordalag
            som förvånar mig lite när de kommer från en moderat företrädare.
            Jag utgår från att Tom Heyman, som en god representant för det
            moderata partiet, är angelägen om ett gott näringslivsklimat och
            om att olika näringar ska ha rättvisa konkurrensvillkor. Men i
            fallet sjöfarten förefaller det som om Moderaterna särar ut sig
            på ett väldigt särpräglat sätt och utgår från att näringen inte
            gör sitt allra bästa utan är ute för att tjäna snabba pengar,
            uppvaktar, lever rövare och trycker på för att få sådana villkor
            att man ska kunna tjäna så mycket pengar som möjligt.
          </note>
          <note>
            Jag utgår från att det är en rimlig beskrivning vi får av både
            fack och näringsliv när de uppvaktar oss och talar i de här frågorna.
            Därför har vi, liksom alla övriga partier utom Moderaterna, tyckt
            att det är rimligt att nu se till att skapa det vi upplever som
            rättvisare villkor för den svenska sjöfartsnäringen, som vi tycker
            är väldigt viktig ur sysselsättningssynpunkt, ekonomisk synpunkt
            och många andra synpunkter.
          </note>
          <note>
            Den måste få sådana villkor att den kan överleva för framtiden.
          </note>
          <note type="speaker">
            Anf. 12 CLAES-GÖRAN BRANDIN (s):
          </note>
          <note>
            Fru talman! Vi ska i dag ta ställning till TU:s betänkande om
            sjöfartsstöd. Jag vill börja med att yrka bifall till trafikutskottets
            förslag och avslag på samtliga reservationer.
          </note>
          <note>
            Fru talman! Jag är glad över att kunna konstatera att det beslut
            som kammaren i dag ska fatta lägger grunden till en positiv och
            långsiktig utveckling för svensk sjöfartsnäring.
          </note>
          <note>
            Jag vill ta tillfället i akt och berätta att jag har fått många
            uppskattande samtal och signaler från den svenska sjöfartsnäringen.
            Representanter från både storsjöfarten och färjesjöfarten har
            uttryckt att den nya modellen ger svensk sjöfart framtidstro och
            goda möjligheter att konkurrera med våra närmaste konkurrentländer.
          </note>
          <note>
            Jag vill också säga att för oss socialdemokrater har det varit
            oerhört viktigt att hitta en modell som tillgodoser villkoren
            för de ombordanställda på de svenskflaggade fartygen. Och det
            har vi lyckats med!
          </note>
          <note>
            SEKO Sjöfolk och övriga sjöfackliga organisationer säger klart
            och tydligt att det här förslaget är bra för de anställda. Den
            nya sjöfartspolitiken innebär att det inte blir några försämringar
            i den fria förhandlingsrätten, inga inskränkningar i arbetsrätten
            och ingen diskriminerande lagstiftning.
          </note>
          <note>
            Sådana otidsenliga ingredienser är annars vanligt förekommande
            när vissa av EU:s medlemsländer ger sina handelsflottor ekonomiskt
            stöd. I detta sammanhang vill jag även betona att det är bra att
            detta inte heller innebär att sjömännen blir något slags skattefrälse.
            Svenska sjömän kommer att betala skatt liksom tidigare och deklarera
            som förr.
          </note>
          <note>
            Den nya sjöfartspolitiska modellen betyder att den svenska sjöfarten
            nu får den långsiktighet som så länge efterlysts. Under senare
            tid har ett flertal rederiföreträdare berättat att de har konkreta
            planer på att flagga in ett antal fartyg. Det är lika betydelsefullt
            att många av de nybyggda fartyg som svenska rederier beställt
            planeras få svensk flagg i aktern.
          </note>
          <note>
            Fru talman! Det är glädjande att vi nått så stor politisk enighet
            här i riksdagen kring sjöfartsstödet.
          </note>
          <note>
            Samtliga partier utom Moderaterna har ställt sig bakom förslaget.
            Jag vill passa på att rikta ett stort tack till alla de partier
            som gett sitt stöd. Tack ska ni ha!
          </note>
          <note>
            Det beslut som vi snart ska fatta är ett bra beslut både för
            den svenska sjöfartsnäringen och den svenske sjömannen.
          </note>
          <note>
            Jag kan inte låta bli att säga några ord om Moderaternas agerande.
            Det vore fel att säga att jag är förvånad över att Moderaternas
            sätter sig på tvären.
          </note>
          <note>
            Redan från början har Moderaterna hårdnackat bekämpat förslaget
            - förmodligen för att det innebär att viktiga arbetstillfällen
            till sjöss kan räddas. Historiskt sett har Moderaterna inte varit
            sjöfolkets vänner. Det är väl få som har glömt regeringen Bildts
            härjningar i början på 1990-talet när Moderaterna bl.a. drev kravet
            på att inrätta ett s.k. svenskt fiffelflaggregister. På så sätt
            hoppades Moderaterna kunna skrota arbetsrätten och urholka förhandlingsrätten
            för att skräddarsy en plattform så att svenska besättningar kunde
            sägas upp på saklig grund.
          </note>
          <note>
            Jag sade tidigare att Moderaterna sannerligen inte har varit
            några vänner till sjöfolket, och jag konstaterar att de inte heller
            är det nu eller kommer att bli det i framtiden. För moderaterna
            är stora skattesänkningar viktigare än allting annat. Slopad förmögenhetsskatt
            och fastighetsskatt för samhällets välbärgade är mer angeläget
            än att rädda den svenska sjöfarten.
          </note>
          <note>
            Det är oerhört skönt att Moderaterna inte har fått och inte kommer
            att få framgång i sin iver att försämra villkoren för svensk sjöfart
            och de ombordanställda. I dag står partiet ensamt och isolerat
            ute i kylan.
          </note>
          <note>
            Det kan sannerligen inte kännas bra att vara moderat här i kammaren
            just nu i detta ögonblick - inte minst eftersom vi vet att arbetsgivarorganisationen
            Sveriges
          </note>
          <note>
            Redareförening har en uppfattning som går stick i stäv med den
            som Moderaterna står för.
          </note>
          <note>
            Fru talman! Jag vill avsluta med att säga följande:
          </note>
          <note>
            Trots dagens beslut kommer vi socialdemokrater att noga följa
            utvecklingen av sjöfarten inom EU. Jag kan garantera Moderaterna
            med Tom Heyman i spetsen att vi fortsätter att jobba kraftfullt
            för att få en gemensam sjöfartspolitik inom hela EU-området.
          </note>
          <note>
            Visst är det en bra bit kvar till dess att vi når det målet,
            men jag är övertygad om att den dagen kommer.
          </note>
          <note>
            I dag ska vi känna oss nöjda. Genom detta historiska beslut ges
            svensk sjöfartsnäring framtidstro och goda förutsättningar att
            konkurrera. Det blåser med andra ord en kraftig medvind för svensk
            sjöfart!
          </note>
          <note type="speaker">
            Anf. 13 JOHNNY GYLLING (kd) replik:
          </note>
          <note>
            Fru talman! Precis som Brandin säger är det bra med en bred uppslutning
            i Sveriges riksdag kring denna fråga. Det borgar för att det blir
            ett långsiktigt beslut.
          </note>
          <note>
            Claes-Göran Brandin säger att han har mött uppskattning från
            sjöfartsnäringen för detta beslut, och det måste ju vara naturligt.
            Man har fått framtidstro, säger man.
          </note>
          <note>
            Men jag undrar bara: Varför har det dröjt så länge att få fram
            beslutet, Claes-Göran Brandin? Kunde inte framtidstron ha skapats
            för flera år sedan?
          </note>
          <note>
            År 1998 gavs ett löfte om en s.k. nettomodell, men det blev i
            stället en bruttomodell, som var krånglig och inte så positiv
            för sjöfarten. År 1999,
          </note>
          <note>
            2000 och 2001 motionerade vi kristdemokrater om detta. Nu, när
            vi snart är inne i 2002, kommer det. Jag undrar alltså bara vad
            det är som gör att regeringen har varit så trög när det gäller
            att få fram beslutet.
          </note>
          <note>
            Jag vill också fråga om tonnageskatten. Vi har inte fått några
            argument för varför tonnageskatten inte kan komma fram. Vad säger
            Socialdemokraterna om det?
          </note>
          <note type="speaker">
            Anf. 14 CLAES-GÖRAN BRANDIN (s) replik:
          </note>
          <note>
            Fru talman! Det är bättre sent än aldrig att förslaget kommer
            fram. Jag kan också erkänna att jag har varit lite luttrad - och
            många med mig, tror jag. Jag och en viss person i Göteborg skrev
            en debattartikel om detta 1996. I dag står vi vid vägs ände. I
            dag ska beslutet fattas.
          </note>
          <note>
            Jag tror ändå att redarna har känt på sig att det kommer att
            bli ett beslut som går i deras riktning, precis som de sjöfackliga
            organisationerna har gjort det. Tack vare att vi har haft en så
            stor enighet i Sveriges riksdag i denna fråga är vi framme nu.
            Det har varit många turer kring detta och många saker som man
            har försökt omkullkasta. Men nu är vi där!
          </note>
          <note type="speaker">
            Anf. 15 JOHNNY GYLLING (kd) replik:
          </note>
          <note>
            Fru talman! Jag tycker att det var klädsamt av
          </note>
          <note>
            Brandin att säga "bättre sent än aldrig". Det uppskattar jag.
          </note>
          <note>
            Jag undrar också om tonnageskatten - jag fick inget svar på det.
            Det är en skattekonstruktion som är godkänd av EU och som många
            andra länder har infört för att hjälpa sina nationella handelsflottor.
          </note>
          <note>
            Vilka är egentligen Socialdemokraternas argument emot detta?
            Eller är det bara så att detta också är en fråga där det kommer
            att ta regeringen några år att komma loss?
          </note>
          <note type="speaker">
            Anf. 16 CLAES-GÖRAN BRANDIN (s) replik:
          </note>
          <note>
            Fru talman! Det kan man aldrig veta. Jag vill bara hänvisa till
            utskottets ställningstagande i betänkandet, där vi redogör för
            tonnageskatten.
          </note>
          <note type="speaker">
            Anf. 17 TOM HEYMAN (m) replik:
          </note>
          <note>
            Fru talman! Vilken regering är det som har sänkt förmögenhetsskatten
            för de besuttna, Claes-Göran
          </note>
          <note>
            Brandin? Det är inte regeringen Bildt.
          </note>
          <note>
            Fiffelflaggregister - ja, det kan man ju kalla det för, men det
            är precis det som vi har fått! Det som vi kallade för ett svenskt
            internationellt register lever i dag i det s.k. TAP-avtalet. Detta
            avtal kommer naturligtvis att fortsätta gälla. Antalet utlänningar
            i den svenska handelsflottan kommer också att fortsätta öka. Detta
            kommer alltså inte att medföra någon stor återgång till 1950-talets
            gamla linjeflotta, om det är det man tror.
          </note>
          <note>
            Jag har all förståelse för att redare och SEKO-
          </note>
          <note>
            Sjöfolk jublar och berättar hur duktig Brandin är.
          </note>
          <note>
            Men samma jubelkör kunde naturligtvis Claes-Göran
          </note>
          <note>
            Brandin ha fått från Metall om han hade föreslagit att alla skattemedel
            som Volvoanställda inbetalar skulle gå till företaget i stället
            för till Göteborgs kommun.
          </note>
          <note>
            Det skulle naturligtvis förbättra lönsamheten för Volvo alldeles
            kolossalt.
          </note>
          <note>
            Har Claes-Göran Brandin talat med Hotell och
          </note>
          <note>
            Restaurang? Det är ju ett litet förbund i LO-familjen, som inte
            har så mycket stöttning av sina kolleger. Hur ser man i konferenshotellen
            på konkurrensen från de skattebefriade Finlandsfärjorna?
          </note>
          <note type="speaker">
            Anf. 18 CLAES-GÖRAN BRANDIN (s) replik:
          </note>
          <note>
            Fru talman! Vi har fört sjöfartsdebatten här vid flera tillfällen.
            Det är väl bara att konstatera att detta kanske blir den sista
            som jag kommer att få föra med
          </note>
          <note>
            Tom Heyman, eftersom jag har fått läsa i tidningarna att han
            kommer att lämna riksdagen efter den här mandatperioden.
          </note>
          <note>
            Jag har i de här debatterna ofta blivit förknippad med att springa
            redarnas ärenden. Men jag tillhörde faktiskt dem som stod på Avenyn
            när Moderaterna och regeringen Bildt drev de här frågorna. Jag
            tillhörde dem, och då stod jag inte på redarnas sida. Då stod
            jag på sjömännens sida.
          </note>
          <note>
            Jag har många kontakter med de fackliga organisationerna i Göteborg.
            Jag har många kontakter med de anställda i de företag som Tom
            Heyman redogör för. Jag har inte fått mig detta till livs. Sedan
            är det väl så - och det har vi diskuterat tidigare - att när det
            gäller sjöfarten har vi möjligheter att göra detta enligt
          </note>
          <note>
            EU:s regler. Vi har inte samma förutsättningar att göra det för
            Volvo, SKF eller någon annan industri i
          </note>
          <note>
            Göteborg.
          </note>
          <note>
            Jag tycker att Tom Heyman och Moderaterna borde ha lyssnat till
            vissa av de moderata företrädarna i
          </note>
          <note>
            Göteborgs kommun och även till moderata ledamöter här i riksdagen.
            Ni borde ha lyssnat på de kloka män och kvinnor som har en helt
            annan uppfattning än vad den moderata majoriteten har här i kammaren.
          </note>
          <note type="speaker">
            Anf. 19 TOM HEYMAN (m) replik:
          </note>
          <note>
            Fru talman! Det är bara att konstatera att vi nog står på ganska
            olika grunder i den här debatten. Det jag kan se framför mig med
            den här inriktningen, är att den svenska handelsflottan inte får
            några krav på nationellt ägande, inga krav på nationell bemanning
            och inga krav på nationell drift. På det här sättet blir
          </note>
          <note>
            Sveriges handelsflotta en form av bekvämlighetsregister, vilket
            i och för sig också är fallet i de andra europeiska nationerna.
            Jag vet inte om det var detta vi ville åstadkomma. Jag tycker
            inte att det är en lyckad lösning på problemet.
          </note>
          <note type="speaker">
            Anf. 20 CLAES-GÖRAN BRANDIN (s) replik:
          </note>
          <note>
            Fru talman! Jag delar inte Tom Heymans syn på detta. Jag kan
            bara relatera till en av de tidigare sjöfartsdebatter som Tom
            och jag haft här i kammaren.
          </note>
          <note>
            Då frågade Tom hur det skulle kännas för mig att stå på kajen
            i Göteborg och vinka av fartygen när de byter flagg eller flyr
            Sverige. Tom, jag ska stå rakryggad på kajen i vår vackra stad
            och se att fler fartyg har svensk flagg i aktern. Jag är inte
            långsint. Jag tror på människan, så Tom ska få stå tillsammans
            med mig.
          </note>
          <note type="speaker">
            Anf. 21 STIG ERIKSSON (v):
          </note>
          <note>
            Fru talman! Så har vi då kommit till den tidpunkt då vi ska fatta
            beslut om trafikutskottets betänkande
          </note>
          <note>
            TU3 Sjöfartsstöd. Det är ett beslut om att införa ett nytt och
            utvidgat stöd för svensk sjöfart. Det bör rimligen ge en stark
            och utvecklad svensk sjöfartsnäring. Man kan säga att frågan tagit
            en lång och besvärlig sjöväg men nu äntligen nått en säker hamn.
          </note>
          <note>
            Det är bra.
          </note>
          <note>
            Tyvärr har vårt beslut mer eller mindre framtvingats av att andra
            länder runtom i Europa redan beslutat om liknande stöd eller andra
            åtgärder för att stärka den inhemska rederinäringen. I Danmark
            har man det s.k. DIS-registret, i Norge NIS osv. Dessa innebär
            skattesubventioner för sjöfarten i en eller annan form.
          </note>
          <note>
            Naturligtvis är det olyckligt att vi tvingas till denna form
            av stöd genom beslut i andra länder. Men det är också ett bevis
            för att EU inte klarat av den uppkomna situationen, även om det
            i många fall varit för att klara konkurrensen mot fiffelflaggad
            sjöfart. Därför är det viktigt att regeringen tar upp diskussioner
            inom
          </note>
          <note>
            EU om en gemensam syn på näringspolitiska stöd till sjöfarten.
          </note>
          <note>
            För Vänsterpartiet har det varit och kommer att vara viktigt
            med en kraftfull svensk sjöfart. För oss utgör sjöfarten en viktig
            beståndsdel för att uppnå ett transportsystem för en hållbar utveckling.
            Sjöfarten utgör en stor potential för möjligheten att överföra
            godstransporter från väg till miljövänligare alternativ.
          </note>
          <note>
            Den svenska sjöfarten har också kommit långt när det gäller att
            förbättra sjösäkerheten och utvecklingen av allt miljövänligare
            båtar. En svenskflaggad sjöfart är också viktig genom det antal
            jobb som skapas både till sjöss och på land.
          </note>
          <note>
            En utveckling mot alltfler utflaggningar av svenska båtar kan
            få till följd att fler fiffelflaggade eller mycket undermåliga
            skorvar trafikerar våra vatten.
          </note>
          <note>
            Det är för oss i Vänsterpartiet en oönskad utveckling, inte minst
            med tanke på Östersjön och dess känslighet. Dessa argument gör
            att vi i Vänsterpartiet trots allt tycker att beslutet om införa
            det föreslagna stödet är bra.
          </note>
          <note>
            Fru talman! Det känns också bra att i stort sett hela utskottet
            står bakom själva sjöfartsstödet även om det finns vissa nyansskillnader,
            bl.a. när det gäller vid vilken tidpunkt stödet ska börja tillämpas.
          </note>
          <note>
            Men jag kan inte låta bli att ta upp Moderaternas reservation
            mot sjöfartsstödet, mest för att Moderaternas ställningstagande
            gör mig förbryllad. Och tydligen är det många fler som är mycket
            förvånade.
          </note>
          <note>
            Från denna talarstol har åtskilliga moderater, och då inte minst
            Moderaternas ledare Bo Lundgren, kritiserat det rödgröna samarbetet
            för att inte göra tillräckligt för att svenskt näringsliv ska
            förbli svenskt. Nu när vi gör en speciell insats, även om den
            mer eller mindre framtvingats, knorrar Moderaterna, trots att
            utskottet betonar att förhoppningarna är att få en samsyn i Europa
            på stöd av denna karaktär.
          </note>
          <note>
            Den plötsliga gir som Moderaterna gör med denna reservation kan
            enbart förstås på ett sätt. Antingen är det som talesättet säger
            - att politik är möjligheternas konst - eller så är moderat politik
            som när man tappar en limpsmörgås - ibland landar den rätt, men
            i de flesta fall landar den med smöret mot golvet, och då är den
            de facto oanvändbar.
          </note>
          <note>
            Fru talman! Vänsterpartiet anser att den svenska sjöfartsnäringen
            bör kunna ta ett kliv framåt med detta nya sjöfartsstöd. Det medför
            också att fler svenska båtar flaggar in. Detta bör möjliggöra
            att fler svenska sjömän får jobb. Men att säga att enbart genom
            att införa detta nettostöd skulle vi kunna få en kraftfull expansion
            av den svenska sjöfartens andel av transporterna är väl mycket
            sagt. Det krävs naturligtvis en rad andra beslut, både inhemska
            och internationella, för att sjöfartens andel av den totala transportvolymen
            ska öka kraftigt.
          </note>
          <note>
            Fru talman! Med detta vill jag slutligen yrka bifall till förslaget
            i TU:s betänkande i dess helhet och avslag på reservationen.
          </note>
          <note type="speaker">
            Anf. 22 TOM HEYMAN (m) replik:
          </note>
          <note>
            Fru talman! Stig Eriksson tar upp den kritik som vi har lämnat
            centralt mot den svenska näringslivspolitiken. Vi har kämpat för
            att få behålla företagen som svenska. Jag tycker att det är angeläget
            att man säger det. I den utflyttningsvåg som har varit har vi
            sett att ett antal svenska industrier har försvunnit. Tyvärr kan
            man konstatera att det i väldigt hög grad gäller på rederisidan.
            Och då talar vi inte bara om svensk flagg eller någon annan flagg,
            utan vi talar generellt om rederier. Jag skulle utan vidare kunna
            rabbla upp ett dussin rederier som har försvunnit från Sverige
            under de senaste åren. De har inte försvunnit på grund av svensk
            sjöfartspolitik utan därför att svenska investerare inte ansett
            att sjöfartsnäringen är en intressant verksamhet att ägna sig
            åt, oavsett vilken flagg som båtarna har. När rederierna har varit
            till salu har det inte funnits några svenska köpare. Detta är
            egentligen ett långt mycket större problem för svensk sjöfart
            än frågan om flaggen på enskilda enheter.
          </note>
          <note type="speaker">
            Anf. 23 STIG ERIKSSON (v) replik:
          </note>
          <note>
            Fru talman! Tom Heyman! Att redan innan beslutet är fattat och
            innan det här stödet fått börja verka säga att detta i princip
            inte kommer att ha någon effekt tycker jag är väl magstarkt. Låt
            oss vänta och se!
          </note>
          <note>
            Låt stödet börja verka! Sedan får vi se vilken effekt vi får
            av det nya stödet.
          </note>
          <note type="speaker">
            Anf. 24 TOM HEYMAN (m) replik:
          </note>
          <note>
            Fru talman! Det är inte så komplicerat, Stig Eriksson. Det är
            faktiskt så att även med det svenska stödet blir det fortfarande
            mer förmånligt att ligga under en annan flagg än under den svenska.
            Det beror dels på att det är något mer kostnadsförmånligt, dels
            på att man ofta slipper den omfattande svenska byråkratin.
          </note>
          <note>
            Men det är inte det som är det intressanta i det här läget, utan
            det är faktiskt så att även under andra flaggor än den svenska
            har svensk rederinäring i stor omfattning under en lång period
            valt att avveckla sin verksamhet. Man har tyst och stilla desinvesterat
            från sjöfartsnäringen och ägnat sig åt andra verksamheter, och
            jag tror inte att det kommer att upphöra.
          </note>
          <note type="speaker">
            Anf. 25 STIG ERIKSSON (v) replik:
          </note>
          <note>
            Fru talman! Som jag avslutningsvis sade krävs det en rad av beslut
            för utvecklande av sjöfarten och för möjliggörande av överföring
            av transporter från t.ex.
          </note>
          <note>
            väg till sjöfart. Det är också viktigt att vi får en kraftfull
            sjöfartsnäring som agerar på lika villkor. Vi måste skärpa de
            sjösäkerhets- och miljömässiga kraven på båtarna för att skapa
            likvärdiga villkor mellan fiffelflaggade fartyg och t.ex. den
            svenska sjöfarten.
          </note>
          <note type="speaker">
            Anf. 26 CATHERINE PERSSON (s):
          </note>
          <note>
            Fru talman! Jag ska mycket kort kommentera betänkandet om sjöfartsstöd.
            Eftersom jag bor i Trelleborg följer jag självklart extra noga
            utvecklingen på sjöfartens område. Trelleborg har ju en av Skandinaviens
            största hamnar, och en mycket stor del av Sveriges export går
            via Trelleborgs hamn. På senare år har jag liksom så många andra
            kunnat konstatera att den svenska rederinäringen har utsatts för
            en allt hårdare konkurrens. Det har här i dag liksom i tidigare
            debatter nämnts att andra länder på senare år har beslutat om
            olika subventioner på sjöfartens område.
          </note>
          <note>
            Detta har till vissa delar missgynnat den svenska sjöfartsnäringen,
            och om den situationen hade fått bestå skulle den ha inneburit
            påtagliga konkurrensnackdelar.
          </note>
          <note>
            Jag har tidigare i riksdagen motionerat om behovet av en förändring
            av sjöfartsstödet. Jag tycker naturligtvis att det är mycket bra
            att regeringen nu har lagt fram förslag till en ny form av sjöfartsstöd
            och att ett bortsett från moderaterna i stort sett enigt utskott
            har ställt sig bakom propositionen. Jag vill också ge en eloge
            till regeringen för att den inte väntade med att agera tills konkurrenssituationen
            hade blivit alldeles ohållbar för den svenska sjöfartsnäringen.
          </note>
          <note>
            I sammanhanget vill jag dock säga att det naturligtvis inte är
            att föredra att vi får en situation som innebär att olika länder
            med olika stödformer bjuder över varandra för att blidka rederierna.
            Jag vill därför betona det angelägna i att regeringen aktivt verkar
            för att få till stånd en för Europa gemensam hållning när det
            gäller stöd till europeisk färjesjöfart.
          </note>
          <note>
            Jag delar regeringens uppfattning att färjetrafik och övrig passagerartrafik
            som i huvudsak bedrivs i konkurrens med annan europeisk trafik
            inom
          </note>
          <note>
            EU/EES-området inte ska få statligt stöd. Det är också en uppfattning
            som jag upplever att det råder stor acceptans för inom branschen,
            som ofta ger uttryck för att den vill verka under konkurrensneutrala
            förhållanden. Jag vill dock återigen framhålla att Sverige inte
            hade kunnat sitta still i båten och titta på när andra länder
            subventionerar sjöfarten.
          </note>
          <note>
            Det är för mig som svensk och trelleborgare naturligtvis extra
            roligt och värdefullt att veta att förutsättningarna för att det
            även fortsättningsvis kommer att vara svenska sjöjobb på båtarna
            mellan Trelleborg och Tyskland ökar väsentligt i och med det beslut
            om sjöfartsstöd som vi senare i dag ska fatta i kammaren.
          </note>
          <note>
            Härigenom ökar möjligheterna att behålla svensk flagg på fartyg.
            Jag kan också berätta att TT-LINE
          </note>
          <note>
            om några veckor får ett sprillans nytt fartyg och att avsikten
            är att det inom kort ska flagga svenskt. Också ytterligare fartyg
            är på väg att få svensk flagga.
          </note>
          <note>
            Det blir kanske flera som får anledning att då stå på kajen.
          </note>
          <note>
            Med tanke på att en mycket stor del av Sveriges transporter går
            via svenska hamnar är det glädjande att vi också har svenska sjömän
            och en svensk rederinäring.
          </note>
          <note>
            Med detta, fru talman, yrkar jag bifall till trafikutskottets
            förslag i betänkandet 2001/02:TU3 om sjöfartsstöd.
          </note>
          <note type="speaker">
            Anf. 27 TOM HEYMAN (m) replik:
          </note>
          <note>
            Fru talman! Exemplet Trelleborg, som Catherine
          </note>
          <note>
            Persson nu tar upp, är intressant. Såsom jag tidigare som hastigast
            nämnde finns det i trafiken på Trelleborg ett tyskt rederi, TT-LINE,
            med säte i Hamburg.
          </note>
          <note>
            Det har sju båtar, som alla går under Bahamasflagg.
          </note>
          <note>
            Fem av dem har svenska besättningar och två har tyska besättningar,
            alla med lokala avtal. Huvuddelen av de svenska besättningarna
            är bosatta och skattande i Trelleborg. Där finns också Scan Line-konsortiet,
            som har en svensk delägare och en tysk delägare, nämligen de tyska
            statsbanorna. Jag utgår från att de tyska besättningarna bor i
            Tyskland och har normala skatteregler där.
          </note>
          <note>
            Någon annan konkurrens finns inte i den här trafiken. Det har
            inte dykt upp några nya danska skattebefriade färjor, och ingenting
            i konkurrensbilden har ändrats annat än det svenska beslutet,
            som plötsligt rycker undan fötterna för hela konkurrenssituationen
            genom att de svenska besättningarna skattebefrias.
          </note>
          <note>
            Detta tvingar nu TT-LINE att flagga över en båt till svensk flagg
            i stället för att låta det fortsätta under
          </note>
          <note>
            Bahamasflagg. Resultatet blir dock att man nu i stället för att
            ha en svensk besättning, skattande i Trelleborg under Bahamasflagg,
            får en svensk besättning under svensk flagg som inte skattar någonstans
            alls.
          </note>
          <note>
            Jag undrar var Catherine Persson tycker att deras kostnader ska
            betalas. Vem ska betala deras kommunala kostnader för skola, vård,
            barnomsorg och pensioner när den totala skattefriheten införs?
          </note>
          <note type="speaker">
            Anf. 28 CATHERINE PERSSON (s) replik:
          </note>
          <note>
            Fru talman! Jag vill till Tom Heyman säga att jag inte har någon
            annan uppfattning än utskottet om hur det här ska finansieras.
            Det är också viktigt att säga att vi i dag talar om att få en
            besättning under svensk flagg i stället för under Bahamasflagg.
            Ett alternativ hade också kunnat vara en tysk besättning under
          </note>
          <note>
            Bahamasflagg, men det ser vi inte som aktuellt.
          </note>
          <note type="speaker">
            Anf. 29 TOM HEYMAN (m) replik:
          </note>
          <note>
            Fru talman! Det är klart att en tysk besättning kunde ha varit
            ett alternativ. Det är dessutom ganska naturligt när det gäller
            ett tyskt rederi. Att ett tyskt rederi sätter en båt under svensk
            flagg kan man inte kalla inflaggning, utan anledningen till att
            man har fem båtar med svensk besättning och enbart två under tysk
            är att den svenska besättningen har varit billigare. Det är definitivt
            inte fråga om någon inflaggning när ett tyskt rederi sätter båtar
            under svensk flagg.
          </note>
          <note type="speaker">
            Anf. 30 CATHERINE PERSSON (s) replik:
          </note>
          <note>
            Fru talman! Jag uppfattade inte att Tom Heyman ställde någon
            fråga till mig. Jag vill bara återigen betona att det som vi nu
            har gjort är att vi har analyserat situationen. Vi brukar inom
            socialdemokratin säga att vi får laga lite efter läglighet. Först
            analyserar man situationen, och sedan agerar man politiskt. Jag
            menar att vi har gjort detta tillsammans med många av de andra
            partierna här.
          </note>
          <note type="speaker">
            Anf. 31 ELVER JONSSON (fp):
          </note>
          <note>
            Fru talman! De gällande koncepten för sjöfartsstödet är viktiga
            för näringens överlevnad. Vi står från Folkpartiets sida bakom
            grundbegreppen i utskottets förslag, och jag vill bara framföra
            några synpunkter som det kan vara angeläget att framöver ha i
            minnet när vi nu tar ett steg på vägen.
          </note>
          <note>
            Ser vi i backspegeln finner vi att sjöfarten historiskt har varit
            av stor betydelse för hela landets utveckling. Innan vägnät och
            järnvägsnät var utbyggt var sjöfarten det helt dominerande transportslaget.
          </note>
          <note>
            Landtransporterna var i många fall förenade med stora umbäranden.
            Det var t.o.m. så att riksdagen under många år använde vattnet,
            öppet eller fruset, som sitt transportmedium.
          </note>
          <note>
            Sedan dess har det kommit en rad nya kommunikationsmedel, men
            sjöfarten finns kvar och kommer också i framtiden att spela en
            stor roll för våra utrikes förbindelser, bl.a. mot bakgrund av
            den europeiska integrationen. Sjöfarten är den transportgren som
            står för den största delen av transporterna i den svenska produktionen.
          </note>
          <note>
            Svensk sjöfart har mött konkurrens från flera håll, dels från
            europeiska länder, t.ex. från Norge och
          </note>
          <note>
            Holland, som har statliga stöd som inte liknar våra, dels från
            asiatiska länder och andra östländer med låga bemanningskostnader.
          </note>
          <note>
            För att möta den här problematiken tvingas svensk sjöfart att
            konkurrera med metoder som säkerhet, effektivitet och kvalitet,
            men att avhjälpa hoten mot den svenska sjöfarten med breda industristöd
            är inte ekonomiskt möjligt. Jag tror också att det skulle vara
            en stor otjänst både mot branschen och mot näringspolitiken i
            stort. Det är bra att rederistödet i sin nuvarande form ersätts
            med en s.k. nettolösning.
          </note>
          <note>
            Långsiktigt har det en väldigt stor betydelse, vars potential
            jag tror att många underskattar, att sjöfarten är ett miljövänligt
            transportalternativ. Det är viktigt att notera att vi inte behöver
            ha olje- och kemikalietransporter på våra vägar, där olika typer
            av haverier tenderar att bli dramatiska. Våra vatten erbjuder
            lugnare färdvägar i sådana sammanhang.
          </note>
          <note>
            Fru talman! Jag skulle vilja säga en sak som inte har tagits
            upp här. När vi talar om sjöfart tänker vi ofta på stora och långa
            båtar för oceanfärder och liknande. Men vi hör inte talas om insjöfart.
            Den är inte explicit med här, men det är en del av sjönäringen.
          </note>
          <note>
            Det är viktigt att vi också i denna kammare har i minne att båttransporter
            på Vänern har en väldig betydelse för vårt land. De är viktiga
            för arbetsplatser och samhällsservice. Hamnarna runt Vänern, Trollhätte
            kanal och Vänersjöfarten måste ges ett stöd. Det var också något
            som ambassadör Bengt K Å Johansson noterade tydligt i sin utredning.
          </note>
          <note>
            Nu när man i infrastrukturpropositionen närmast har glömt bort
            Vänertrafiken är det viktigt att vi ser upp så att den kan hävdas
            och att vi inte bara ägnar oss åt de andra trafiklederna. Nu säger
            utskottets talesman: Bättre sent än aldrig, och känner sig vara
            både lättad och glad över framgången och är tillfreds.
          </note>
          <note>
            Återigen är det steg på vägen.
          </note>
          <note>
            Det är intressant att notera att hela förslaget är villkorat,
            dvs. om det kan godkännas av EU-
          </note>
          <note>
            kommissionen. Vi vet av andra erfarenheter att det är långt ifrån
            säkert att svenska regeringen har framgång med det som ska prövas.
            Det må vara konkurrensverk, EU-domstol eller något annat. Ibland
            handlar det också om den egna oföretagsamheten.
          </note>
          <note>
            Jag yrkar bifall till utskottets förslag.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            5 § Andra tilläggsprotokollet till bedrägerikonventionen
          </note>
          <note>
            Föredrogs justitieutskottets betänkande 2001/02:JuU2
          </note>
          <note>
            Andra tilläggsprotokollet till bedrägerikonventionen
          </note>
          <note>
            (prop. 2000/01:133).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under 10 §.)
          </note>
          <note>
            6 § Krigsmaterielexporten år 2000
          </note>
          <note>
            Föredrogs utrikesutskottets betänkande 2000/01:UU14
          </note>
          <note>
            Krigsmaterielexporten år 2000 (skr. 2000/01:114).
          </note>
          <note type="speaker">
            Anf. 32 KARIN ENSTRÖM (m):
          </note>
          <note>
            Fru talman! Dagens debatt har rubriken Krigsmaterielexporten
            år 2000 och omfattar regeringens skrivelse Redogörelse för den
            svenska exportkontrollpolitiken och exporten av krigsmateriel
            år 2000 samt tillhörande motioner. Detta ärende behandlades av
            utrikesutskottet i våras. Betänkandet återkommer som bekant i
            princip varje år. Frågan är om det har hänt något nytt sedan vi
            behandlade frågan sist. Det har hänt väldigt mycket även på exportkontrollområdet.
          </note>
          <note>
            Jag vill särskilt nämna två exempel.
          </note>
          <note>
            Det första är frågan om s.k. lätta vapen, som på engelska benämns
            small arms and light weapons. Det är ett växande problem. I dag
            beräknas det finnas omkring 500 miljoner lätta vapen på drift
            runtom i världen. Det genomfördes en FN-konferens om handel med
            lätta vapen i New York i juli i år som inte resulterade i det
            kraftfulla handlingsprogram som
          </note>
          <note>
            Sverige och EU hade arbetat för och hoppats på.
          </note>
          <note>
            Här måste Sverige fortsatt vara pådrivande för att få fram internationella
            gemensamma åtgärder för att bättre kontrollera spridningen av
            lätta vapen. Detta ska naturligtvis ske genom förbättrad exportkontroll
            från så många länder som möjligt. Men det gäller också att få
            fram internationella system för märkning och identifiering av
            vapen för att underlätta spårning.
          </note>
          <note>
            Den andra frågan jag vill ta upp gäller den nya lag som antogs
            förra året. Europeiska unionens råd antog i juni förra året en
            ny rådsförordning om upprättandet av en ny gemenskapsordning för
            kontroll av produkter och teknik med dubbla användningsområden.
            Den kan man också läsa om i betänkandet. Förordningen innebär
            att utrymmet för och behovet av nationell särreglering ytterligare
            minskar.
          </note>
          <note>
            Syftet har varit att så långt som möjligt etablera fri rörlighet
            för kontrollerade produkter inom den inre marknaden samtidigt
            som de nationella systemen för kontroll av export till tredjeland
            stärks och harmoniseras. Rådsförordningen kompletteras av ny svensk
            lag, lagen om produkter med dubbla användningsområden, och av
            tekniskt bistånd med tillhörande förordning. Jag återkommer till
            den.
          </note>
          <note>
            I betänkandet har vi moderater en reservation. Jag vill passa
            på att yrka bifall till reservation nr 5. I vår motion säger vi
            att det europeiska samarbetet kring försvarsindustri och exportkontroll
            utvecklas snabbt och att Sverige borde ta initiativ för att möta
            den snabba utvecklingen.
          </note>
          <note>
            Sverige måste nu arbeta för att införa gemensamma exportregler
            för krigsmateriel inom EU. En sådan process kommer att ta åtskilliga
            år. Det är därför viktigt att redan nu inleda det arbetet. För
            att kunna övervaka dessa gemensamma regler bör det etableras en
            gemensam EU-myndighet för kontroll och tillsyn av export av krigsmateriel.
            På sikt bör vi även överväga att den gemensamma marknaden också
            ska innefatta krigsmateriel.
          </note>
          <note>
            Våra yrkanden avstyrks av utskottsmajoriteten, men jag finner
            inte resonemanget riktigt logiskt. Jag tycker nämligen inte att
            det är så långsökt att dra paralleller till den tidigare nämnda
            nya rådsförordningen och nya lagen om produkter med dubbla användningsområden.
          </note>
          <note>
            Regeringen skriver så här: Gemenskapstillståndet får ses som
            ett viktigt led i strävan att ytterligare harmonisera den gemensamma
            exportkontrollen. Den nya tillståndstypen förenklar för de exporterande
            företagen genom att ett och samma tillstånd kan åberopas oavsett
            var utförseln från EU äger rum. Det nya gemenskapstillståndet
            är samtidigt ett uttryck för den samstämmighet som råder mellan
            medlemsstaterna beträffande export till vissa tredjeländer.
          </note>
          <note>
            Jag har svårt att förstå att samma parti kan vara så negativt
            till vårt förslag. Samma resonemang borde kunna vara giltigt även
            när det gäller krigsmateriel.
          </note>
          <note>
            EU-gemensamma exportregler innebär inte bara fördelar för exporterande
            företag. Det viktigaste är att vi gemensamt tar ansvar för vad
            som över huvud taget får eller kan tänkas exporteras till tredjeland
            utanför unionen. Det tycker jag är att ta ansvar.
          </note>
          <note>
            Fru talman! När vi debatterar vapenexporten måste vi bära i minnet
            att vapen i sig inte har några egenskaper, vare sig onda eller
            goda. Däremot kan syftena från användaren vara olika. Vapen i
            fel händer får förödande konsekvenser medan vapen i rätt händer
            kan vara nödvändiga för att säkra frihet och fred. Sverige ger
            omfattande vapenhjälp till Estland,
          </note>
          <note>
            Lettland och Litauen för att stärka säkerheten i Östersjöområdet.
            Det tycker vi är ett gott syfte.
          </note>
          <note>
            Fru talman! Vi har i demokratiska länder ett gemensamt moraliskt
            och politiskt ansvar för att hindra spridningen av vapen till
            regimer som använder eller kan komma att använda vapnen för att
            hota och angripa andra stater eller förtrycka den egna befolkningen.
            Här tror vi att gemensamma EU-regler kan vara ett led att göra
            kontrollen bättre och göra det lättare att ta det ansvaret.
          </note>
          <note type="speaker">
            Anf. 33 BERIT JÓHANNESSON (v):
          </note>
          <note>
            Fru talman! Vi diskuterar här utrikesutskottets betänkande om
            vapenexport år 2000. I regeringens skrivelse över krigsmaterielexporten
            år 2000 visas att krigsmateriel för krig ökade med 119 % jämfört
            med år 1999. Sedan år 1998 har tendensen varit ökande vad gäller
            vapenexportens andel av den totala varuexporten både i procent
            och i fasta priser. Fram till år
          </note>
          <note>
            1998 var tendensen i stället sjunkande.
          </note>
          <note>
            Naturligtvis har vapenindustrin liksom andra företag intresse
            av att sälja. Försvarsindustrin är nöjd.
          </note>
          <note>
            Man säger: "Bakom orderboomen 2000 ligger stora framgångar på
            exportsidan. När hemmamarknaden viker har svensk försvarsindustri
            lyckats sälja bra utomlands. Och det är ingen slump sade Percurt
            Green i mars i år som VD för Sveriges försvarsindustriförening.
            Industrin har strukturerats om radikalt och koncentrerar sig nu
            på att bli ledande inom valda nischer på världsmarknaden."
          </note>
          <note>
            Regeringen och myndigheterna gör stora exportansträngningar inom
            det här området. Dessa exportansträngningar är inte jämförbara
            med andra exportstimulerande åtgärder. Det är inte kylskåp det
            gäller utan krigsmateriel.
          </note>
          <note>
            Att på det här sättet stödja vapenindustrin anser vi går stick
            i stäv med de ambitioner och den tradition som Sverige har på
            nedrustningens område. Dessa aktiva exportansträngningar undergräver
            också trovärdigheten för svenskt arbete för fred, bistånd och
            konfliktförebyggande.
          </note>
          <note>
            I Vänsterpartiet har vi i en omfattande motion klargjort vår
            syn på den svenska vapenexporten. Under 14 hemställanspunkter
            har vi föreslagit en strategi som skulle förändra vapenexporten
            på ett positivt sätt från vår och många andras synpunkt. Men det
            är klart att det inte är till fördel för försvarsindustrin.
          </note>
          <note>
            Jag kan inte ta upp alla förslag utan koncentrerar mig på några
            av de viktigaste.
          </note>
          <note>
            Vi föreslår att den svenska lagstiftningen om krigsmaterielexporten
            ska ändras och göras mer restriktiv i syfte att exporten på lång
            sikt ska upphöra helt. Vi vill ha hårdare krav på dispens och
            vidare att demokratikriteriet införs. Utskottet säger att den
            svenska inriktningen är relevant och bör behållas. Vi delar alltså
            inte utskottets bedömning i de här frågorna.
          </note>
          <note>
            Intresset från industrin att sälja och det tryck som sexnationsavtalet
            t.ex. innebär kommer att påverka exporten i mer negativ riktning
            enligt vårt sätt att se.
          </note>
          <note>
            En restriktivare användning av nuvarande regler till att börja
            med, en lagändring i mer restriktiv riktning och ett demokratikriterium
            skulle innebära att svenska vapen inte spreds till länder som
            inte borde få köpa.
          </note>
          <note>
            Offentligheten i vapenexportfrågor är viktig. En brittisk organisation
            som heter Saferworld har undersökt EU-ländernas officiella redovisningar
            av vapenexport och Sverige får här kritik. De senaste åren har
            vi halkat efter.
          </note>
          <note>
            Enligt EU:s uppförandekod för vapenexport ska medlemsländerna
            redovisa för varandra vilka licensansökningar man avslagit. Holland
            och England redovisar också detta i sina årliga offentliga rapporter.
          </note>
          <note>
            Detta anser vi också ska vara ett kriterium och rutin för svensk
            del.
          </note>
          <note>
            Utskottets motiv för avslag på detta förslag är att det är mycket
            sällan man gör direkta avslag, utan dessa besked kommer i ett
            mycket tidigt stadium.
          </note>
          <note>
            Men det här argumentet anser inte vi vara tillräckligt tungt
            i jämförelse med den öppenhet som en redovisning skulle innebära.
          </note>
          <note>
            Vi har också lagt fram ett förslag som innebär att följdleveranser
            ska omfattas av samma exportregler som nyleveranser. Vänsterpartiet
            menar att hela krigsmaterielsystem aldrig får betraktas och exporteras
            som följdleveranser. Vi kräver också stopp av all export av ammunition
            och reservdelar till stater som kommer i krig eller av andra orsaker
            inte uppfyller riktlinjerna för svensk vapenexport.
          </note>
          <note>
            Fru talman! Jag vill också ta upp frågor om klusterbomber och
            utarmat uran, för de ingår också i det här betänkandet.
          </note>
          <note>
            Vi har i en motion föreslagit att Sverige i FN ska arbeta för
            att användningen av klusterbomber förbjuds i enlighet med Ottawakonventionens
            regler.
          </note>
          <note>
            Utskottet har svarat mycket positivt på motionen.
          </note>
          <note>
            Det pågår en diskussion inom ramen för den s.k.
          </note>
          <note>
            vapenkonventionen CCW om reglering av s.k. explosiva lämningar
            av ett krig. Det inkluderar substridsdelar i klusterbomber.
          </note>
          <note>
            Bakgrunden till diskussionerna inom CCW är ett initiativ som
            har tagits av Internationella Rödakorskommittén. Sverige är drivande
            i dessa frågor, och utskottet anser att det är bättre att driva
            frågan här än att inkludera den i Ottawakonventionen. För min
            del ser jag inte några bekymmer med detta. Det är oerhört många
            barn som skadas och t.o.m. dör på grund av klusterbomber som fungerar
            precis som minor. Det var därför vi föreslog att frågan skulle
            inkluderas i Ottawakonventionen. Men huvudsaken är att frågan
            drivs hårt av Sverige och att vi når resultat, inte inom vilken
            konvention ett förbud kan inkluderas i. Därför ställer vi oss
            bakom utskottet i dessa delar.
          </note>
          <note>
            Däremot ställer vi oss inte bakom utskottets svar på motionen
            om att vi i FN ska verka för att utarmat uran i projektiler förbjuds.
            Utskottet har förståelse för oron som uttrycks avseende hälsa
            och miljö, säger man. Men det finns inte enligt utskottet vetenskapliga
            bevis på att det skulle innebära någon farlig strålnings- eller
            toxisk risk. Vidare har FOI sagt att det inte finns bevis på att
            utarmat uran medför medicinska eller ekologiska konsekvenser,
            vare sig akut eller på lång sikt.
          </note>
          <note>
            Då undrar jag varför FOI skriver i sin skrift Utarmat uran: Vid
            röjnings- och saneringsarbete ska man sätta på sig sitt individuella
            andningsskydd samt kraftiga handskar om man ser skador på stridsvagnar
            som gör att man misstänker att utarmat uran kommit till användning.
            Klädseln ska vara så tät som möjligt och man ska givetvis inte
            vistas längre i området än absolut nödvändigt.
          </note>
          <note>
            I SSI:s rapport till FN efter undersökningarna i
          </note>
          <note>
            Kosovo och Serbien gavs en del rekommendationer för att skydda
            befolkningen. Man skulle undersöka vattenkvaliteten noga, också
            boskapen skulle undersökas, man skulle täcka över med cement de
            hål i marken man fann efter projektiler. Varför, om det inte är
            farligt? Varför förnekade Nato både i Gulfkriget och på Balkan
            att utarmat uran hade använts tills de blev överbevisade om motsatsen
            och var tvungna att erkänna det om det är ofarligt? Varför finns
            det stränga regler som amerikanska soldater ska följa som säkerhetsåtgärder
            när de sanerar en stridsvagn där utarmat uran använts, liknande
            regler som FOI
          </note>
          <note>
            har rekommenderat?
          </note>
          <note>
            Vi har många exempel på att fakta förtigits för vinnings skull.
            Det är billigare att använda utarmat uran i projektiler än t.ex.
            wolfram.
          </note>
          <note>
            Det svenska försvaret hade en valmöjlighet på 60-
          </note>
          <note>
            talet. Då forskades det just om användningen av utarmat uran
            i projektiler. Men eftersom man ville kunna använda projektiler
            både till övningar här hemma och i ett skarpt läge, valde man
            försiktighetsprincipen och valde wolfram. Det är försiktighetsprincipen
            som borde väljas och förbud införas på grund av riskerna för efterkommande
            generationer.
          </note>
          <note>
            Fru talman! Naturligtvis ställer vi oss bakom alla reservationer
            som har inlämnats från vår sida av vilka även Miljöpartiet är
            med på en del. Men för tids vinnande yrkar jag bifall bara till
            reservationerna 3, 4
          </note>
          <note>
            och 7.
          </note>
          <note type="speaker">
            Anf. 34 INGEGERD SAARINEN (mp):
          </note>
          <note>
            Fru talman! Jag yrkar bifall till reservationerna 3,
          </note>
          <note>
            4 och 6.
          </note>
          <note>
            Svensk utrikespolitik ska utmärkas av ett understöd av demokratiska
            krafter och en demokratisk utveckling i olika delar av världen.
            I konsekvens med en sådan politik borde inte Sverige exportera
            krigsmateriel till diktaturer. Det borde införas ett demokratikriterium
            och ett visst krav på folkstyre när det gäller de länder som Sverige
            ska exportera krigsmateriel till.
          </note>
          <note>
            Vad värre är är att vi inte ens följer de regler som vi har kommit
            överens om i riksdagen för vad som ska gälla för vapenexport,
            nämligen att krigsmateriel inte ska säljas till stater och regimer
            som grovt och omfattande kränker de mänskliga rättigheterna eller
            som har inre väpnade oroligheter och befinner sig i väpnad konflikt.
            Vi följer inte heller dessa regler.
          </note>
          <note>
            Vi finner i en sammanställning gjord av Svenska freds- och skiljedomsföreningen
            att krigsmateriel exporteras till flera stater och regimer som
            inte uppfyller riksdagens riktlinjer.
          </note>
          <note>
            Under perioden 1998-2000 har svenskt krigsmateriel exporterats
            till Brasilien, Indien, Pakistan, Malaysia, Mexiko, Nepal, Saudiarabien,
            Tunisien, Turkiet, Venezuela. Turkiet kränker de mänskliga rättigheterna
            i en sådan omfattning att landet inte kvalificerar sig för medlemskap
            i EU, enligt Sveriges utrikesminister. Ändå tillåter regeringen
            export av krigsmateriel till samma regim. Saudiarabien kränker
            systematiskt och omfattande de mänskliga rättigheterna.
          </note>
          <note>
            Indien och Pakistan är involverade i en av världens potentiellt
            farligaste konflikter eftersom båda staterna är kärnvapenstater.
            Pakistan leds dessutom av en militärdiktatur.
          </note>
          <note>
            Detta är några flagranta exempel på att Sverige inte följer de
            regler som Sverige har antagit för krigsmaterielexport. Jag efterlyser
            att Sverige följer dessa regler och att Sverige dessutom antar
            ett demokratikriterium för export av krigsmateriel.
          </note>
          <note type="speaker">
            Anf. 35 CARINA HÄGG (s):
          </note>
          <note>
            Fru talman! Jag vill först bemöta Ingegerd Saarinens påstående
            om att man inte följer de regler som finns. Detta är ju en fråga
            som vi vet regelmässigt anmäls till KU, och som regel får den
            också viss medial uppmärksamhet. Däremot har vi inte sett att
            det har blivit några anmärkningar i KU. Vi har nu haft samma minister
            i en följd av år, och det finns ingenting att hämta. På så sätt
            har Saarinen inget stöd för sina påståenden här i kammaren, vilket
            jag tycker är anmärkningsvärt.
          </note>
          <note>
            Nu ska jag övergå till att ge en liten redovisning av det här
            betänkandet. Behandlingen av det här betänkandet, Krigsmaterielexport
            2000, visar att det ändå finns ett stort mått av samsyn i dessa
            frågor.
          </note>
          <note>
            Detta är något som kan länkas samman med att vapenexporten bygger
            på en avvägning mellan svensk utrikespolitik och försvarspolitiska
            intressen. Vapenexportfrågan hänger med andra ord inte fritt i
            luften.
          </note>
          <note>
            Därför kan vi inte ta ställning utan koppling till dessa båda
            andra politikområden.
          </note>
          <note>
            Det här är ett område där det behövs långsiktighet.
          </note>
          <note>
            Samtidigt som långsiktigheten är nödvändig känner många behov
            av att reagera på dagsaktuella händelser här hemma såväl som i
            vår omvärld. Åter kommer vi in på vikten av avvägning mot stabiliteten
            i säkerhetspolitiken. Vi har ett ansvar för att vår militära alliansfrihet
            inte undergrävs.
          </note>
          <note>
            Fru talman! I det betänkande som vi nu har framför oss behandlas
            den svenska exportpolitiken och exporten av krigsmateriel år 2000.
            Jag vill understryka att det just är för år 2000. Vidare vill
            jag så här inledningsvis också yrka bifall till utskottsmajoritetens
            förslag i betänkandet och avslag på de reservationer som har framförts
            här i dag.
          </note>
          <note>
            Utskottet har bemödat sig om att i betänkandet ge information
            om bakgrunden, lagtexten kring krigsmateriel och riktlinjer för
            krigsmaterielexporten.
          </note>
          <note>
            Läsaren finner också information om den 1996 inrättade Inspektionen
            för strategiska produkter, som också har hand om frågor omkring
            kemiska vapen, och om Exportkontrollrådet. Man kan studera informationsverksamheten
            omkring exportkontroll och hitta adressen till webbplatsen. Även
            SIPRI:s webbadress finns angiven. Den innehåller information om
            nationella och internationella exportkontrollsystem samt viss
            statistik över innehav och export. Andra punkter är FN-registret,
            annan internationell rapportering om vapenöverföring och exportkontroll
            av produkter med dubbla användningsområden.
          </note>
          <note>
            Sedan går betänkandet alltmer över i substans och motioner som
            åtföljs av utskottets överväganden.
          </note>
          <note>
            Under punkten Utskottets överväganden vill jag peka på s. 19,
            under rubriken Aktuella initiativ för att begränsa vapenhandeln.
            Det handlar om initiativ som förhandlingarna i Wien om illegal
            handel och tillverkning av handeldvapen vars protokoll blev grunden
            för FN:s generalförsamlings möte i juni i år. I
          </note>
          <note>
            betänkandet skrev vi före sommaruppehållet att det antas bli
            ett juridiskt bindande protokoll mot illegal tillverkning av och
            handel med handeldvapen. Tanken var att detta protokoll skulle
            bli ett supplement till FN-konventionen mot transnationell organiserad
            brottslighet.
          </note>
          <note>
            En utvärdering får vänta, men vi kan redan nu konstatera att
            man kunde ha nått längre i New York i somras. Hade konferensen
            hållits efter den 11 september finns det ju anledning att tro
            att vi hade kunnat komma längre. Nu kan vi se fram emot år 2006,
            då man senast ska hålla en uppföljningskonferens.
          </note>
          <note>
            Men detta är ett område som redan nu borde gå in i det paket
            mot terrorism som nu växer fram internationellt. USA vägrade acceptera
            ett förbud mot stater att exportera till icke-statliga aktörer.
            Samtidigt vet vi att nio av tio som dödas i krig faller för lätta
            vapen och att såväl användare som offer är barn. Brottssyndikat
            och terrorister finns med i den här otäcka bilden.
          </note>
          <note>
            Faktum är också att en stor del av de cirka en halv miljard lätta
            vapen som nu är i omlopp på den illegala vapenmarknaden ursprungligen
            kommer från den lagstadgade exportmarknaden, från några av världens
            rikaste och mäktigaste länder. Alla måste inse att handeln med
            lätta vapen är ett jättelikt problem världen över och att vapen
            når terroristgrupper.
          </note>
          <note>
            Därför är det bra att vi har ett redovisningssystem som är en
            viktig faktor för att få ett annat tillstånd i världen. Här tycker
            jag att Sverige har ett gott exempel att visa upp som det också
            är möjligt för andra att lära sig av.
          </note>
          <note>
            Fru talman! Klockan tickar på, så jag måste nu gå över till själva
            motionsbesvarandet. Vänsterpartiet vill i sitt yrkande 1 att nuvarande
            lagstiftning ska tolkas restriktivt. Men här har Vänsterpartiet
            feltolkat själva sakfrågan. Det kan inte ankomma på riksdagen
            att tolka tillämpningen hur sympatiskt det än kan låta.
          </note>
          <note>
            Här är tågordningen att bedömningsgrunderna för exportbeslut
            återfinns i de riktlinjer som är parlamentariskt förankrade. Exportkontrollrådet
            är också parlamentariskt förankrat. Det kan som sagt inte vara
            riksdagen som ska tolka det här, utan det ska göras på annat sätt.
          </note>
          <note>
            I yrkande 2 framför samma parti att exporten ska upphöra helt.
            Nu kanske jag har missat vilket år detta var tänkt att ske. Det
            årtalet får Vänsterpartiet gärna upprepa. Majoriteten anser att
            Sverige som ett alliansfritt land måste kunna säkerställa en betryggande
            tillgång till vapen.
          </note>
          <note>
            I sitt tredje yrkande tar Vänsterpartiet upp övrig krigsmateriel
            och krigsmateriel för strid. Jag kan bekräfta att vi sedan 1992
            har en sådan uppdelning.
          </note>
          <note>
            Så långt har vi samma bild av läget, men majoriteten anser därutöver
            att det är relevant att man i prövningen av enskilda exportaffärer
            ska kunna göra skilda bedömningar beroende på vilka egenskaper
            materielen har. Sedan vet jag också att det ibland finns svårigheter
            att kategorisera. Det ligger ju i sakens natur.
          </note>
          <note>
            Delvis skilda kriterier fyller ändå en funktion för export av
            krigsmateriel för strid respektive övrig krigsmateriel. Övrig
            krigsmateriel inkluderar minröjningsutrustning, skyddsmateriel
            - något som är ytterst aktuellt i dessa dagar - och bärgningsfordon.
            Det inkluderar också t.ex. radarutrustning. Krigsmateriel för
            strid förknippar vi kanske med krigsmateriel rent allmänt. Det
            handlar alltså om förstörelsebringande vapen och liknande.
          </note>
          <note>
            MR-kravet har som jag tidigare anfört kommit att omfatta en större
            mängd materia under senare år.
          </note>
          <note>
            Totalt har 52 länder mottagit leverans av svenskt krigsmateriel
            under år 2000. Huvudsakligen har de här leveranserna gått till
            Norden. Asien har minskat något och Latinamerika har gått upp
            något.
          </note>
          <note>
            Vi har också hört att man här från talarstolen har framfört att
            man vill lyfta demokratikriteriet. På den punkten har regeringen
            aviserat att man kommer att ta initiativ till en översyn. Nu vill
            jag bara säga att det inte är så lätt att definiera demokrati
            heller, men översynen är tänkt att lägga grunden för en utvärdering
            av regelverket för svensk krigsmaterielexport.
          </note>
          <note>
            Följdleveranserna tas också upp på några ställen.
          </note>
          <note>
            Svaret kan enkelt uttryckt vara att dessa är en förutsättning
            för att Sverige ska uppfattas som en trovärdig leverantör. Det
            är också så att det här läget kan brytas om det uppstår något
            som kallas ovillkorligt hinder.
          </note>
          <note>
            Som exempel på ett sådant ovillkorligt hinder brukar man nämna
            ett beslut i FN:s säkerhetsråd om vapenembargo. Det finns ingen
            given rätt till följdleveranser, det är viktigt att understryka.
          </note>
          <note>
            I fråga om korruption vill jag sticka emellan och muntligt upprepa
            det utskottet skrivit, att vi välkomnar att Sverige tagit initiativ
            på ett område som är svårt att nå med genomskinlighet. Det seminarium
            kring korruption som hållits med ett tjugotal deltagare från olika
            länder lyckades belysa frågeställningen och peka på existensen
            av korruption. Vi vill ju gärna tro att det är långt borta och
            att det här inte är något som är kopplat till västerländska demokratier,
            men på detta seminarium fick man en bred belysning av frågan.
          </note>
          <note>
            Med det glider vi också in på moderaternas motion. Fru talman,
            moderaterna vill ha en gemensam myndighet inom EU för kontroll
            och tillsyn av export av krigsmateriel och strategiska produkter.
            Utskottets majoritet tillbakavisar detta önskemål mot bakgrund
            av att vi gemensamt lägger vikt vid den nationella beslutanderätten.
            Det är oerhört viktigt att vi har den kvar.
          </note>
          <note>
            Sedan har man också från något håll velat lyfta fram Nederländerna
            och Storbritannien som exempel som vi borde följa. Det är klart
            att vi alltid ska vara öppna för att titta på andras exempel och
            våga jämföra oss och lära av andra. Här är det naturligtvis intressant
            att se på hur de båda länderna har valt att formulera sitt redovisningsansvar
            och hur de redovisar sina avslagna exportansökningar.
          </note>
          <note>
            Lagbeslut när det gäller licensansökningar ska enligt EU:s uppförandekod
            meddelas till regeringarna i de andra medlemsländerna, men man
            behöver inte offentliggöra dem. Skillnaden mellan systemet i Nederländerna,
            Storbritannien och Sverige är att här får företagen svar genom
            informella förhandsbesked, ibland muntliga på ett mycket tidigt
            stadium. Vi hanterar i praktiken avslagen på ett annat sätt, vilket
            också naturligtvis slår igenom på möjligheten att tillgodose en
            del motionärers önskemål om skriftliga redovisningar. Jag tycker
            att det system som vi har är tillfyllest och att insynen är tillgodosedd
            på många andra sätt.
          </note>
          <note>
            Fru talman! Jag har inte svårt att sätta mig in i den oro som
            många har känt inför de larm som har kommit om utarmat uran. Men
            jag kan konstatera att vi i dag inte har något vetenskapligt underlag
            som understöder den oron. Men detta faktum undanröjer naturligtvis
            inte vår egen oro. När man talar om uran ger själva ordet upphov
            till oro. Därför är det viktigt att den här frågan följs. Om vi
            framdeles får medicinska bevis på att utarmat uran i ammunition
            ger sådana hälso- och miljöskador som motionärerna hävdar kommer
            utskottet enligt sina skrivningar att verka för ett förbud av
            denna typ av ammunition och dess användning. Just nu finns det
            inga förutsättningar för att få till stånd ett förbud mot utarmat
            uran i projektiler.
          </note>
          <note>
            Men det är väldigt viktigt att vi under tiden, när vi känner
            denna oro, ändå är väldigt försiktiga. Därför tycker jag att det
            är bra att de som hanterar detta också har arbetsmiljöbeskrivningar
            som verkar för försiktighetsprincipen.
          </note>
          <note>
            WEAG är ett samarbetsforum för materielanskaffande myndigheter
            mellan de deltagande länderna.
          </note>
          <note>
            Ämnen är försvarsforskning och försvarsupphandling, men det omfattar
            inte försvarsmaterielproduktionen eller försvarsindustri i sig.
            Detta gör att
          </note>
          <note>
            WEAG inte någon direkt relevans för exportkontrollen utan den
            är, liksom tidigare, underställd varje lands nationella kontroll.
          </note>
          <note type="speaker">
            Anf. 36 KARIN ENSTRÖM (m) replik:
          </note>
          <note>
            Herr talman! Jag tog i mitt anförande upp något som jag inte
            fann logiskt, nämligen att socialdemokraterna och regeringen talar
            väldigt väl om den nya rådsförordningen som också är en lag här
            i Sverige och som gäller produkter med dubbla användningsområden
            där man prisar de fördelar som det ger både för svenska exporterande
            företag och för den samsyn som präglar export till tredje land.
          </note>
          <note>
            I dag vet vi att det är svårt att göra gränsdragningar. Vi har
            något som heter produkter med dubbla användningsområden. När det
            gäller krigsmateriel har vi krigsmateriel för strid och övrig
            krigsmateriel.
          </note>
          <note>
            Fr.o.m. den 11 september har vi också sett att saker och ting
            som vi aldrig trodde kunde användas som vapen kan det. Det gör
            att min fråga till Carina
          </note>
          <note>
            Hägg blir: Vore det inte logiskt att låta exportkontrollen även
            gälla för krigsmateriel? Om den kan gälla för produkter med dubbla
            användningsområden, så borde det också vara bra att ha EU-gemensamma
            regler för krigsmateriel.
          </note>
          <note type="speaker">
            Anf. 37 CARINA HÄGG (s) replik:
          </note>
          <note>
            Herr talman! Karin Enström har naturligtvis rätt när hon talar
            om gränsdragningsfrågor. Så fort man har en gräns uppstår det
            också gränsdragningssvårigheter. Nu tycker jag att man kan hantera
            dem väldigt väl. Men man kan inte förneka att de uppstår lite
            då och då. Jag tycker att det som vi fram till nu har ställt oss
            bakom är en bra avvägning gentemot det som vi känner att vi vill
            ha nationellt ansvar för.
          </note>
          <note>
            Jag kan därför i dagsläget inte se att det finns någon substans
            som talar för att man ska gå längre och ta ytterligare steg på
            detta område. Det finns inte heller någon politisk vilja i nuläget
            att ta fler steg på detta område. Däremot måste vi naturligtvis
            alltid sträva efter att ha en så restriktiv samsyn som möjligt
            inom EU-området och gärna i en vidare krets av länder.
          </note>
          <note type="speaker">
            Anf. 38 KARIN ENSTRÖM (m) replik:
          </note>
          <note>
            Herr talman! Carina Hägg tycker att det är bra på det ena området
            men kanske mindre bra på det andra området. Men jag har fortfarande
            inte fått några riktigt bra förklaringar till detta. Om man inte
            har nationellt självbestämmande över strategiska produkter så
            är frågan om man redan har gett bort detta.
          </note>
          <note>
            Jag tror i stället att det vore bra om socialdemokraterna vågade
            erkänna att man gillar detta med samarbete, att vi fortsätter
            att samarbeta med de europeiska länderna och att detta snarare
            bara är en tidsfråga.
          </note>
          <note>
            Det vore bra om Carina Hägg kunde svara på detta.
          </note>
          <note type="speaker">
            Anf. 39 CARINA HÄGG (s) replik:
          </note>
          <note>
            Herr talman! Jag kan bekräfta det som Karin Enström lyfter fram.
            Naturligtvis är det bra att samarbeta när vi har ett intresse
            av att samarbeta och när det ligger väl i linje med de politiska
            strävanden som vi har. Och vi ska själva välja vilka områden som
            vi ska samarbeta på. Jag tycker att vi fram till nu har haft en
            mycket väl avvägd mix på detta område som gynnar oss nationellt.
            Det är ett bra komplement och verktyg för oss när vi jobbar på
            den internationella arenan, naturligtvis inklusive EU-samarbetet.
          </note>
          <note type="speaker">
            Anf. 40 BERIT JÓHANNESSON (v) replik:
          </note>
          <note>
            Herr talman! Carina Hägg är totalt reservationslös och okritisk
            till den vapenexport som sker från Sverige. Hon har tydligen inga
            bekymmer när det gäller
          </note>
          <note>
            MR-frågorna i dessa länder. Hon har tydligen inga bekymmer när
            det gäller konflikten mellan Indien och
          </note>
          <note>
            Pakistan. Hon tycker att det är helt okej att exportera till
            Indien som har brister när det gäller mänskliga rättigheter men
            som också är i konflikt i Kashmirområdet. Hon har inga betänkligheter
            när det gäller Pakistan som styrs av en militär som tillsattes
            efter en kupp.
          </note>
          <note>
            Jag tycker att det är så tragiskt att Carina Hägg inte har någon
            kritik och inte lyfter fram MR-frågorna på ett annat sätt, vilket
            t.ex. vi reservanter gör. Det är oerhört betydelsefullt när det
            gäller svensk vapenexport att MR-frågorna får en mycket högre
            status när det gäller hur man bedömer än att Carina Hägg okritiskt
            accepterar det som sker i dag.
          </note>
          <note type="speaker">
            Anf. 41 CARINA HÄGG (s) replik:
          </note>
          <note>
            Herr talman! Jag vet inte hur jag ska tolka detta inlägg från
            Berit Jóhannesson. Hon försöker göra ett generalangrepp på mitt
            totala politiska engagemang här i riksdagen. Det går naturligtvis
            att tillbakavisa genom att peka på vad jag göra och vilka mina
            ståndpunkter är. Så detta tycker jag faller på sin egen orimlighet.
          </note>
          <note>
            Naturligtvis är det oerhört viktigt att man väger in
          </note>
          <note>
            MR-frågor. Det är något som jag utgår från att man gör och noga
            tar reda på i praktiken utifrån dem som sitter i rådet och som
            har att avgöra dessa frågor. Jag tycker naturligtvis att det är
            oerhört viktigt, och ingen är naturligtvis oberörd av konflikter
            och övergrepp som sker runtom i vår värld.
          </note>
          <note>
            Men vi har ändå en försvarspolitisk och säkerhetspolitisk linje.
            För att vi ska kunna hålla den är det också ett komplement att
            vi också har tillgång till försörjning av krigsmateriel. Och för
            detta försöker vi ta ett helhetsansvar och väga ihop det. Det
            är det arbetet som kan vara svårt, och det kräver ett mycket gott
            omdöme. Berit Jóhannesson visar i sitt inlägg att hon ställer
            sig vid sidan av och inte är beredd att ta ansvar. Hon kastar
            i stället enkla anklagelser omkring sig, vilket jag tycker är
            synd, eftersom detta är så viktiga frågor.
          </note>
          <note type="speaker">
            Anf. 42 BERIT JÓHANNESSON (v) replik:
          </note>
          <note>
            Herr talman! Jag är beredd att ta ansvar, men jag anser att dessa
            MR-frågor är oerhört betydelsefulla.
          </note>
          <note>
            Jag vill ställa en fråga till Carina Hägg. Tycker
          </note>
          <note>
            Carina Hägg inte att MR-frågorna när det gäller Indien, Pakistan
            och även Brasilien har en oerhört stor betydelse? Anser inte Carina
            Hägg att det är beklagansvärt att vi exporterar till Indien och
            Pakistan när det finns en konflikt mellan dessa länder när det
            gäller Kashmirområdet? Jag vill ställa en direkt fråga till
          </note>
          <note>
            Carina Hägg. Tycker inte Carina Hägg att det är fel att exportera
            när det ser ut som det gör när det gäller både konfliktsituationen
            och MR-frågorna i dessa länder?
          </note>
          <note type="speaker">
            Anf. 43 CARINA HÄGG (s) replik:
          </note>
          <note>
            Herr talman! Naturligtvis är det oerhört viktigt att man väger
            in alla fakta och all oro som man har och att man tittar noga
            på den demokratiska utvecklingen som är nära kopplad till situationen
            för mänskliga rättigheter, att man har en grundlig genomlysning
            av de förutsättningar som finns på lång sikt att arbeta med frågor
            om export till olika delar av världen och olika länder.
          </note>
          <note>
            Naturligtvis är detta något som ligger i de riktlinjer som man
            har att arbeta med i den långa räcka av beslut som föregår ett
            beslut om export. Jag tycker därför att det finns en parlamentarisk
            insyn, det finns ett regelverk, det finns ett aktivt engagemang
            i denna kammare att följa, och vi granskar vad som händer och
            sker.
          </note>
          <note>
            Jag kan återigen säga att det finns ingen prickning här. KU granskar
            detta varje år, och varje år får man också godkännande för vad
            som skett när det gäller att man har följt de råd och anvisningar,
            de riktlinjer, som riksdagen har satt upp för detta arbete.
          </note>
          <note type="speaker">
            Anf. 44 ÅKER CARNERÖ (kd):
          </note>
          <note>
            Herr talman! I detta betänkande behandlas regeringens skrivelse
            till riksdagen angående redogörelse för den svenska exportkontrollpolitiken
            och exporten av krigsmateriel under år 2000. Jag yrkar bifall
            till utrikesutskottets förslag i betänkande nr 14.
          </note>
          <note>
            Den svenska krigsmaterielexporten är omgärdad av restriktiva
            nationella regler. Krigsmateriel får varken tillverkas i landet
            eller exporteras utan tillstånd, och all försvarsindustriell utlandssamverkan
            förutsätter tillstånd. Två övergripande kriterier medger dock
            utförsel eller samverkan: dels att utlandssamverkan är erforderlig
            för att tillgodose det svenska försvarets behov av materiel eller
            kunnande eller är säkerhetspolitiskt önskvärd, dels att samverkan
            inte står i strid med principerna eller målen för den svenska
            utrikespolitiken.
          </note>
          <note>
            Tillstånd till följdleveranser ska inte ges om det finns ovillkorliga
            hinder, dvs. om de strider mot internationella överenskommelser
            som Sverige biträtt, mot beslut av FN:s säkerhetsråd eller folkrättsliga
            regler om export.
          </note>
          <note>
            EU:s gemensamma uppförandekod för vapenexport från år 1998 innehåller
            kriterier för export och är en minsta gemensamma nämnare på exportkontrollområdet.
            Medlemsstaterna kommer enligt denna kod att göra sitt yttersta
            för att uppmuntra andra vapenexporterande länder att ansluta sig
            till uppförandekodens principer. Arbetet för en internationellt
            samordnad restriktiv syn på vapenexport är en god fredsfrämjande
            åtgärd som bör förstärkas.
          </note>
          <note>
            Fr.o.m. den 1 januari i år finns det även en förordning från
            Europeiska rådet om kontroll av produkter med dubbla användningsområden
            kompletterad med en svensk lag. Syftet med EG-förordningen har
            varit att så långt som möjligt etablera fri rörlighet för kontrollerade
            produkter inom den inre marknaden, samtidigt som de olika nationella
            kontrollerna av export till tredje land stärks och harmoniseras.
          </note>
          <note>
            Herr talman! Några fakta om den begränsade exporten av krigsmateriel
            under år 2000 kan nämnas.
          </note>
          <note>
            Dess andel av den totala varuexporten är 0,55 %.
          </note>
          <note>
            Värdet för år 2000 av beviljade utförseltillstånd ligger mycket
            nära genomsnittet för den redovisade tolvårsperioden. Värdet av
            exportleveranserna var 4,3 miljarder kronor. Exporten motsvarade
            39 % av försvarsindustrins totala försäljning. Övrig krigsmateriel
            minskade med 63 %, och krigsmateriel för strid ökade med 119 %.
            Dock måste man här hålla i minnet att enstaka försäljningar ett
            år kan leda till kraftiga svängningar i statistiken.
          </note>
          <note>
            Herr talman! Vid behandling av förslaget till ny krigsmateriellag
            hösten 1992 ställde utrikesutskottet sig bakom att det är viktigt
            att Sverige under kris och krig självt måste kunna tillverka och
            underhålla vapen och annan materiel och att en inhemsk försvarsindustri
            utgör en väsentlig tillgång i den svenska säkerhetspolitiken.
          </note>
          <note>
            Försvarsutskottet betonade samtidigt att en inhemsk industri
            bidrar till att skapa respekt för vår vilja och förmåga att föra
            en långsiktig och konsekvent försvarspolitik, att den ger oss
            förmåga att vidmakthålla och vidareutveckla anskaffade system
            och ger oss möjlighet att förbättra försvarsförmågan i ett skymningsläge.
          </note>
          <note>
            En inhemsk försvarsindustri är av stor försvarspolitisk betydelse.
            Exporten, utifrån den restriktiva svenska lagstiftningen, bidrar
            till att upprätthålla och vidareutveckla svensk kompetens och
            kapacitet och medför att försvarsindustrin uppfattas som en intressant
            partner i internationella sammanhang. Stabilitet och långsiktighet
            är nyckelord i sammanhanget!
          </note>
          <note>
            Herr talman! Kristdemokraterna anser att det svenska försvarets
            främsta uppgift är att försvara landet mot väpnat angrepp och
            att värna vår fred, frihet och säkerhet. Därmed erkänner vi värdet
            av en inhemsk försvarsindustri som en säkerhetspolitisk tillgång.
            För att möta morgondagens hot och risker utifrån de fyra huvuduppgifterna
            måste det svenska totalförsvarets materielförsörjning säkerställas
            och vara i fas med den snabba teknikutvecklingen. Sveriges militära
            alliansfrihet bygger på att vi har tillräcklig inhemsk kompetens
            och kapacitet att utnyttja och underhålla vår försvarsmateriel.
          </note>
          <note>
            Försvarsmaktens anpassningsförmåga är beroende av försvarsindustrins
            tekniska kompetens. Svenskt deltagande i fredsfrämjande insatser
            medför ökade krav på samverkansförmåga, vilket underlättas av
            internationellt försvarsmaterielsamarbete.
          </note>
          <note>
            Genom ett europeiskt försvarssamarbete och försvarsmaterielsamarbete
            stöds den svenska försvarspolitiken, och vi undviker att hamna
            i ett läge med ett omfattande och ensidigt utlandsberoende. Alternativet
            till en internationell samverkan inom försvarsmaterielområdet
            är inte en fortsatt bred svensk försvarsindustri utan en krympande
            och på sikt utraderad försvarsindustri.
          </note>
          <note>
            Herr talman! Kristdemokraterna anser det vara värdefullt att
            Sverige internationellt fortsätter att verka för ökad kontroll
            och öppenhet på det här området. Regeringens skrivelse, årsboken
            från ISP, liksom dess hemsida, och årsrapporten utifrån EU:s uppförandekod
            sprider kunskap om exporten. Sverige rapporterar till FN:s register
            om sin import och export av tyngre vapen. Nyheterna i årets skrivelse
            är dels en tabell över beviljade utförseltillstånd fördelade på
            länder, dels en förteckning över exporterad krigsmateriel fördelad
            på länder enligt krigsmaterielförteckningens huvudområden. Det
            går med andra ord att utläsa vilken typ av materiel som olika
            länder köpt.
          </note>
          <note>
            Herr talman! Respekten för mänskliga rättigheter är en central
            utgångspunkt vid tillstånd för export. De svenska riktlinjerna
            kräver en helhetsbedömning vid export, och den parlamentariska
            insynen tillgodoses via Exportkontrollrådet. Avslutningsvis konstaterar
            jag att det råder en bred politisk samsyn kring svensk försvarsmaterielproduktion
            och vapenexport. Det visar utskottets redovisning av de motionsyrkanden
            som behandlas.
          </note>
          <note>
            Anf. 45 Andre vice talman EVA
          </note>
          <note type="speaker">
            ZETTERBERG (v):
          </note>
          <note>
            Herr talman! Denna dag firar vi FN-jubileet, med anledning av
            skapandet av FN som en global organisation för världens stater.
            Vi har här i riksdagen hedrat FN:s födelse genom tal och musik,
            och vår talman har för riksdagens räkning lyft fram FN:s betydelse.
          </note>
          <note>
            Talmannen pekade på de stora framgångar som FN
          </note>
          <note>
            har haft men också på de problem som FN har stött på i sin verksamhet
            och som finns i dag.
          </note>
          <note>
            Ett av de stora problemen, som jag ser saken, som
          </note>
          <note>
            FN inte har kunnat råda bot på är den militära upprustningen
            i världen. Förvisso har man på flera områden lyckats begränsa
            den militära upprustningen. Det exempel som flera framhållit här,
            arbetet kring lätta vapen, är en klar framgång. Jag är glad över
            att alla partier i riksdagen har engagerat sig i frågan och kan
            bidra till en minskning av förekomsten av lätta vapen.
          </note>
          <note>
            Trots det måste man säga att den militära upprustningen och det
            faktum att världen satsar så oerhörda resurser på militär utrustning
            är ett stort bakslag för dem som arbetar för fred. Beklagligtvis
            finns också en viktig roll i den delen för svensk krigsmaterielexport
            - genom sin export bidrar ju också Sverige till militär upprustning
            världen över.
          </note>
          <note>
            Vi i Vänsterpartiet tycker att det är befogat att vi en dag som
            denna då vi firar FN-dagen kunde ägna en tyst minut åt dem som
            fallit offer för svensk krigsmaterielexport. Vi vet ju att det
            är många som har dödats eller skadats just på grund av svenska
            vapen.
          </note>
          <note>
            Inte är det bättre att falla offer för vapen från andra länder,
            men det känns extra beklagligt för oss som svenskar att också
            vi deltar i detta.
          </note>
          <note>
            Berit Jóhannesson har tidigare här för Vänsterpartiets del lyft
            fram våra betänkligheter och även de förändringar som vi vill
            se när det gäller lagen om krigsmaterielexport. Dessutom gäller
            det tillämpningen på olika sätt.
          </note>
          <note>
            Jag ska helt kort uppehålla mig vid vad jag ser som ett särskilt
            svårt problem, nämligen följdleveranserna. Där accepterar vi som
            land inte export av nya system till länder som är diktaturer eller
            som befinner sig i väpnad konflikt. Beklagligtvis kan vi exportera
            till länder som redan har kontrakt - tolkningen av vad som är
            följdleveranser är där oerhört vid.
          </note>
          <note>
            Hösten 1997 tillsattes en utredning vad gäller följdleveransbegreppet,
            och ett betänkande levererades något år senare. Det konstaterades
            att följdleveransbegreppet kan användas i stort sett i vilka situationer
            som helst.
          </note>
          <note>
            Vi ser nu konsekvenserna av den tillämpningen.
          </note>
          <note>
            Indien, som har nämnts som exempel tidigare, har stått i fokus
            under hösten. Från svensk sida har man godkänt att Bofors får
            sälja upp till 3 000 kanoner till
          </note>
          <note>
            Indien, vilket är betydligt fler än tidigare. Man hänvisar till
            följdleveranser. Enligt den reservation som
          </note>
          <note>
            Vänsterpartiet har avgett är det angeläget att se till att ett
            godkännande av följdleveranser genomgår samma förfarande som gäller
            för beslut att godkänna leveranser av nya system. Det är alltså
            väldigt tveksamt om det rör sig om följdleveranser eller inte.
          </note>
          <note>
            Från majoriteten framhåller man att Sverige måste vara en trovärdig
            part i affärer, att Sverige inte kan bryta ingångna kontrakt osv.
            Men detta är en förevändning som inte håller i längden. Sveriges
            anseende och trovärdighet när det gäller mänskliga rättigheter
            borde väga tyngre. Det faktum att vi exporterar till Indien, som
            är en stat som befinner sig i en väpnad konflikt med Pakistan,
            är otvetydigt. Jag anser att följdbegreppet inte borde kunna användas
            vid export till Indien och även till andra länder.
          </note>
          <note>
            Herr talman! Jag vill slutligen yrka bifall till
          </note>
          <note>
            Vänsterpartiets reservation nr 4 om följdleveranser.
          </note>
          <note type="speaker">
            Anf. 46 CARINA HÄGG (s) replik:
          </note>
          <note>
            Herr talman! Berit Jóhannesson inledde med att tala om sådant
            som vi inte har någon kunskap om, alltså om vissa rykten, gissningar
            och spekulationer om vart export kan förekomma i dag. Jag tycker
            att det är oerhört tragiskt att detta upprepas gång på gång i
            den här typen av debatter. Också Eva Zetterberg späder på det
            här.
          </note>
          <note>
            Jag försökte att understryka i mitt inledningsanförande att det
            här handlar om exporten under 2000.
          </note>
          <note>
            Man blandar in sådant som inte har med behandlingen av detta
            ärende att göra. Då blir det svårt för övriga att ta del i den
            gissningslek som pågår.
          </note>
          <note>
            Men jag vill ställa en annan fråga. Det har varit oerhört viktigt
            för riksdagen och för många av oss som är engagerade i dessa frågor
            att göra en distinktion i ansvaret. Utrikesutskottet har ansvaret
            för lagstiftningen och uppföljningen.
          </note>
          <note>
            Jag ser att flera partier har låtit sig företrädas av ledamöter
            från försvarsutskottet. Det står naturligtvis var och en fritt
            att själv välja vilka företrädare man vill ha, men jag vill fråga
            om det är ett politiskt ställningstagande som innebär att man
            genom att ha detta upplägg för dagens debatt vill föra dessa frågor
            närmare försvarsmaterielfrågorna. Är detta ett politiskt ställningstagande
            för en framtida mer genomtänkt strategi är det väldigt politiskt
            värdefullt att kammaren får kännedom om det.
          </note>
          <note>
            Anf. 47 Andre vice talman EVA
          </note>
          <note type="speaker">
            ZETTERBERG (v) replik:
          </note>
          <note>
            Herr talman! Jag måste tillstå att jag är något konfunderad över
            Carina Häggs frågor. Hon sade att
          </note>
          <note>
            Berit Jóhannesson skulle ägna sig åt rena spekulationer och vara
            ute på hal is. Det som Berit Jóhannesson tog upp i sitt anförande
            var välgrundad oro och olika rapporter som har inkommit. Jag fick
            den uppfattningen att Carina Hägg tillstod att oron när det gäller
            t.ex. uran var befogad, men då har jag tydligen inte förstått
            Carina Hägg fullt ut.
          </note>
          <note>
            När det gäller detta med att vi tillsammans från olika partier
            skulle ha ingått en överenskommelse om att låta oss företrädas
            av representanter för försvarsutskottet måste jag tillstå att
            jag inte har någon insyn i hur olika partier har hanterat den
            frågan. Jag vet bara hur Vänsterpartiet har gjort. Vi fann det
            vara lämpligt att i just den här debatten låta en av våra företrädare
            för försvarsutskottet hålla huvudanförandet. Det beror inte på
            att vi från utrikesutskottet har avhänt oss frågorna. Vi anser
            att detta i högsta grad är en fråga för utrikesutskottet, men
            det är också en fråga som i lika hög grad berör kunniga personer
            som sitter i försvarsutskottet.
          </note>
          <note>
            Herr talman! Men jag tycker inte att jag har fått svar från Carina
            Hägg om detta med följdleveranser.
          </note>
          <note>
            Det är inte ett nytt problem som har uppstått under hösten 2001.
            Det här problemet har vi levt med väldigt länge i och med riktlinjernas
            utformning där man accepterar följdleveranser. Jag undrar: Känner
            Carina
          </note>
          <note>
            Hägg inte någon tveksamhet inför följdleveranser?
          </note>
          <note>
            Kan hon inte se att de skapar just de problem som jag och andra
            har beskrivit?
          </note>
          <note type="speaker">
            Anf. 48 CARINA HÄGG (s) replik:
          </note>
          <note>
            Herr talman! En del av det som Eva Zetterberg tog upp har jag
            redogjort väldigt tydligt för i mitt anförande, och jag vill hänvisa
            till det.
          </note>
          <note>
            Det är bra att vi nu fick ett klargörande om att dessa frågor
            inte ska ligga närmare försvarsutskottets ansvar. Det är oerhört
            viktigt att det finns en distinktion mellan vem som har det yttersta
            ansvaret för vapenanskaffande och vem som har ansvar för lagstiftningen.
            Vi vill att den ska vara restriktiv och att det inte ska finnas
            någon dubbelhet. Jag är i alla fall tacksam över att jag har fått
            det klargörandet, att det inte är någon förändrad politisk ståndpunkt
            som ligger bakom dagens upplägg. Jag tyckte att det var viktigt
            att få det klarlagt.
          </note>
          <note>
            Anf. 49 Andre vice talman EVA
          </note>
          <note type="speaker">
            ZETTERBERG (v) replik:
          </note>
          <note>
            Herr talman! Ja, Carina Hägg har fått det klarlagt.
          </note>
          <note>
            Det framgår tydligt av både mitt och Berit Jóhannessons anförande
            att vi båda lägger ansvaret på utrikesutskottet som också har
            att behandla frågan om mänskliga rättigheter. Våra anföranden
            hade ju det som en huvudpunkt, och det kan inte missförstås.
          </note>
          <note>
            Däremot har våra kolleger i försvarsutskottet ansvar för frågorna.
            Vi har också representanter i Exportkontrollrådet som också har
            att handlägga frågor av den här typen. Så där kan det inte råda
            någon tveksamhet. Men det är riksdagen som helhet som har att
            fatta beslut. Det är inte ett enskilt utskott som är ensamt ansvarigt
            för dessa frågor.
          </note>
          <note>
            Men jag konstaterar med ett beklagande att min oro kvarstår när
            det gäller socialdemokraterna och majoriteten. Carina Hägg säger
            att det hela är väl avvägt i alla avseenden. Men hon kan inte
            nämna ett enda exempel där det finns problem. Jag ser att det
            finns väldigt tydliga problem, och ett av dem är att svensk krigsmaterielexport
            går till länder som systematiskt kränker mänskliga rättigheter
            och till länder som deltar i väpnad strid. Det beror inte på att
            riktlinjerna inte går tillräckligt långt eller är tillräckligt
            restriktiva för nya system, utan det gäller just följdleveranser.
          </note>
          <note>
            Jag hoppas att Carina Hägg och andra kan ta till sig detta och
            se efter hur man skulle kunna begränsa och förändra följdleveransbegreppet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            7 § Ungdomspolitik m.m.
          </note>
          <note>
            Föredrogs kulturutskottets betänkande 2001/02:KrU2
          </note>
          <note>
            Ungdomspolitik m.m.
          </note>
          <note type="speaker">
            Anf. 50 DAN KIHLSTRÖM (kd):
          </note>
          <note>
            Herr talman! I anslutning till detta betänkande ska vi nu behandla
            motioner som väcktes under riksmötena 1999/2000 och 2000/01. Alldeles
            nyligen har det varit ytterligare en allmän motionstid. Även i
            höst har vi kristdemokrater väckt en omfattande motion om ungdomspolitik.
            Någon gång under detta riksdagsår får vi alltså ytterligare ett
            tillfälle att diskutera ungdomspolitiken, och det är bra.
          </note>
          <note>
            Jag vill inleda med att yrka bifall till reservation 1
          </note>
          <note>
            under punkt 1.
          </note>
          <note>
            Ungdomsfrågorna är mycket aktuella. Så sent som i går presenterades
            i Regeringskansliet slutbetänakndet från kommittén Välfärdsbokslut
            som heter just Välfärdsbokslut för 1990-talet. Med en gång ska
            sägas att jag inte har hunnit att läsa betänkandet, men rubrikerna
            i TV handlade faktiskt om ungdomars situation. Jag vill citera
            ur sammandraget av pressmeddelandet på regeringens hemsida:
          </note>
          <note>
            "Ungdomar är en tredje grupp där vi redovisar en problematisk
            utveckling. Deltagandet i utbildning ökade visserligen men de
            ungas etablering i arbetslivet försköts samtidigt markant uppåt
            i ålder, vilket medförde tydliga inkomstförluster för gruppen.
            Generellt sett skedde en åldersförskjutning i välfärdens fördelning.
            Utvecklingen av inkomster och ekonomiska resurser tenderade att
            vara mer gynnsam ju högre upp i åldrarna man befann sig. En särskilt
            oroande trend för de yngre var den kraftiga ökningen av psykisk
            ohälsa och otrygghet."
          </note>
          <note>
            Herr talman! Det är precis det vi pekar på i vår reservation.
            Det är så lätt att vi hamnar i frågorna kring bostad, utbildning,
            arbete, lön osv., och det är jätteviktigt. Men lika viktigt är
            välbefinnandet, dvs. hur man mår. Ungdomspolitiken måste bygga
            på en bredare helhetssyn än den som präglar inriktningen av
          </note>
          <note>
            1999 års ungdomspolitik. Detta gäller bl.a. den enskildes överblick
            över sitt eget liv. Vi kristdemokrater tror att individens identitet
            formas i ett samspel med familj, vänner och andra små gemenskaper.
          </note>
          <note>
            Frågor om välbefinnandet måste få en mera framträdande roll.
            I dag är det alltför många ungdomar som saknar vuxna i sin närhet
            - vuxna som orkar och har tid och vilja att vara den trygghetsfaktor
            som vi alla egentligen behöver. Under tonåren är den psykiska
            omvårdnaden mycket viktig, och jag utgår ifrån att regeringen
            uppmärksammar och snabbt vidtar åtgärder utifrån de oroande trender
            som presenterades i går i välfärdsbokslutet. Det skulle vara intressant
            att höra någon kommentar från majoriteten om det möjligen kan
            få konsekvenser när det gäller synen på mål och delmål för ungdomspolitiken.
          </note>
          <note>
            I betänkandet menar majoriteten att det inte finns någon anledning
            att nu, när målen tillämpats under ca
          </note>
          <note>
            1 ½ år, ta ställning till om det behöver göras någon komplettering
            eller något förtydligande av målen eller av inriktningen av ungdomspolitiken.
          </note>
          <note>
            Jag menar att den oroande trend som presenterades i går när det
            gäller den kraftiga ökningen av psykisk ohälsa och otrygghet är
            en orsak till just en sådan komplettering. Jag menar inte att
            vi här i riksdagen löser alla frågor når det gäller ungdomspolitiken,
            men det behövs en aktiv ungdomspolitik, och det är viktigt att
            vi här i riksdagen får möjlighet att diskutera och besluta om
            både mål och delmål. Men det är också viktigt att våra samlade
            insatser inte utformas på ett sådant sätt att de leder till att
            de unga, deras föräldrar och andra vuxna i deras närhet inte känner
            sitt ansvar.
          </note>
          <note>
            Ibland kan det i diskussionen förekomma uttryck som "det är skolans
            ansvar" eller "det är samhällets ansvar". Inget kan vara mer fel.
            Vi har alla ett ansvar.
          </note>
          <note>
            Vi här ska ta ett aktivt ansvar för att stödja de frivilliga
            positiva krafterna i de ungas omgivning. Ett särskilt ansvar har
            vi för de mest utsatta.
          </note>
          <note>
            Herr talman! När jag nu har tagit upp den psykiska ohälsan skulle
            jag helt kort vilja ta upp den fysiska hälsan också. Den har också
            försämrats. Enligt Socialstyrelsen har andelen överviktiga 18-åringar
            ökat från 7 till 18 % på 30 år. Vi vet att tidig övervikt kraftigt
            ökar riskerna för bl.a. hjärt- och kärlsjukdomar i framtiden.
            Ungdomars hälsomedvetande behöver stärkas, och ungdomars hälsa
            är en framtidsfråga.
          </note>
          <note>
            Här har t.ex. idrottsrörelsen en viktig roll att spela såväl
            när det gäller ungdomars fysiska som psykiska hälsa. Genom ett
            ökat idrottsutövande kan ungdomarna ges en bättre kondition, men
            de kan även genom gemenskap och stimulerande sysselsättning få
            en friskare själ. Det var ett exempel. Självklart har andra folkrörelser
            också en viktig roll i detta avseende.
          </note>
          <note>
            Det är också viktigt att stärka unga människors vilja och förmåga
            att avstå från droger. Vi kristdemokrater anser att det är viktigt
            att uppmärksamma och stödja initiativ som tas för att skapa drogfria
            miljöer.
          </note>
          <note>
            Nu kan det låta som att det bara är bekymmer med ungdomar och
            att vi med en djup suck här i kammaren måste lösa problemen. Jag
            tycker att det är angeläget att peka på de problembilder som finns
            och att dessa måste lösas. Men jag vill avsluta detta positivt.
          </note>
          <note>
            Ungdomspolitiken måste ta sin utgångspunkt i och ta till vara
            det engagemang och de erfarenheter som ungdomar har i olika samhällsfrågor.
            På kulturområdet, t.ex., sker en spännande och intressant utveckling.
            Det kanske det alltid har gjort, förresten.
          </note>
          <note>
            Ungdomar tar egna initiativ och skapar egna kulturaktiviteter,
            och det finns ingen motsättning mellan att erkänna ungdomars egna
            kulturyttringar och att söka mer av samverkan över generationsgränserna.
          </note>
          <note>
            Slutligen är det också en utmaning och ett ansvar för oss i de
            politiska partierna att tillvarata ungdomars engagemang och erfarenheter
            i det politiska arbetet.
          </note>
          <note>
            Jag skulle t.ex. vilja se fler ungdomar i beslutsfattandet.
          </note>
          <note type="speaker">
            Anf. 51 BIRGITTA SELLÉN (c):
          </note>
          <note>
            Herr talman! "Vi tröttnade på att drömma stort och leva litet,
            så vi gav järnet för att leva vår dröm."
          </note>
          <note>
            Det säger Tilde Björfors, Sveriges yngsta och definitivt enda
            kvinnliga cirkusdirektör - direktör för det i dag välkända Cirkus
            Cirkör. Hon berättade att hon när hon ville starta Cirkus Cirkör
            gick till kommunen och bad om hjälp. En efter en av tjänstemännen
            som hon talade med sade: Det är inte mitt bord! Hon talade med
            22 olika personer innan hon lyckades få hjälp.
          </note>
          <note>
            De flesta unga människor - gamla också, förresten -
          </note>
          <note>
            hade nog gett upp långt tidigare. Som tur var visste
          </note>
          <note>
            Tilde Björfors att hennes idé var så bra att den var värd att
            kämpa för. Det kan vi vara glada för i dag, för nu är hennes cirkus
            välkänd och bejublad var hon är uppträder.
          </note>
          <note>
            För oss i Centerpartiet är det väldigt viktigt att ungdomar får
            resurser så att de kan göra trevliga saker i sin hembygd under
            sin uppväxttid. Det står visserligen väldigt bra saker i ungdomspropositionen
            som vi fattade beslut om 1999, men jag anser att vi inte lever
            upp till alla de fina orden. I propositionen står det bl.a.: "En
            kulturpolitik för unga människor måste ta sin utgångspunkt i deras
            eget skapande och kreativa förmåga." Det är så sant, så sant,
            men lever vi upp till det?
          </note>
          <note>
            När jag går ut och frågar ungdomar om de tycker att vi vuxna
            lyssnar till deras önskningar ruskar de väldigt ofta på huvudet
            och säger: Vuxna vill nog väl, men de tror att de hjälper oss
            genom att fråga oss vad vi vill, och sedan planerar de vuxna aktiviteterna
            åt oss precis som om vi inte skulle kunna klara det själva.
          </note>
          <note>
            Herr talman! Unga människor har många idéer, och de vill gärna
            genomföra dem själva. Det måste vi tillåta dem. Det är genom att
            själv få göra saker som man lär sig. Gör man ett misstag lyckas
            man bättre nästa gång.
          </note>
          <note>
            Vi i Centerpartiet har därför gjort en extra satsning på ungdomar
            i vårt budgetförslag. Det har vi gjort under några år, och vi
            planerar också för att göra det framöver. Vi anser att ungdomskulturen
            ska utföras av ungdomar, med ungdomar och för ungdomar.
          </note>
          <note>
            Därför har vi föreslagit ett KUL-bidrag på 100 miljoner, som
            är tänkt att växa till 280 miljoner nästa år.
          </note>
          <note>
            Principen bakom fördelningen av de pengarna ska vara att varje
            kommun får ca 1 miljon var oberoende av hur många invånare som
            bor i kommunen.
          </note>
          <note>
            Hur ska då dessa pengar fördelas? Vi föreslår i ett första skede
            att pengarna ska gå till Ungdomsstyrelsen för att sedan efter
            ansökan fördelas till de kommunala ungdomsråden eller motsvarande.
            Det är mycket viktigt att ungdomar på orten själva får bestämma
            över hur resurserna ska fördelas och att de inte går via kommunen,
            för då riskerar de att hamna i det välkända svarta hålet.
          </note>
          <note>
            Vän av ordning tänker säkert att vi redan har anslag som Ungdomsstyrelsen
            ansvarar för, och det är också sant. Men det tar lång tid innan
            ungdomarna får pengar som de ansökt om, och vi vet alla att ungdomar
            vill att deras idéer ska förverkligas genast. Det ska helst komma
            pengar redan i morgon för det som ska göras i övermorgon.
          </note>
          <note>
            Det är också så i dag att man i de flesta fall måste ordna ungdomsverksamhet
            som handlar om ungdomarnas problem för att få pengar. Det ska
            handla om t.ex. droger eller rasism för att de ska få dessa kulturbidrag.
            Då är det knappast på ungdomarnas villkor och gäller kanske inte
            det de har önskat att få göra.
          </note>
          <note>
            Många ungdomar ordnar gärna aktiviteter som handlar just om droger
            och rasism, men de kan ha andra idéer också.
          </note>
          <note>
            Därför måste det gå att ordna snabba vägar för
          </note>
          <note>
            KUL-bidraget. Det är också viktigt att även föreningslösa ungdomar
            ska kunna ta del av pengarna.
          </note>
          <note>
            Om ungdomarna fick uppleva att de hade en meningsfull fritid
            under sin uppväxt genom att det fanns möjligheter att ordna roliga
            aktiviteter är vi i Centerpartiet övertygade om att de efter avslutade
            studier och när de har bildat familj gärna återvänder till barndomens
            hembygd för att deras barn också ska få uppleva den uppväxtmiljö
            som var så bra för pappa och mamma.
          </note>
          <note>
            Det finns redan i dag en del kommuner som har försök med att
            låta ungdomarna förfoga över en pott pengar. Jönköping är t.ex.
            en sådan kommun. Där får ungdomar bidrag även om de inte tillhör
            någon förening, och kulturförvaltningen har tagit fram ansökningsblanketter
            som är enkla. Det går lätt att hantera dem, och det går snabbt
            att fatta beslut utan att det blir långa väntetider.
          </note>
          <note>
            Det här är en hjärtefråga för oss i Centerpartiet.
          </note>
          <note>
            Jag yrkar därför bifall till reservation 3.
          </note>
          <note>
            Herr talman! Centerpartiet vill också införa ungdomsfrid, dvs.
            motverka det utanförskap som så många unga känner i dag. Ungdomar
            råkar ibland ut för att de stängs ute från olika aktiviteter fastän
            de har fyllt 18 år och således är myndiga. Vi föreslår därför
            att regeringen ska se över de författningsreglerade åldersgränserna.
            Vi klagar ofta över att gatuvåldet har ökat, men i många fall
            kan orsaken vara att ungdomar har blivit irriterade över att de
            utestängs från en mängd offentliga lokaler. Den motion som vi
            har skrivit, som handlar om ändring av åldersgränser, har jag
            inte reserverat mig till förmån för, utan vi har i stället valt
            att lämna ett särskilt yttrande.
          </note>
          <note>
            En annan fråga som jag vill passa på att ta upp är mediernas
            påverkan på ungdomarnas livsstil och syn på könsroller.
          </note>
          <note>
            Medierna visar väldigt ofta upp bilder på hur den
          </note>
          <note>
            "ideala" kroppen ska se ut. Det ska vara stora muskler, stora
            bröst, smal midja osv. Konsekvenserna av mediernas genomslagskraft
            är att unga kvinnor och män försöker förvandla sina kroppar till
            det stereotypa kroppsidealet, som medierna för fram. Ungdomarna
            får lära sig vilken mall de ska passa in i. Det leder till en
            utseendefixering som kan få katastrofala följder. Vi vet ju att
            väldigt många drabbas bl.a. av anorexi.
          </note>
          <note>
            För att man ska få bukt med det måste en utredning göras så att
            man får klarhet i hur medierna påverkar ungdomarnas syn på kroppsidealet.
            Resultatet av en sådan utredning bör kunna vara ett bra utgångsläge
            för hur man ska arbeta för att minska den kroppsfixering som vi
            har i dag. Medierna måste ta sitt ansvar och få upp ögonen för
            hur de påverkar väldigt många ungdomars syn på sina kroppar, som
            kan leda till att deras hälsa blir påverkad på ett negativt sätt.
            Medierna måste ta sitt ansvar för att minska den ohälsa som drabbar
            ungdomar som mår dåligt till följd av den kroppsfixering som de
            har hamnat i.
          </note>
          <note type="speaker">
            Anf. 52 EWA LARSSON (mp):
          </note>
          <note>
            Herr talman! Jag tänkte börja med att säga några ord om de tre
            nya målen för ungdomspolitiken.
          </note>
          <note>
            Det första målet handlar om ett självständigt liv.
          </note>
          <note>
            Det andra handlar om inflytande och delaktighet. Det tredje handlar
            om engagemang, skapande förmåga och kritiskt tänkande och att
            det ska ses som en resurs för samhället.
          </note>
          <note>
            Vi kan börja med målet om ett självständigt liv.
          </note>
          <note>
            Jag är lite fundersam över varför man inte i det sammanhanget
            tar upp själva kärnan när det gäller ett självständigt liv, nämligen
            möjligheten till en egen bostad för ungdomarna. Jag är kritisk
            till att Ungdomsstyrelsen inte riktigt har följt upp det. Här
            finns mycket att göra - det vet alla. Och det går att bygga för
            ungdomar. Det går att lätta på de statliga regleringar som finns
            inom det här området. Att man kan flytta hemifrån är förutsättningen
            för mål nummer ett, säger jag.
          </note>
          <note>
            Mål nummer två handlar om inflytande och delaktighet. Det skulle
            ju underlätta om t.ex. unga människor skulle få rösta när de är
            16 år i kommun- och landstingsval. Sedan tog kristdemokraterna
            upp behovet av att ha flera ungdomar i beslutande församlingar.
            Det är ju bara för kristdemokraterna att placera ungdomarna högt
            upp på sina vallistor, så löser det sig självt, för jag tror inte
            att kristdemokraterna kommer att åka ur riksdagen nästa år.
          </note>
          <note>
            När det gäller engagemang, skapande förmåga och kritiskt tänkande
            kan man ju visa på att det i
          </note>
          <note>
            Göteborg var ett otroligt engagemang hos ungdomarna för att de
            skulle ge röst åt sitt kritiska tänkande. Så som de ungdomarna
            blev behandlade av samhället hade vi aldrig behandlat medelålders
            män i kavaj. Här visar vi på diskrepansen mellan hur vi behandlar
            ungdomar och hur vi behandlar andra grupper i samhället.
          </note>
          <note>
            Det finns alltså mycket att hämta in för att man ska nå de här
            nya målen för ungdomspolitiken.
          </note>
          <note>
            En annan sak som jag vill ta upp är det ekonomiska stödet till
            ungdomarnas egna organisationer. Det finns en enighet i riksdagen
            om att stödet behöver göras mer öppet och flexibelt för att det
            ska överensstämma med det sätt som ungdomar arbetar på och organiserar
            sig i dag. När Britta Lejon besökte utskottet meddelade hon dock
            att denna justering skulle ske först år 2004, om jag uppfattade
            det hela rätt, och jag kan inte förstå varför just en sådan här
            ändring skulle behöva ha fyra års handläggningstid.
          </note>
          <note>
            Sedan vill jag ta upp lite grann om vår motion om mediernas påverkan
            på unga människors beteende.
          </note>
          <note>
            Utskottet har valt att avstyrka den motionen. Det handlar alltså
            om en utredning för att koppla ihop de olika delar i samhället
            i dag som sysslar med ungdomsfrågor för att man ska få en samlad
            bild. Utskottet konstaterar att det är viktigt att barn och unga
            inte får en vrångbild av vad det innebär att bli en vuxen man
            eller kvinna. Men det är ju precis det som barn och ungdomar får
            i dag. Mediernas genomslagskraft är så pass stor, och det är det
            som är själva poängen i den här begäran om att få en utredning.
            Sedan säger man från utskottets sida att det måste föras en engagerad
            debatt. Javisst måste det göras det, men då måste man ha något
            samlat resultat att föra den här debatten kring. Och så säger
            man att det här ansvaret ligger på föräldrarna och samhället i
            stort. Visst gör det det, men samhället i stort är ju vi i riksdagen,
            så vi skulle kunna ta ansvaret för att ge en samlad bild.
          </note>
          <note>
            Sedan vill utskottet också lägga ansvar på skolan.
          </note>
          <note>
            Självklart har skolan ansvar, men än så länge har inte lärarna
            på lärarhögskolan fått möjlighet att utbilda sig inom medieområdet.
            Trots påstötningar under många år, mer än tiotals, för att alla
            lärare ska få lära sig att hantera medierna, som ungdomarna lever
            med i dag, är det fortfarande bara bildläraren som har den här
            utbildningen och som har huvudansvaret för den här frågan. När
            man nämner skolan bör man också ge möjlighet för lärarna på lärarhögskolan
            att få utbildning själva, så att de kan utbilda bättre.
          </note>
          <note>
            Sedan lyfter utskottet fram stat, kommun och landsting och att
            alla har ansvar för ungdomarna.
          </note>
          <note>
            Visst är det så. Man lyfter fram nöjesbranschen, idrottsrörelsen
            och i princip allt, men det är ju den samlade bilden vi behöver.
            Vi vet att det är så här spritt. Låt oss då få en översyn av mediernas
            roll och ansvar för hur de påverkar ungdomarnas syn bl.a. på kroppsidealet
            men också ett helhetsgrepp på den kunskap som vi redan har, så
            att vi kan se vartåt det barkar och så att vi kan hjälpa och stödja
            ungdomarna, så att de själva blir mer medvetna om hur medierna
            påverkar deras liv och självbild. På så sätt kan vi också stödja
            dem i deras utveckling.
          </note>
          <note>
            Jag yrkar bifall till reservation 2 under punkt 4.
          </note>
          <note>
            Till sist, herr talman, vill jag påminna om att Sverige har stipulerat
            minst antal idrottstimmar i skolan i hela Europa. Det är faktiskt
            sant. Det är viktigt att komma ihåg när vi diskutera barn och
            fetma och barns ökade stillasittande att det är den här verkligheten
            som barnen möter i skolan. Nu finns det som tur är skolor som
            tar egna initiativ och hittar på saker och ting utöver det som
            är reglerat för att de har förstått att de måste göra det. Det
            är bara att välkomna.
          </note>
          <note>
            Sedan anser jag att det behövs en analys av varför spontanidrottandet
            har minskat. Vi vet att Riksidrottsförbundet i en utredning lyfter
            fram behovet av nära gräsplaner för att stimulera spontanidrottande.
            Närheten för barnet - nu pratar jag om barn och inte ungdomar
            - har väldigt stor betydelse. Här i Stockholm bygger vi i dag
            hus på de nära friytorna. Vi behöver alltså analysera och ge den
            här frågan mer energi, tycker jag.
          </note>
          <note>
            Med det tackar jag för mig.
          </note>
          <note type="speaker">
            Anf. 53 ANNIKA NILSSON (s):
          </note>
          <note>
            Herr talman! I det betänkande vi nu ska diskutera behandlas ungdomspolitik.
            Jag har haft glädjen att följa detta politikområde sedan jag blev
            riksdagsledamot 1994 och kan konstatera att det har hänt väldigt
            mycket under de här åren. Ungdomspolitiken är både rolig och väldigt
            positiv att syssla med. Det handlar om kraft, det handlar om energi
            och det handlar om den oerhörda initiativförmåga som unga har.
            Den är speciell, och den måste vi på olika sätt ta till vara i
            samhället.
          </note>
          <note>
            I december 1999 fattade riksdagen beslut om en ny ungdomspolitik.
            Den hade föregåtts av ett antal utredningar och var nästa steg,
            det steg vi skulle ta för att utveckla och gå vidare med ungdomspolitiken.
          </note>
          <note>
            Propositionen tog sitt avstamp i övergången från att vara ung
            till att bli vuxen. Den hade som utgångspunkt att alla ska ha
            jämlika förutsättningar inför framtiden, att vi måste försöka
            skapa jämlika villkor oavsett vilken bakgrund man har - socialt,
            ekonomiskt, kulturellt eller etniskt.
          </note>
          <note>
            Vi fattade beslut om tre övergripande mål - ett självständighetsmål,
            ett inflytandemål och ett resursmål. Dessa mål ska vara styrande
            för all statlig verksamhet och vara vägledande för den kommunala
            nivån. Med komplettering av de 41 delmål som regeringen beslutat
            om fick vi en tydlig målstyrningsmodell. Delmålen omfattar och
            riktar sig till de flesta samhällsområden.
          </note>
          <note>
            Nu har Ungdomsstyrelsen kommit med den första uppföljande rapporten
            om det första året med ny ungdomspolitik. I den rapporten kan
            vi få en samlad kunskap om ungas levnadsförhållanden och hur ungdomspolitiken
            har utvecklats. Ungdomsstyrelsen har en central roll i arbetet
            med ungdomspolitiken. Den har samarbetat med 15 olika statliga
            myndigheter, följt upp delmålen och analyserat vad som skett under
            respektive område. En synpunkt från uppföljningen är att ungdomspolitiken
            skulle tjäna på att delmålen blev färre och tydligare, vilket
            skulle leda till lättare prioriteringar.
          </note>
          <note>
            Jag tycker att det är väldigt kul att ungdomspolitiken faktiskt
            har fått det genomslag vi nu kan se. Förra veckan träffade jag
            en representant från Kommunförbundet som berättade att han upplevde
            ett oerhört tryck från kommunerna när det handlade om ungdomsfrågor.
            Man kände att man behövde stöd och information på olika sätt om
            hur andra kommuner har jobbat, ett intresse som inte riktigt har
            funnits tidigare. Detta har också verifierats när jag haft kontakter
            med Ungdomsstyrelsen.
          </note>
          <note>
            Jag är övertygad om att ungdomspolitiken blir allt viktigare,
            att det inte längre går att säga till unga: Er tid kommer. Ni
            får vänta på inflytande och delaktighet. Unga vill påverka, bli
            lyssnade på och vara den kraft de faktiskt är.
          </note>
          <note>
            Vår syn på ungdomspolitiken ligger fast. Vi anser att målen ska
            vara kvar till dess att Ungdomsstyrelsen kommer in med en fördjupad
            analys, vilket ska ske vart fjärde år.
          </note>
          <note>
            Dan Kihlström lyfte upp välfärdsbokslutet. Jag har inte heller
            kunnat läsa hela detta utan har bara sett pressmeddelanden och
            vad medierna har rapporterat.
          </note>
          <note>
            Men jag utgår från att det inom alla politikområden funderas
            över vad man nu har kommit fram till och vilka förändringar som
            ska ske. Det här gäller också ungdomspolitiken: Vad är det som
            har skett, och vad kan vi göra för att förändra utvecklingen?
            Jag förutsätter att regeringen funderar över detta även på ungdomsområdet.
          </note>
          <note>
            Herr talman! I betänkandet finns två reservationer till. Den
            första handlar om en begäran om en utredning för att få bättre
            kunskap om mediernas påverkan på ungdomars bild av könsroller
            och vad som är manligt och kvinnligt. Alla i utskottet anser att
            det är viktigt att ungdomar inte får en vrångbild av vad det innebär
            att vara vuxen kvinna eller man. Det är också viktigt att det
            förs en ständig debatt om dessa frågor samt att snedvridna och
            stereotypa uppfattningar om jämställdhet inte får stå oemotsagda.
            Här har vi alla ett ansvar som medborgare. Jag är övertygad om
            att det är oerhört viktigt att både föräldrar och andra vuxna
            i ungdomars vardag diskuterar detta. Här spelar naturligtvis skolan
            en viktig och betydelsefull roll.
          </note>
          <note>
            I den ungdomspolitik som riksdagen fattade beslut om hösten 1999
            sade man att just jämställdheten särskilt skulle beaktas. Här
            handlar det mycket om forskning. I reservationen lyfter man fram
            detta med att få en samlad bild av hur det här området har utvecklats.
            Ungdomsstyrelsen har i en rapport bedömt att det även i fortsättningen
            finns behov av en särskild ungdomsforskning. Jag vet att man jobbar
            med det här på Ungdomsstyrelsen. Det är av den anledningen, och
            med anledning av att vi vet att det sker mycket forskning och
            annat arbete på annat håll i samhället, som vi för närvarande,
            i dagsläget, inte tycker att det är aktuellt att initiera en statlig
            utredning på det här området.
          </note>
          <note>
            Den sista reservationen handlar om ungdomars möjlighet att delta
            i planeringen och utformningen av kulturverksamhet för unga. Jag
            har redan i början av mitt anförande lyft fram de ungdomspolitiska
            målen, där vi säger att ungdomars delaktighet är viktig, liksom
            att unga ses som den resurs i samhället de faktiskt är. Även i
            de kulturpolitiska målen lyfter vi fram vikten av delaktighet
            och eget skapande. Det är viktigt att kulturpolitiken för unga
            tar sitt avstamp i ungas eget skapande och egen kreativa förmåga.
          </note>
          <note>
            Jag är övertygad om att skolan har en central plats när det handlar
            om kulturen för unga. Det är där alla kan få möta kulturen på
            lika villkor och kanske möta alla kulturgenrer. Därför måste skapande
            verksamhet finnas i den dagliga verksamheten i skolan. I dag finns
            det stöd som ges till ungas egna kulturaktiviteter, genom Kulturrådet,
            Ungdomsstyrelsen och Allmänna arvsfonden. Jag vet att dessa alltid
            ser till att det finns unga med i verksamheten och att det inte
            ska vara enbart vuxna som ska styra över verksamheten. Bland de
            41 delmål som regeringen fastställt finns dessutom även kulturen
            och möjligheten till eget skapande med.
          </note>
          <note>
            Med detta, herr talman, vill jag yrka bifall till utskottets
            förslag i dess helhet.
          </note>
          <note type="speaker">
            Anf. 54 EWA LARSSON (mp) replik:
          </note>
          <note>
            Herr talman! Just alla som förväntas ha ansvar för ungdomars
            situation och verklighet i dag skulle behöva få en belysning av
            mediernas genomslagskraft, de medier som när vi växte upp inte
            alls hade det inflytande som de har i dag. Jag tror inte att vi
            alla riktigt förstår vilken påverkan som medierna har i dag, då
            ungdomarna umgås med dem från morgon till kväll. Det är viktigt,
            tycker jag, att samla all den här kunskapen nu genom att tillsätta
            en utredning.
          </note>
          <note>
            När Annika Nilsson säger att det inte är aktuellt
          </note>
          <note>
            "för närvarande" tolkar jag det som att socialdemokraterna själva
            kommer att komma med ett sådant förslag om kanske ett halvår,
            och det är ju positivt.
          </note>
          <note>
            Då kan man se att man gjort lite grann för att påverka.
          </note>
          <note>
            Men min fråga handlade om skolan som en central plats för medvetandegörande
            om mediernas påverkan. Vi tycker att skolan har en central roll
            här. Vi är överens om det. Varför kan då inte lärarna få utbildning
            i medier?
          </note>
          <note type="speaker">
            Anf. 55 ANNIKA NILSSON (s) replik:
          </note>
          <note>
            Herr talman! Det är upp till Ewa Larsson att tolka det jag säger
            på sitt sätt.
          </note>
          <note>
            Jag tycker att det är viktigt att de här frågorna diskuteras.
            Jag tycker att det är viktigt att de finns. Jag tror inte alltid
            att det är vi vuxna som ska initiera det, utan jag vet att man
            i många ungdomsföreningar och ungdomsverksamheter diskuterar detta.
            Det är också där som det är viktigt att debatten hålls levande.
          </note>
          <note>
            Jag tycker inte riktigt att det är en statlig utredning vi behöver
            på det här området. Jag tror att man behöver jobba med det här
            på väldigt många olika områden, men inte med kartläggning genom
            en statlig utredning. Det är det jag framför allt vänder mig emot.
          </note>
          <note type="speaker">
            Anf. 56 EWA LARSSON (mp) replik:
          </note>
          <note>
            Herr talman! Här tycker vi uppenbart olika. Ungdomar diskuterar
            svårigheten i problematiken, men vi här i riksdagen har möjlighet
            att besluta om den. Det kan inte ungdomarna göra. Vi kan besluta
            att ge dem ett redskap, nämligen genom att tillsätta en utredning
            och samla all den kunskap som finns i dag för att se vartåt det
            barkar.
          </note>
          <note>
            Men min fråga var: När vi nu är så rörande eniga om skolans roll
            när det gäller mediekunskap för att hjälpa ungdomarna att förstå
            mediernas påverkan och inflytande så att de ska kunna hantera
            detta och kunna göra egna motbilder, varför kan inte lärarna på
            Lärarhögskolan få utbildning i medier?
          </note>
          <note type="speaker">
            Anf. 57 ANNIKA NILSSON (s) replik:
          </note>
          <note>
            Herr talman! Jag är inte helt säker på att ett redskap till ungdomarna
            i den här frågan är en statlig utredning. Jag tror att det kanske
            behövs andra redskap i så fall.
          </note>
          <note>
            Jag vet inte hur den exakta utformningen av lärarutbildningen
            ser ut, men jag vet att man lyfter fram detta i bl.a. vidareutbildningen,
            på studiedagar för lärare och vid andra tillfällen. Åtminstone
            har jag mött flera lärare som har diskuterat detta. Men den exakta
            utformningen av lärarutbildningen känner jag inte till, så det
            kan jag inte svara på.
          </note>
          <note type="speaker">
            Anf. 58 BIRGITTA SELLÉN (c) replik:
          </note>
          <note>
            Herr talman! Att skolan är mycket viktig för kulturen stryker
            vi också gärna under. Men eftersom detta inte är en skoldebatt
            tänker jag inte ta upp allt vi har poängterat på det området.
          </note>
          <note>
            Däremot vill jag när det gäller medierna ta upp deras ansvar.
            Vi pratar mycket om att föräldrarna har ansvar och att skolan
            har ansvar, men jag anser också att medierna måste ta på sig en
            del av det här ansvaret och inte exponera på det sätt de gör i
            dag i väldigt många tidningar.
          </note>
          <note>
            Vad gäller ungdomarnas möjligheter att få hjälp till olika aktiviteter
            vet vi i dag via Ungdomsstyrelsen att det ibland är lite för krångliga
            regler. Det tar tid att få pengar. Jag har pratat med ungdomsorganisationer
            som har sökt pengar och de säger: Ibland får vi vänta upp till
            ett år innan vi får besked om vi får pengar till det här projektet
            eller inte. I bästa fall går det på några månader.
          </note>
          <note>
            När det tar så här lång tid är det inte realistiskt att tro att
            ungdomarna ska känna att det är meningsfullt.
          </note>
          <note>
            Därför måste vi försöka få till stånd regler som gör att de snabbt
            kan söka resurser och att vi ger dem sådana som, som sagt, inte
            är låsta i kommunerna utan som finns övergripande att få.
          </note>
          <note>
            När det gäller att få del av Ungdomsstyrelsens pengar är det
            problem för dem som är föreningslösa.
          </note>
          <note>
            Jag skulle vilja veta hur Annika Nilsson ser på möjligheten att
            de lättare ska komma åt pengar för att ordna aktiviteter.
          </note>
          <note type="speaker">
            Anf. 59 ANNIKA NILSSON (s) replik:
          </note>
          <note>
            Herr talman! Jag tror att vi är helt överens, Birgitta Sellén
            och jag, om att medierna måste ta ett ansvar och vara väldigt
            självkritiska när det gäller hur de lyfter fram och belyser könsroller,
            vilken kropp man ska ha och annat. Jag hoppas att man är beredd
            att ta det ansvaret.
          </note>
          <note>
            När det handlar om stöd från Allmänna arvsfonden till egna aktiviteter
            och kulturaktiviteter för ungdomar kan man kanske uppfatta att
            det är lite krångliga regler och att det tar lite tid. Nu har
            Allmänna arvsfonden den utformningen, och jag är inte helt säker
            på att vi genom de statliga myndigheterna alltigenom kommer att
            kunna möta önskemålet att spontant kunna söka pengar för att man
            vill att det ska vara väldigt kort tid mellan idé och genomförande.
          </note>
          <note>
            Däremot har jag i många kommuner mött att man har valt att göra
            det. Jag har ett antal år suttit med i juryn till Årets ungdomskommun.
            Där har jag sett att man på kommunnivå väljer att ge pengar till
            ungdomsrådet, som de själva får lov att disponera och göra olika
            aktiviteter för.
          </note>
          <note>
            De här ungdomsråden har naturligtvis attraherat många som har
            varit aktiva i andra föreningar, men har också lyckats nå många
            av de ungdomar som inte har varit föreningsaktiva. Jag tror att
            en viktig del i att kunna stödja de ungdomar som inte är föreningsaktiva
            är att stödja ungdomsråd och andra lokala grupper som faktiskt
            har växt fram under de här åren.
          </note>
          <note type="speaker">
            Anf. 60 BIRGITTA SELLÉN (c) replik:
          </note>
          <note>
            Herr talman! På respektive ort måste det vara precis som Annika
            Nilsson säger, att det är ungdomsråden eller vad man kallar dem,
            det är lite olika på olika platser, som har huvudansvaret. Det
            finns goda exempel. Jag gav också några exempel och skulle kunna
            ta ännu fler, för det händer väldigt mycket som är bra.
          </note>
          <note>
            Men det finns kommuner som är så pass små, som är så pass fattiga
            att de inte anser sig ha möjligheter att avsätta pengar till en
            ungdomspott. Därför skulle det vara intressant att höra hur Annika
            Nilsson ser på den tanke som vi i Centerpartiet har, att det ska
            finnas pengar som ligger på en statlig nivå för att även de små
            kommunerna lätt ska kunna få pengar.
          </note>
          <note type="speaker">
            Anf. 61 ANNIKA NILSSON (s) replik:
          </note>
          <note>
            Herr talman! Vi har i vår budget inte valt att göra som Centerpartiet,
            utan vi har valt att på annat sätt stödja ungdomsverksamheten.
            Men jag är inte helt säker på att inte varje kommun har en möjlighet,
            även om man har lite dålig ekonomi. Jag har träffat på många kommuner
            som ansökt om Årets ungdomskommun, men även andra, som valt att
            inse att det här är en framtidsfråga. Ska man behålla ungdomarna
            på orten måste de också känna att de är delaktiga, att de finns
            där, att de tas till vara och att de får lov att göra allt det
            de har idéer till.
          </note>
          <note>
            Både Kommunförbundet och Ungdomsstyrelsen vittnar om det oerhörda
            intresse som faktiskt finns och som har förändrats under de senaste
            två åren hos kommunerna som vänder sig till dem för att få hjälp
            och stöd: Hur kan vi göra för att uppmärksamma..., hur ska vi
            göra för att utveckla ungdomspolitiken i vår kommun?
          </note>
          <note>
            Den bild jag har är att man talar om att det är viktigt att stödja
            sådana här ungdomsråd och att ge dem lov att verka utifrån sina
            egna villkor. Då tror jag också att det kommer en pott pengar
            som ungdomarna faktiskt kan styra över själva.
          </note>
          <note type="speaker">
            Anf. 62 LARS ELINDERSON (m):
          </note>
          <note>
            Herr talman! Jag ska tala om en två år gammal motion som handlar
            om åldersgränser och som även
          </note>
          <note>
            Birgitta Sellén har berört lite grann på grund av motsvarande
            yrkande i Centerpartiets motion K397.
          </note>
          <note>
            Den här motionen aktualiserades för ganska länge sedan. Det är
            alltså två år sedan den väcktes, men den aktualiserades i min
            hemkommun Falköping under den tid jag var kommunalråd. Bakgrunden
            var att polisen var bekymrad över att en mycket stor del av de
            ingripanden man gjorde helt enkelt berodde på okynnesmissbruk
            av legitimationshandlingar.
          </note>
          <note>
            Vid möten med diverse olika företrädare för ungdomar, ungdomsorganisationer,
            ungdomsverksamhet i kommunen, de sociala myndigheterna och polisen
            återkom frågan om vilken splittring och vilka motsättningar åldersgränsen
            ibland kunde ha i åldersgrupper där man ofta umgås årsklassvis.
          </note>
          <note>
            Det här var ett problem för idrottsrörelsen för 20-
          </note>
          <note>
            25 år sedan. Men idrottsrörelsen hittade ganska tidigt en modell
            för att lösa detta. Man kvalificerade inte för sitt fotbollslag
            den dag man fyllde åtta år, utan det år man fyllde åtta. Man kvalificerade
            inte för att delta i vissa tävlingar den dag man nådde en viss
            ålder, utan det år man kom upp i en viss ålder. Därmed kunde man
            skapa en gemenskap mellan de ungdomar som umgicks i det vanliga
            livet även i den fritidsverksamhet de ägnade sig åt.
          </note>
          <note>
            I den lagmässiga regleringen av åldersgränser finns däremot ingen
            sådan hänsyn. Det här leder till olika former av manipulationer
            av de åldersgränser som finns.
          </note>
          <note>
            Det dök upp en situation då en hel skolklass var på skolresa.
            Halva klassen hade fyllt 15 år och den andra halvan fyllde på
            hösten och hade alltså inte fyllt
          </note>
          <note>
            15 år. Men klassen hade kollektivt gått på en barnförbjuden bio
            under skolresan. Det blev ganska stor uppmärksamhet kring detta
            och läraren i fråga, som hade sett mellan fingrarna med åldersgränsen,
            råkade illa ut.
          </note>
          <note>
            Utskottet har avstyrkt mitt motionsyrkande, som jag själv egentligen
            tycker är ganska försynt. Jag föreslår att regeringen ska återkomma
            med en översyn av bestämmelserna mot bakgrund av den argumentation
            jag har fört fram i min motion. Utskottet avstyrker min motion,
            men samtidigt skriver utskottet i sitt ställningstagande med hänvisning
            till Åldersgränsutredningen från 1995 att regeringen då ansåg
            att frågan om de författningsreglerade åldersgränsbestämmelser
            som bl.a. jag tar upp i min motion borde undersökas närmare. Det
            är lite motsägelsefullt när utskottet så distinkt och bestämt
            avstyrker motionsyrkandet samtidigt som utskottet konstaterar
            att regeringen för bara några år sedan faktiskt hade samma uppfattning.
          </note>
          <note>
            Inför behandlingen av motionen har jag blivit kontaktad av några
            poliser på hemmaplan som kände till att motionen hade väckts.
            De undrade vad som hade hänt med den. De lämnade några konkreta
            exempel på vad man kan tycka är bagatellartade förseelser men
            som ändå leder till en skyldighet att anmäla till sociala myndigheter.
            Visserligen avskrivs misstanke om brott, men det måste ske en
            formell process.
          </note>
          <note>
            I det här fallet gällde det pojkar som lånade varandras mopeder.
          </note>
          <note>
            När halva klassen fyller år under vårterminen får den halva klassen
            åka moped när de kommer fram i april maj, och den andra halvan
            av klassen har inte fyllt 15 år. En del föräldrar kan inte stå
            emot trycket från sina ungdomar utan låter dem få mopeden några
            månader i förväg. En del andra föräldrar står emot trycket, men
            finner då att ungdomarna lånar varandras mopeder oavsett när under
            året de fyller år. Det skapar en misstro mot rättssamhället. Det
            skapar en misstro hos föräldrarna och inte minst hos ungdomarna
            själva. Det är ett problem. Om vi tror på att vi ska vara normgivare
            för våra ungdomar, att ge dem regler som är lätta att följa, då
            ska vi också ta hänsyn till de problem den typen av åldersgränser
            medför.
          </note>
          <note>
            Jag har själv fyra barn - ungdomar. Två av dem är födda under
            första halvåret, i januari och februari.
          </note>
          <note>
            Två av dem är födda i oktober och december. Jag vet inte om någon
            annan har samma erfarenheter - men jag skulle tro det. Jag minns
            de ständiga konflikterna i frågor om barnförbjudna biofilmer och
            disco med åldersgräns och liknande som ungdomarna som råkade händelsevis
            vara födda på hösten konfronterade oss föräldrar med. Det är onödiga
            problem som ett bifall av denna motion ändå skulle ge förutsättningar
            att plöja vidare i, för att kanske så småningom leda till ett
            förslag om förändrade åldersgränser av den typen som skapar spänningar
            och konflikter mellan ungdomar i samma åldersklasser och som dessutom
            minskar förtroendet för rättssamhället och de regler som vi ska
            leva efter.
          </note>
          <note>
            Det finns ingen reservation till förmån för mitt förslag, men
            det finns ett särskilt yttrande. Där när man ändå en viss förhoppning
            att regeringen ska fundera vidare och möjligen återkomma med förslag
            i den riktningen. Jag får väl dela den förhoppningen, och jag
            hoppas att om motionsyrkandet kommer upp vid ett senare tillfälle
            att utskottet behandlar det med lite större vidsynthet än i dag.
          </note>
          <note>
            Anf. 63 CHARLOTTA L
          </note>
          <note type="speaker">
            BJÄLKEBRING (v):
          </note>
          <note>
            Herr talman! Vänsterpartiet har i dag inga yrkanden vad gäller
            ungdomspolitiken eftersom vi har gjort upp med regeringen om den,
            och vi har gjort upp med regeringen om budgeten. Jag vill dock
            beröra en del av betänkandet, nämligen humanistisk konfirmation
            -
          </note>
          <note>
            som jag känner stark sympati för. Det är en motion som har väckts
            av Tullia von Sydow, socialdemokrat.
          </note>
          <note>
            I betänkandet står det att det är regeringen som beslutar vilka
            samfund som ska få statliga bidrag, och det är den statliga myndigheten
            Samarbetsnämnden för statsbidrag till trossamfund som har att
            besluta om fördelning av bidragen. Nämnden granskar att statsbidragen
            används i enlighet med lagen om stöd till trossamfund. Utskottet
            uttalar också att humanisterna kan använda studieförbunden för
            sin verksamhet. Jag hoppas att båda dessa bidrag ska kunna komma
            humanisterna till del.
          </note>
          <note>
            Vänsterpartiet har även motionerat om att en ny bidragsform bör
            införas som stimulerar generationsöverskridande verksamhet.
          </note>
          <note>
            Den humanistiska konfirmationen anser jag bör erbjudas fler ungdomar
            på fler platser i landet. Om det ska kunna genomföras krävs det
            att humanisterna får möjligheter att bygga ut sin handledarutbildning.
          </note>
          <note>
            Många ungdomar i Sverige tänker att de kan komma att träffa någon,
            bli förälskad i någon, från en annan kultur eller religion än
            vad de själva har. De vill inte låsa sig utan hålla sina sinnen
            öppna. Det är många tjejer och killar som vill läsa och lära om
            värdegrunderna. De vill lära sig om och diskutera livsåskådning
            med varandra, med ungdomar och också med andra vuxna. Samtidigt
            vill de sätta sig själva i centrum, och de vill också skapa ett
            bättre samhälle för fler.
          </note>
          <note>
            Det är svåra frågor som ungdomar i dag behöver diskutera. Alla
            vill inte diskutera frågorna med en präst och samtidigt känna
            sig tvungna att binda sig till en viss religion. För dessa tjejer
            och killar kan just humanistisk konfirmation vara ett bra alternativ.
          </note>
          <note>
            Jag har inga yrkanden, men jag yrkar bifall till utskottets förslag.
            Jag hoppas att den humanistiska konfirmationen kan få större genomslag
            i Sverige.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            8 § Spel och lotterier
          </note>
          <note>
            Föredrogs kulturutskottets betänkande 2001/02:KrU3
          </note>
          <note>
            Spel och lotterier.
          </note>
          <note type="speaker">
            Anf. 64 JAN BACKMAN (m):
          </note>
          <note>
            Herr talman! I betänkande KrU3 behandlas motioner från allmänna
            motionstiderna 1999 och 2001
          </note>
          <note>
            inom området spel och lotterier. De moderata inslagen är dels
            ett antal enskilda motioner som jag inte kommer att beröra närmare
            - motionären Sten Andersson finns med på talarlistan och återkommer
            själv i dagens debatt - dels motioner från ett antal moderater
            som tillsammans har formulerat våra idrottspolitiska ställningstaganden.
            Ur dem har vi hämtat underlaget till den moderata reservationen
            nr 5 under punkten 12 - som jag yrkar bifall till. Vi står också
            bakom reservation 6, som i första hand bygger på en folkpartimotion
            men som också delvis tillgodoser en annan hemställanspunkt i den
            moderata motionen.
          </note>
          <note>
            Jag utgår från att Lennart Kollmats senare kommer att fördjupa
            argumenten kring den reservationen.
          </note>
          <note>
            Herr talman! I går fick riksdagen en proposition om vissa ändringar
            i lotterilagen, och ännu en lotteriproposition är aviserad till
            senare under riksmötet.
          </note>
          <note>
            Ämnet lär alltså åter dyka upp på kammarens bord, och då kommer
            förhoppningsvis frågan om hur spelöverskotten ska användas upp
            till en allsidig diskussion. Det är på tiden eftersom det var
            våren 1996 som riksdagen beslutade om att ett system för vinstdelning
            mellan staten och föreningslivet skulle ersätta den öronmärkning
            som vi har i dag. Det är därför i första hand i förbindelse med
            handikappidrotten som vi moderater i kulturutskottet nu har haft
            anledning att ta ställning till spel- och lotterifrågorna.
          </note>
          <note>
            Spel och lotterier är en av idrottens viktigaste intäktskällor.
            Ett problem är att idrottens andel av den totala spelmarknaden
            hela tiden minskar. När folkrörelserna hade totalt ca 30 % av
            spelmarknaden 1971
          </note>
          <note>
            var man förra året ned i närmare 19 %. Det är det statliga bolaget
            Svenska Spel som har lagt beslag på ett ökat antal marknadsandelar.
            Visserligen har ägaren bestämt att bolaget ska skänka en del av
            sitt överskott från de s.k. värdeautomaterna till idrotts- och
            ungdomsverksamhet. Det handlar om de maximalt
          </note>
          <note>
            7 000 Jack Vegas-automater som Svenska Spel får placera ut på
            restauranger och hotell. Verksamheten har inte haft en alltför
            snabb utveckling, men förra året blev det 250 miljoner kronor
            att överlämna, till
          </note>
          <note>
            Ungdomsstyrelsen 50 miljoner och till Riksidrottsförbundet 200
            miljoner, som i sin tur fördelar pengarna till barn- och ungdomsverksamhet.
            Dessutom bestämde ägarna på bolagsstämman att bolaget ska ge
          </note>
          <note>
            60 miljoner kronor till Riksidrottsförbundet, RF. Det är alltså
            pengar som RF får utöver det vanliga anslaget över statsbudgeten.
            "Utöver" är kanske fel att säga; en del av dem ersätter en tidigare
            sänkning av statsbudgetens anslag.
          </note>
          <note>
            Herr talman! Svenska Handikappidrottsförbundet,
          </note>
          <note>
            SHIF, blir genom RF delaktigt av det statliga stödet till idrotten.
            Vi anser att de ekonomiska förutsättningarna för handikappidrotten
            ska förbättras genom att inte bara en del av statsanslaget, eller
            de 60 generella
          </note>
          <note>
            RF-miljonerna, utan också delar av det ökande överskottet från
            värdeautomaterna ska tillfalla handikappidrotten. Det är utomordentligt
            värdefullt om handikappade barn och ungdomar tidigt kan få kontakt
            med idrotten i för dem lämpliga former. Bekymmer för ekonomin
            får inte utgöra ett hinder i dessa strävanden.
          </note>
          <note>
            En viktig verksamhet är SHIF:s satsning på Projekt idrottsskolor,
            som drivs som ett treårigt projekt med stöd från Allmänna arvsfonden
            genom ett beslut
          </note>
          <note>
            1999. Det vore naturligt att fortsättningen på detta projekt
            möjliggörs genom att SHIF får en stor del av
          </note>
          <note>
            Jack Vegas-pengarna och på sikt genom att överskottet från en
            större del av lotteri- och spelmarknaden tillfaller folkrörelserna
            och därmed också handikappidrotten.
          </note>
          <note>
            Jag yrkar, som sagt var, bifall till reservation nr 5.
          </note>
          <note>
            Anf. 65 CHARLOTTA L
          </note>
          <note type="speaker">
            BJÄLKEBRING (v):
          </note>
          <note>
            Herr talman! Spelverksamhet är en verksamhet som inte behöver
            samhällets stöd - tvärtom ger spel inkomster till samhället. I
            dag går en stor del av dessa inkomster till ungdoms- och idrottsverksamhet
            via det statliga bolaget Svenska Spel AB. Andra inkomster går
            direkt till liknande verksamheter från föreningarnas egna lotterier
            och spel. Spel kallas också den frivilliga beskattningen.
          </note>
          <note>
            Spelverksamheten för tyvärr också med sig problem i form av spelmissbruk
            och kriminalitet. Därför har staten reglerat den och lagt beslag
            på en stor del av spelmarknaden.
          </note>
          <note>
            Vänsterpartiet tycker att det är bra. Men vi tycker också att
            det är omoraliskt att göra så gott som obegränsad reklam för spel,
            när vi vet vilka följder spelandet får för de spelande och för
            dem som blir missbrukare av spel och också de konsekvenser som
            drabbar de spelberoendes familjer och närstående.
          </note>
          <note>
            Spelbolagen lägger i dag 1,5 miljoner kronor om dagen på reklam.
            Ett par hundratusen människor i landet har enligt forskarna allvarliga
            problem med spelandet. Det finns också undersökningar som visar
            att det är de människor som har de sämsta inkomsterna som lägger
            mest pengar på spel i förhållande till vad de tjänar. Som spelverksamheten
            ser ut i dag innebär den faktiskt att pengarna omfördelas från
            de fattiga till de rika.
          </note>
          <note>
            Vänsterpartiet vill begränsa spelreklamen, precis som reklam
            för alkohol är förbjuden i Sverige. Vi vill också att föreningslivet
            ska få en större andel av spelmarknaden. Vi tror att det därmed
            kan skapas en bättre balans på spelmarknaden. Vi har i reservation
            2
          </note>
          <note>
            begärt en begränsning av reklam kring spelande.
          </note>
          <note>
            Om spelmarknaden delas upp och omfördelas enligt Vänsterpartiets
            förslag innebär det dels att nya arbetstillfällen tillkommer,
            dels att vissa delar kommer att tas över av ideellt arbetande
            människor. Vi anser inte att föreningslivet ska ta över och driva
            olika typer av nationella spel på det närmast industriella vis
            som Svenska Spel gör i dag. Vi vill att spelmarknaden ska förändras
            i riktning mot mer social kontroll och mer lokal förankring. Därför
            är det inte självklart att idrottsrörelsen exempelvis rakt av
            kan ta över försäljningen av trisslotter så som den i dag sker
            via Svenska Spels återförsäljare. Syftet med att idrott och föreningsliv
            ska få en ökad andel av spelmarknaden är att de ska bli ekonomiskt
            mer oberoende och att den sociala delen och den sociala kontrollen
            av spel bättre ska kunna tas till vara.
          </note>
          <note>
            När det gäller Vänsterpartiets reservation nr 1, som vi för övrigt
            har med några andra partier, lyfter vi åtgärder för att möta de
            negativa konsekvenserna av ökat spelande. Den bästa modellen för
            att göra det är att de snabba spelen och de snabba höga vinsterna
            och förlusterna minskar i antal. Detta leder givetvis till att
            statens intäkter på spel kommer att minska, men i gengäld leder
            det också till att den problematik som dessa spel för med sig
            kommer att minska. Det innebär att kommuner och landsting kommer
            att få lägre kostnader för vård och behandling av spelmissbrukare.
            Det är ju så i dag att staten kammar hem vinsterna, och kommuner
            och landsting får ta hand om problemen och kostnaderna.
          </note>
          <note>
            År 2000 avsatte staten 4 + 2 miljoner kronor till forskning och
            åtgärder mot spelberoende. År 2001
          </note>
          <note>
            avsatte man 4 miljoner kronor. Det är 4 miljoner av de 5 miljarder
            som staten fått i intäkter på spel.
          </note>
          <note>
            Vänsterpartiet tycker att det är för lite. Staten borde ta ett
            ökat ansvar, ha en tydlig policy vad gäller spel och inte lägga
            över ansvaret på spelmarknadens aktörer.
          </note>
          <note>
            Deras syfte är i första hand att tjäna pengar på spel.
          </note>
          <note>
            Vänsterpartiet anser att en procentsats av omsättningen av spel
            ska avsättas till detta ändamål.
          </note>
          <note>
            Enligt Svenska Spel är harmlösa spel penninglotter, Lotto och
            stryktips i en stigande skala mot lotter som Triss och Keno. Sedan
            kommer greyhoundoddset. Efter det kommer Miss och Jack Vegas,
            och sist på en stigande skala återfinns kasino.
          </note>
          <note>
            Jag tycker att ni ska tänka på det innan ni etablerar fler kasinon
            i Sverige. Enligt Vänsterpartiets mening finns det inget behov
            av att öppna fler kasinon.
          </note>
          <note>
            Det har också visat sig efter tre månader i Sundsvall att omsättningen
            är långt lägre än väntat. De som går på kasinot äter och mår gott,
            men de förflyttar sig inte till vare sig spelbord eller automatspel.
            Jag tycker att det är bra - fortsätt med det!
          </note>
          <note>
            Vi anser att regeringen i stället för att öppna fler kasinon
            ska samla sina krafter för att möta de negativa konsekvenser som
            spelandet ger.
          </note>
          <note>
            Därför yrkar jag bifall till reservation nr 1.
          </note>
          <note type="speaker">
            Anf. 66 DAN KIHLSTRÖM (kd):
          </note>
          <note>
            Herr talman! I går kunde man på första sidan i
          </note>
          <note>
            Svenska Dagbladet läsa att spelmissbruk blir allt vanligare.
            När spelmarknaden växer innebär det att risken för att fastna
            i spelberoende också ökar. De spelberoendes förbund menar att
            det finns upp till
          </note>
          <note>
            50 000 personer i Sverige som är i akut behov av vård och att
            det finns upp till 150 000 spelmissbrukare i vårt land.
          </note>
          <note>
            Det behövs åtgärder för att möta de negativa konsekvenserna av
            ökat spelande. Det handlar den reservation om som vi har anslutit
            oss till i betänkandet.
          </note>
          <note>
            Jag yrkar bifall till reservation 1 under punkt 1.
          </note>
          <note>
            Herr talman! Det spelas för ungefär 30 miljarder kronor per år
            i Sverige. Det motsvarar en årlig insats per svensk på mellan
            3 000 och 4 000 kr. Min egen reflexion är att det är mycket. Även
            i ett internationellt perspektiv är svenskarnas spelande betydande.
          </note>
          <note>
            En tredjedel av de svenska spelarna spelar en gång i veckan.
            20 % satsar en gång i månaden. Enligt uppgift satsar män mest
            på skicklighetsspel medan kvinnor väljer turspel. Precis som har
            sagts här tidigare satsar låginkomsttagarna ca 3 % av sina inkomster
            på spel medan höginkomsttagarna satsar ca 1,5 %.
          </note>
          <note>
            Nu tänker jag inte försöka sätta stopp för det omfattande spelandet,
            men vi måste våga diskutera och tänka till när det gäller baksidan
            av spelandet. Inom parentes kan jag säga att jag själv har bekanta
            som är spelberoende och jag vet därför vilket elände de här människorna
            har. Staten tjänar ett antal miljarder varje år på spelandet,
            och staten har ett ansvar. Några få miljoner avsätts varje år
            till åtgärder mot spelberoendet, men det förslår inte långt.
          </note>
          <note>
            Så sent som i denna vecka lär regeringen ha gett
          </note>
          <note>
            Folkhälsoinstitutet i uppdrag att utarbeta en handlingsplan mot
            spelberoende. Det var inte en dag för tidigt! Någon kanske tycker
            att vår reservation därmed skulle vara tillgodosedd, men eftersom
            jag bara har sett ett pressmeddelande om handlingsplanen så väljer
            jag ändå att yrka bifall till reservationen. Det är också rimligt
            att mer statliga pengar avsätts för åtgärder mot spelberoende.
            Det handlar bl.a. om uppsökande verksamhet, jourtelefoner och
            en massiv informationskampanj men inte minst också behandlingsverksamhet.
            En behandling av en spelberoende kan kosta flera hundra tusen
            kronor.
          </note>
          <note>
            I reservationen tar vi upp farorna med de s.k.
          </note>
          <note>
            snabba spelen. Det är just i dessa spel som risken är större
            att hamna i spelberoende - snabb insats och snabb eventuell vinst.
            I tidningen Spelvärlden, som utges av Svenska Spel, tar man själv
            upp problemet med de snabba spelen och skriver:
          </note>
          <note>
            "All forskning kring spelande visar att just perioden mellan
            insats och eventuell vinst är något som är avgörande för ett spels
            känslighet ur spelberoendesynpunkt - ju kortare tid desto känsligare
            spel."
          </note>
          <note>
            Herr talman! Jag är mest orolig för barn och ungdomar som är
            spelberoende. Ungdomar som spelar är mer utsatta än vuxna spelare.
            Det finns exempel på ungdomar som inte har vågat gå till skolan
            på grund av att långivarna hotat med våld. Det finns också exempel
            på ungdomar som vid 20 års ålder har spelskulder på en halv miljon
            kronor! Många ungdomar börjar med enklare spel. Om de inte får
            hjälp så fastnar de så småningom i alltmer avancerade spelformer
            där allt större pengar omsätts. Vissa spelberoende är så unga
            som tolv år. Det finns en klar koppling mellan psykisk hälsa -
            eller snarare ohälsa - och spelande. Tillgång till spel kombinerat
            med t.ex. depression är inkörsporten. Alltför många ungdomar är
            redan spelberoende och en allt större andel av dessa konsumerar
            också alkohol och droger. Hela 7 % av ungdomarna i åldern 15-17
            år bedöms vara spelberoende.
          </note>
          <note>
            Det är alltså av största vikt att detta uppmärksammas och att
            åtgärder vidtas snarast för att hjälpa dessa ungdomar.
          </note>
          <note>
            Vi kristdemokrater kommer också att följa kasinoutvecklingen
            i landet. Vi står fast vid vår ståndpunkt när det gäller de internationella
            kasinon som ska byggas i Sverige.
          </note>
          <note>
            I somras besökte vi i kulturutskottet Australien och hade tillfälle
            att träffa experter på området där.
          </note>
          <note>
            Det stärkte mig i övertygelsen om att vi egentligen klarar oss
            utan kasinon i vårt land. I ett särskilt yttrande till betänkandet
            skriver vi att ett av argumenten är just spelberoendet. Ett annat
            handlar om de snabba spelen, som jag nämnde tidigare här. I det
            här fallet gäller det de enarmade banditerna.
          </note>
          <note type="speaker">
            Anf. 67 EWA LARSSON (mp):
          </note>
          <note>
            Herr talman! Jag ska anknyta till det som Kristdemokraterna tog
            upp, nämligen vår resa till Australien. Där blev vi i utskottet
            direkt varnade av forskare för att spelutvecklingen kan bli väldigt
            negativ. Vi fick också vissa klargöranden. När vi fick dem så
            tyckte jag mig se att vissa av utskottets mest ivriga påhejare
            av införande av kasinon i Sverige bleknade en aning.
          </note>
          <note>
            Vi fick bekräftat att själva spelandet ökar i de städer som har
            kasinon - inte för att folk reser dit utan för att de som bor
            i städerna själva börjar spela mer.
          </note>
          <note>
            Vi fick också bekräftat att kasinon inte är någon speciell turistmagnet,
            utan det är de egna invånarna som går dit.
          </note>
          <note>
            Vi fick också höra att spelandet på hästar, som är ganska utbrett
            även i Australien, minskar när kasinon införs. Detta var någonting
            nytt för utskottet. Man kan konstatera att Solvalla tydligen hjälper
            till för att vi ska få denna utveckling också i Sverige. Därifrån
            skjutsar man nämligen sina spelare upp till kasinot efter det
            att de har spelat på travet. Travbanor runtom i Sundsvall hjälper
            tydligen också till med den här utvecklingen genom att skjutsa
            sina kunder vidare till spelhallen. Mycket märkligt, tycker jag!
          </note>
          <note>
            Vi vet också genom tidigare undersökningar i Köpenhamn att det
            är köpenhamnsbon själv som ökar sitt spelande.
          </note>
          <note>
            Vi fick alltså mycket bekräftat, och det var inga roliga bekräftelser
            som vi fick. Vi fick också höra att uppåt 11 % av Sydneys delstats
            inkomst kommer just från spelandet. Forskaren kallade själv detta
            för en form av dubbelbeskattning av främst låginkomsttagare.
          </note>
          <note>
            Forskaren belyste också det som vi känner till i
          </note>
          <note>
            Sverige, nämligen de snabba spelens påverkan på människan genom
            tillvänjning och hur spelberoendet ökar genom det.
          </note>
          <note>
            Med detta vill jag yrka bifall till reservation 1 under punkt
            4.
          </note>
          <note>
            Det kanske vore en idé också för Sundsvall att begära att staden
            får behålla en del av den statliga inkomsten från spelandet just
            för att bekosta det ökade sociala lidande som följer i spelandets
            kölvatten och som hjälp till det ökande antal spelmissbrukare
            som kommer att tillkomma i staden. Vi vet ju att antalet kommer
            att öka.
          </note>
          <note>
            I Stockholm har polisen varnat för ökat illegalt spelande vid
            öppnande av kasinon, dvs. tvärtemot vad
          </note>
          <note>
            Svenska Spel har sagt. Stockholmspolisen menar att det blir nya
            målgrupper som kommer att söka sig till spel. Vissa kommer att
            bli spelmissbrukare och förlorare, som sedan inte får tillträde
            till det väl kontrollerade statliga kasinot. I stället går det
            till de illegala kasinona som tar emot dem med öppna armar.
          </note>
          <note>
            Polisen säger också att man vill ha bättre resurser redan nu
            för att kunna klara av bevakningen av de befintliga illegala spelhallarna.
            Polisen vill också ha förstärkt lagstiftning på området så att
            man efter en razzia slipper se de kriminella släppas ut igen,
            vilket sker i dag.
          </note>
          <note>
            Jag vill också säga några ord om folkrörelsernas ställning på
            spelmarknaden. Vi har en motion där vi säger att vi tror att öronmärkta
            pengar från olika spel till folkrörelserna är ett steg på vägen
            till ett mer konsumentinriktat spel. Vi vill ha en jämnare marknadsfördelning
            mellan de tre aktörerna på spelmarknaderna, dvs. mellan Svenska
            Spel, folkrörelserna och Trav och Galopp. Det är viktigt att det
            sker en jämnare marknadsfördelning i nära samarbete mellan de
            tre olika aktörerna, så att deras speciella olika kompetens utnyttjas
            fullt ut. Med det yrkar jag bifall till reservation 7 under punkt
            14.
          </note>
          <note>
            Sedan vill jag också säga några ord om spel på hund, greyhound,
            som har blivit tillåtet i Sverige. Där har vi en motion där vi
            anser att det här tillståndet bör omprövas. Vi vill göra en uppföljning
            av hur aveln ser ut i dag i och med att man tillåter spel på dessa
            hundar. Nu har Margareta Winberg sagt att hon tycker att det är
            en lämplig tidpunkt ur djurskyddssynpunkt att nu utvärdera den
            här verksamheten innan man beslutar om fortsatt tillstånd. Det
            tycker vi i
          </note>
          <note>
            Miljöpartiet samt olika andra organisationer är väldigt bra.
            Därför behöver jag inte yrka bifall till den reservationen.
          </note>
          <note>
            Med det tackar jag för mig.
          </note>
          <note type="speaker">
            Anf. 68 LARS WEGENDAL (s):
          </note>
          <note>
            Herr talman! Som framkommit av tidigare anföranden är detta ett
            motionsbetänkande om spel- och lotterifrågor. De motioner som
            behandlas är från den allmänna motionstiden 1999/2000 och 2000/2001.
          </note>
          <note>
            Merparten behandlar frågor som vi vet är aviserade i kommande
            propositioner från regeringen.
          </note>
          <note>
            När vi behandlade frågorna i utskottet visste vi inte riktigt
            när regeringens proposition om lotterifrågor skulle presenteras.
            Nu vet vi något mer. Vi vet att en proposition lades fram i går.
            Den innehåller förslag som riksdagen redan tidigare fattat beslut
            om, men som regeringen nu ber riksdagen att fatta igen.
          </note>
          <note>
            Det handlar om vissa ändringar i lotterilagen som nu har anmälts
            i enlighet med Europaparlamentets och rådets direktiv. Eftersom
            en anmälan endast kan avse ett förslag måste riksdagen ånyo anta
            de beslutade förändringarna i lotterilagen.
          </note>
          <note>
            Den andra propositionen som är aviserad ska komma den 18 mars
            nästa år. Innehållet i den är svårare att förutspå, men den kommer
            att bygga på det utredningsförslag som Baekkevold och Johansson
            har lagt fram. Med hänsyn till motionärerna och deras yrkanden
            valde utskottet ändå att redan nu behandla de här motionerna.
            Det kan innebära att vi får dem i repris under våren, men det
            får vi i så fall leva med.
          </note>
          <note>
            Herr talman! Mot bakgrund av detta kommer jag inte nu att diskutera
            frågorna i ett vidare sammanhang. Jag kommer att nöja mig med
            att kommentera några av de motioner som vi har behandlat i utskottet.
          </note>
          <note>
            I två motioner från Vänsterpartiet efterlyser man dels förslag
            för att möta de negativa konsekvenserna av ökat spelande, dels
            en utredning som ser över hur reklamen kring spelandet kan begränsas.
          </note>
          <note>
            Vår principiella inställning är att det är oerhört viktigt att
            staten tar de problem som vissa människor har med sitt spelande
            på största allvar. Här kan olika åtgärder bli aktuella. Regeringen
            har redan vidtagit några för att få ett beslutsunderlag. Som vi
            nämner i betänkandet har Lotteriinspektionen redan genomfört en
            kartläggning av marknadsföringen av spel och lotterier i landet.
            Denna kartläggning bereds för närvarande i Regeringskansliet.
          </note>
          <note>
            Utöver detta har regeringen givit Statens folkhälsoinstitut i
            uppdrag att utarbeta ett handlingsprogram mot spelberoende. I
            denna plan ska det bl.a. ingå förslag till preventiva åtgärder
            på nationell och lokal nivå, förslag till hur vården av spelberoende
            ska organiseras, förslag till hur folkrörelserna och frivilligorganisationerna
            kan stödjas, förslag till hur marknadsföringen av spel kan begränsas,
            förslag till åtgärder för att begränsa skadeverkningarna av spel
            på värdeautomater, förslag till åtgärder för att möta en framtida
            Internetspelmarknad i Sverige och förslag till hur spelbranschens
            aktörer kan samverka med myndigheter i syfte att minska oönskade
            effekter till följd av spel.
          </note>
          <note>
            Dessutom ska man kartlägga och beskriva det kunskapsunderlag
            som finns när det gäller frågor om överdrivet spelande och behovet
            och effekten av vård, behandling och ny forskning. Man ska analysera
            olika faktorer som kan bidra till överdrivet spelande och utvecklande
            av spelberoende samt lämna förslag till samhällsinsatser som kan
            minska riskerna för att utveckla spelberoende. I det senare fallet
            ska man särskilt analysera vilken betydelse spelbolagens marknadsföring
            av spel kan ha för risken att spelberoende utvecklas.
          </note>
          <note>
            Herr talman! I ett par moderata motioner framhåller motionärerna
            att en del av det överskott från värdeautomaterna som i dag går
            till Riksidrottsförbundet, och som de fördelar vidare till svensk
            idrott, bör gå till handikappidrotten. Vi har naturligtvis inget
            emot att handikappidrotten får ett förstärkt stöd, men samtidigt
            tycker jag att det är viktigt att den princip som vi fastslog
            i idrottspropositionen, att det är idrotten själv som ska fördela
            de pengar som tillfaller idrotten, får gälla. Jag måste säga att
            jag i detta fall blir något förvånad över Moderaternas hållning.
            Ofta står man upp och starkt hävdar idrottens självständighet.
            Man vill ge intryck av att man står för en friare linje än vad
            vi socialdemokrater gör. Men i det här fallet går man helt på
            tvärs mot vad man hävdar i andra fall. Här ska man t.o.m. gå in
            och styra i fördelningen av pengar till de olika specialidrottsförbunden.
            Enligt min uppfattning är det en mycket märklig hållning som måste
            innehålla ett tankefel från Moderaternas sida.
          </note>
          <note>
            Herr talman! Den fråga som under senare år upptagit mest tid
            för diskussion inom området spel och lotterier är fördelningen
            av spelmarknaden. Hur stor andel ska folkrörelserna ha av den
            totala spelmarknaden? Det är också den fråga som omfattar flest
            motioner i detta betänkande. Jag har förstått att de flesta partier
            är måna om att hävda folkrörelsernas andel av spelmarknaden, och
            det gläder mig. Det kommer naturligtvis att vara en av de frågor
            som regeringen har att lösa inför att man ska lägga fram propositionen
            till våren. Vi tror att det är viktigt att man väljer en modell
            som är hållbar över en längre tidsperiod och som inte behöver
            ändras när balanserna mellan olika spel förändras. I de utredningar
            som ligger till grund för regeringens proposition finns förslag
            på hur man kan gå till väga. Remissvaren är relativt positiva
            till den väg som utredaren föreslår. Samtidigt vet jag att Folkspel
            har bytt fot och förordar en annan lösning än den man gav uttryck
            för i remissomgången.
          </note>
          <note>
            Det flyter ständigt nytt vatten under broarna inom detta sakområde.
            Vi får kanske avvakta regeringens ställningstagande inför vårens
            propositionen innan vi slutgiltigt bestämmer oss för vilken modell
            som ska användas. Vad vi däremot kan upprepa är att det är rimligt
            att folkrörelsernas andel bör vara en tredjedel av den totala
            spelmarknaden.
          </note>
          <note>
            Herr talman! Som jag tidigare sade tycker jag att det är bra
            att regeringen verkligen tar tag i frågorna om spelberoende och
            spelbolagens marknadsföring.
          </note>
          <note>
            Nu finns det bara ett område som jag direkt saknar, och det är
            den positiva sidan av spel. Mig veterligen har det aldrig gjorts
            någon samlad studie av vad spel betyder i positiv mening för människor.
            Jag menar inte enbart vad vinster betyder för dem som har lyckan
            med sig, utan kanske mer vad spel betyder ur ett socialt perspektiv.
            Vad betyder det att man på arbetsplatserna samlas varje vecka
            och diskuterar ett system till V 75? Vad betyder Bingolotto för
            alla familjer som ägnar hela lördagskvällen åt det här spelet?
            Vad betyder den korta stundens spänning det innebär att skrapa
            en trisslott? På detta område förekommer det ingen forskning och
            inte heller några direkta diskussioner. Jag tror att det vore
            välgörande för hela debatten kring spel och lotterier att tid
            även ägnades åt spelens positiva sidor; inte för att förringa
            de negativa sidorna utan mer för att få en bättre nyansering av
            de frågeställningar som kommer upp i den framtida debatten.
          </note>
          <note>
            Avslutningsvis vill jag, herr talman, för det första yrka bifall
            till utskottets förslag i deras helhet i betänkande KrU3 och avslag
            på samtliga reservationer.
          </note>
          <note>
            För det andra skulle jag för att sprida lite glädje här i kammaren
            och för att förhoppningsvis visa på spelets positiva värden vilja
            överräcka var sin trisslott till de ledamöter som står före mig
            på talarlistan, i förhoppning om en stunds glädje, lite spänning
            och kanske i bästa fall en vinst.
          </note>
          <note>
            Nu är det så, herr talman, att två av utskottets ledamöter av
            misstag har hamnat bakom mig på talarlistan, och jag är så generös
            att jag kommer att ge även dem en trisslott.
          </note>
          <note>
            Anf. 69 CHARLOTTA L
          </note>
          <note type="speaker">
            BJÄLKEBRING (v) replik:
          </note>
          <note>
            Herr talman! I måndags var jag på en nordisk konferens om spelberoendefrågor.
            Jag fick då höra Lars
          </note>
          <note>
            Engqvist presentera den handlingsplan som Folkhälsoinstitutet
            ska utarbeta. Som vi alla fick höra av Lars
          </note>
          <note>
            Wegendal är det utredningsuppdrag som ska leda fram till en handlingsplan
            väldigt omfattande. Något som Engqvist i sin presentation i måndags
            inte gav svar på var om regeringen kommer att avsätta extra medel
            för att Folkhälsoinstitutet ska kunna genomföra detta. Jag vill
            därför fråga:
          </note>
          <note>
            Vet Lars Wegendal om Folkhälsoinstitutet inom sin ordinarie ram
            självt ska bära den här kostnaden eller om man kommer att avsätta
            extrapengar för detta?
          </note>
          <note type="speaker">
            Anf. 70 LARS WEGENDAL (s) replik:
          </note>
          <note>
            Herr talman! Nej, tyvärr, Charlotta Bjälkebring, har jag inga
            uppgifter om ifall man kommer att tilldela extra medel. Eftersom
            det är en så pass omfattande utredning, som ska pågå ända fram
            till den 1
          </note>
          <note>
            januari 2003, utgår jag dock från att det krävs extra medel till
            Folkhälsoinstitutet för att det ska klara uppgiften. Jag utgår
            alltså från att det kommer att skjutas till ytterligare medel.
          </note>
          <note>
            Anf. 71 CHARLOTTA L
          </note>
          <note type="speaker">
            BJÄLKEBRING (v) replik:
          </note>
          <note>
            Fru talman! Också jag hoppas att vi kan utgå från att det blir
            så. Givetvis kommer det här att ta i anspråk en stor del av de
            medel som i dag står till Folkhälsoinstitutets disposition. De
            4 miljoner som regeringen avsatt till forskning om spelberoende
            räcker inte så långt.
          </note>
          <note>
            Jag avser att följa upp den här frågan och hoppas att också Lars
            Wegendal ska agera blåslampa när det gäller att utverka pengar
            till forskning och verksamhet för att stävja spelberoendeproblematiken.
          </note>
          <note type="speaker">
            Anf. 72 LARS WEGENDAL (s) replik:
          </note>
          <note>
            Herr talman! Jag lovar Charlotta Bjälkebring att jag, som hon
            efterlyser, ska agera blåslampa i detta sammanhang. Samtidigt
            tycker jag att det är väldigt bra att socialministern har det
            här vida anslaget till en utredning, så att vi verkligen får ett
            brett beslutsunderlag till dess att vi sedan ska gå vidare.
          </note>
          <note>
            Det här kommer naturligtvis att ta rätt lång tid, och det innebär
            att det inte kommer att finnas med till dess att den lotteriproposition
            som är aviserad i mars
          </note>
          <note>
            2002 kommer på bordet. Jag tror dock att vi får ta den nackdelen.
            Det är en stor fördel att vi får det här breda anslaget och en
            djupgående belysning av frågeställningarna.
          </note>
          <note type="speaker">
            Anf. 73 JAN BACKMAN (m) replik:
          </note>
          <note>
            Herr talman! Det låter på Lars Wegendal som om han anser att
            statliga bidrag över huvud taget inte ska åtföljas av något ändamål
            eller syfte med verksamheten. Man kan då undra hur det kommer
            sig att det i budgetpropositionen finns åtminstone fem övergripande
            syften med statsbidraget till idrotten, som jag utgår från att
            Riksidrottsförbundet känner sig tvingat att leva upp till och
            som det även har redovisat att det har levt upp till. Hur kommer
            det sig att det i Svenska
          </note>
          <note>
            Spels papper står att de 250 miljonerna från värdeautomaterna
            är öronmärkta till barn- och ungdomsidrott?
          </note>
          <note>
            Vi har alltså redan syften med våra pengar, och vi kan bland
            de syftena också räkna in detta stöd till handikappidrotten. Det
            borde rimligtvis ligga inom ramen för det som riksdagen har möjlighet
            att uttala.
          </note>
          <note type="speaker">
            Anf. 74 LARS WEGENDAL (s) replik:
          </note>
          <note>
            Herr talman! Jo, det är riktigt, Jan Backman, att regeringen
            i samband med att budgeten fördelas ut har en dialog med idrottsrörelsen
            om hur de här pengarna ska användas och att detta skrivs in i
            regleringsbreven. Skillnaden är den att moderaterna här säger
            att det är ett specialidrottsförbund som ska få pengarna. Det
            är en oerhört stor skillnad, och jag vill påstå att det är en
            klåfingrighet från moderaternas sida.
          </note>
          <note>
            Medan jag har ordet vill jag också ta upp en fråga med Jan Backman,
            som företräder moderaterna i den här debatten. I det här betänkandet
            behandlas en motion från en moderat ledamot om avskaffande av
            lotterilagen. Motiveringen är att vi ska myndigförklara medborgarna.
            Jag tror att det kunde vara bra om
          </note>
          <note>
            Jan Backman kunde deklarera om man från moderaternas riksdagsgrupp
            står bakom denna motion. Det skulle vara bra att då också få en
            förklaring av vad som menas med att myndigförklara medborgarna.
          </note>
          <note>
            Menar moderaterna att det faktum att vi har en lotterilag innebär
            att vi i Sveriges riksdag omyndigförklarat de medborgare som vi
            företräder?
          </note>
          <note type="speaker">
            Anf. 75 JAN BACKMAN (m) replik:
          </note>
          <note>
            Herr talman! Om inte annat så framgår väl detta av hur vi i kulturutskottsgruppen
            har hanterat den här frågan. Man kan av det dra den slutsatsen
            att vi inte står bakom den här motionen.
          </note>
          <note type="speaker">
            Anf. 76 LARS WEGENDAL (s) replik:
          </note>
          <note>
            Herr talman! Jag vill bara tacka Jan Backman för klargörandet
            att ni inte står bakom den moderata motionen om avskaffande av
            lotterilagen. Det är avgörande bl.a. för idrottsrörelsens möjligheter
            att få sina pengar.
          </note>
          <note type="speaker">
            Anf. 77 BIRGITTA SELLÉN (c):
          </note>
          <note>
            Herr talman! Vän av ordning trodde säkert att jag i dag inte
            skulle ha något yrkande, eftersom jag råkat bli uppsatt efter
            socialdemokraten Lars Wegendal.
          </note>
          <note>
            Det är dock tryckfelsnisse som har varit framme, som
          </note>
          <note>
            Lars Wegendal redan har varit inne på här. Jag har ett yrkande
            om bifall till en reservation, nämligen till reservation 10, vilket
            jag framför nu för att inte glömma bort det.
          </note>
          <note>
            Det var väldigt bra att också vi som står bakom
          </note>
          <note>
            Lars Wegendal på talarlistan fått en trisslott. Jag började känna
            hur häxan avundsjuka slog klorna i mig, men jag blev befriad från
            henne. Tack, Lars!
          </note>
          <note>
            Sundsvall har nu haft Sveriges första internationella kasino
            öppet i nästan fyra månader. Redan under första veckan fick ett
            ungt par den första jackpotten, som gav ca 47 000 kr. De båda
            hade av en händelse fått reda på att det fanns ett kasino i Sundsvall,
            och de gick in och spelade av ren nyfikenhet. Sedan dess har en
            jackpott om ca 850 000 kr betalats ut.
          </note>
          <note>
            Dessa stora utdelningar borde leda till att människor åker dit
            och spelar mycket för att försöka få stora vinster. På ett sätt
            är det också så, för man har många fler besökare än vad man har
            kalkylerat med. Som någon tidigare varit inne på spelar man dock
            för betydligt lägre summor än förväntat. Kasinot omsätter
          </note>
          <note>
            25-30 % mindre än kalkylerat.
          </note>
          <note>
            Trots detta finns det naturligtvis människor som satsar höga
            summor och som tenderar att vara spelberoende. Personalen har
            emellertid uppsikt över detta, och om de misstänker att någon
            besökare har blivit spelberoende eller riskerar att bli det, tar
            de kontakt med den personen och sätter sig ned och samtalar. Jag
            hade för ca 14 dagar sedan kontakt med kasinochefen, och jag fick
            då höra att detta hade lett till att 13
          </note>
          <note>
            personer själva hade valt att bli utestängda från kasinot. Den
            vanligaste avstängningstiden var från sex månader och upp till
            ett år. En person hade dock bett att få bli "portad" under fem
            år.
          </note>
          <note>
            Jag är ingen påhejare av kasinon, men jag och
          </note>
          <note>
            Centerpartiet har sagt ja till försök med kasinon. Det är mot
            bakgrund av att vi ser hur Internetspelen ökar.
          </note>
          <note>
            Då tänker jag på att man kan spela med andra länder.
          </note>
          <note>
            Jag ser hellre att vi har spel inom landet och att vi får behålla
            pengarna här än att man låter pengarna rulla ut.
          </note>
          <note>
            Beträffande Miljöpartiets och Ewa Larssons tankar om att Sundsvall
            borde få behålla pengar till de sociala utgifter som kommer att
            drabba spelberoendet kan jag bara säga: Nej tack, det vill vi
            faktiskt inte. Vi kommer inte att få några pengar över i Sundsvall.
          </note>
          <note>
            Kalkylen ligger på att Sundsvalls kasino precis ska gå runt och
            förhoppningsvis klara sig på det egna spelet.
          </note>
          <note>
            Det kommer inte att bli en massa miljoner över i
          </note>
          <note>
            Sundsvall. Det har aldrig kalkylerats med det.
          </note>
          <note>
            Fru talman! Tanken med statligt spel är att folkrörelserna ska
            få resurser till sin verksamhet, vilket man ju också får. Centerpartiet
            tycker, precis som Vänsterpartiet, att folkrörelsernas andel av
            spelvinsterna ska öka och att inflytandet över spelmarknaden bör
            öka. Vi har därför ett gemensamt yttrande i den frågan.
          </note>
          <note>
            Centerpartiet har också skrivit en motion om att stärka det lokala
            föreningslivet genom spel- och lotterimarknaden. I betänkandet
            Föreningslivet på speloch lotterimarknaden föreslås att Rikslotterier
            ska få placera ut lottförsäljningsterminaler och få sälja max
          </note>
          <note>
            75 % av lotterna i lotteri.
          </note>
          <note>
            Den möjligheten tycker vi i Centerpartiet också bör erbjudas
            det lokala föreningslivet. Flera föreningar kan då samsas om en
            lotteriterminal där lottköparna kan välja vilken förening de vill
            stödja - fotbollsklubben, ridklubben, teaterföreningen eller vad
            det nu kan vara. De lokala föreningarna bör ges möjlighet att
            utveckla sin lotteriverksamhet från papperslotter till den nya
            tekniken. Det skulle kunna ge de lokala föreningarna ett ökat
            ekonomiskt tillskott som gör att de kan utöka sina verksamheter.
          </note>
          <note>
            Utskottet säger att den utredning Centerpartiet begär inte kan
            beviljas eftersom man inte vill föregripa utredningsförslaget
            om lotteriterminaler, som för närvarande bereds.
          </note>
          <note>
            Jag tycker att det argumentet är ganska svagt.
          </note>
          <note>
            Jag ser motionen, som nu har varit framlagd ett tag, som en möjlighet
            att påverka utredningen. Man kan i utredningen ta ställning till
            om det är ett bra eller dåligt förslag.
          </note>
          <note>
            Jag skulle vilja veta vad Lars Wegendal säger om möjligheten
            för lokala föreningar att ta del av lotteriterminaler. Jag har
            ingen möjlighet att replikera på
          </note>
          <note>
            Lars Wegendal eftersom tryckfelsnisse som sagt var framme och
            jag hamnade efter Lars Wegendal på talarlistan. Men jag skulle
            vara tacksam om jag kunde få en reflexion på det.
          </note>
          <note type="speaker">
            Anf. 78 LARS WEGENDAL (s) replik:
          </note>
          <note>
            Fru talman! Automaterna är ju bara en liten del av det förslag
            som Johansson har lagt fram i sin utredning. Jag tycker egentligen
            att det är felaktigt att i dag peka på hur man ska göra för att
            folkrörelserna ska få sin tredjedel av spelmarknaden, något som
            vi alla strävar efter. Jag tror att det är bättre att vi avvaktar
            med de lösningarna till dess att det kommer upp en större lotteriproposition
            i riksdagen i mars månad nästa år.
          </note>
          <note type="speaker">
            Anf. 79 BIRGITTA SELLÉN (c) replik:
          </note>
          <note>
            Fru talman! Min tanke med lotteriterminaler där lokala föreningar
            skulle kunna få sälja sina lotter har inte riktigt samband med
            den övriga tredjedelen. Det handlar mer om att man ska kunna få
            ut sina lotter på ett vettigt, modernt och bra sätt. Jag ser det
            inte som att det skulle vara något som påverkar det övriga, utan
            tanken är bara att tillmötesgå de lokala föreningarna. Det handlar
            ju inte heller om att bara gynna t.ex.
          </note>
          <note>
            idrottsrörelsen, som vi har föreslagit i vår motion, utan det
            handlar om all föreningsverksamhet.
          </note>
          <note type="speaker">
            Anf. 80 LENNART KOLLMATS (fp):
          </note>
          <note>
            Fru talman! Tack, Lars Wegendal, för den kulturella produkten
            trisslotten. Jag frågade Lars om jag kunde få byta den eftersom
            det inte var någon vinst på den. Men det fick jag inte.
          </note>
          <note>
            Så till ämnet som sådant. Det är beklagligt att propositionen
            inte har kommit. Den tycks bli försenad i ett år. Nu blir det
            som utskottet skriver, att den fortfarande behandlas i Regeringskansliet.
            Utskottsmajoriteten kan naturligtvis gömma sig bakom det och undvika
            att ta ställning. Det förstår jag, när man vet att det kommer
            ett förslag förhoppningsvis den 18
          </note>
          <note>
            mars 2002 om det inte blir ytterligare förseningar.
          </note>
          <note>
            Det här gör ju också att andra frågor blir liggande.
          </note>
          <note>
            Folkrörelsernas samarbetsorganisation för lotterifrågor, FSL,
            har kommit in med framställningar om att få köra spel på Internet.
            Nu är det Svenska spel, ATG
          </note>
          <note>
            - Aktiebolaget Trav och Galopp - och A-lotterierna som får vara
            med i den leken. Men FSL:s ansökan händer det ingenting med.
          </note>
          <note>
            Jag tror att det var 1996 som regeringen lämnade utrymme för
            testverksamhet under 1997 och 1998 för spel på Internet till de
            tre organisationer jag nämnde.
          </note>
          <note>
            Sedan skulle det ske en utvärdering. Vad som hänt är att verksamheten
            har fortsatt 1999, 2000 och 2001 i oförminskad omfattning, medan
            lotterilagsutredning och beredning i departementet fortgår i en
            takt som inte direkt kan anknytas till snabba spel. Under tiden
            kommer naturligtvis FSL efter i konkurrenshänseende och i kunskapsinhämtande.
            Jag vet inte om det är det som är meningen.
          </note>
          <note>
            Jag lämnade en skriftlig fråga om det här till finansministern
            i våras. Svaret var tämligen luddigt och slutade enbart i att
            regeringen bereder ärendet. Jag undrar nu om Lars Wegendal, som
            ju står närmare regeringen än vad jag gör, kan klara ut hur det
            ser ut för t.ex. FSL och ifall FSL kan få komma med i det här
            så att vi får undan snedfördelningen till bl.a. A-
          </note>
          <note>
            lotteriernas förmån.
          </note>
          <note>
            Vi i Folkpartiet har en konsekvent linje i det här med lotterier
            och spel. Vi vill att folkrörelserna ska få en betydligt starkare
            ställning beträffande lotterier på i princip alla plan. De bör
            också kunna få utveckla egna spel. Vi kan inte se något skäl till
            varför inte hela lotterimarknaden skulle kunna tillfalla folkrörelserna.
            I dag blir det så lätt en omväg över staten, och det finns ju
            alltid risk för läckage i de här sammanhangen.
          </note>
          <note>
            Jag tror också att det är viktigt att de som arbetar i folkrörelserna
            känner engagemang. Är man aktiv i den här verksamheten är det
            viktigt att man rätt snabbt ser resultat. Det kan annars lätt
            bli någon form av bidrag som tas emot via goda gåvors givare staten
            när pengarna kommer genom rundgång. Därför tycker vi att det är
            bättre att folkrörelserna själva tar hand om bra mycket.
          </note>
          <note>
            Det här har handlat rätt mycket om den administrativa delen av
            spel, fru talman. Men det finns, som har påpekats av flera talare,
            en mindre trevlig del, nämligen spelberoendet. Vi har inte tagit
            upp det i det här sammanhanget. Däremot har vi en motion som heter
            Liberal politik för folkhälsa, där vi konstaterar att det finns
            ett stort antal spelberoende människor.
          </note>
          <note>
            Siffran debatteras väl av och till. Vi talar också om vikten
            av att problemet uppmärksammas och av att det finns adekvata vård-
            och behandlingsformer tillgängliga. Det tror vi är viktigt. Det
            var också bra, som jag läste i pressen häromdagen, att Lars Engqvist
            har uppmanat Folkhälsoinstitutet att ta fram ett program för behandling
            och preventiva åtgärder när det gäller spelberoende.
          </note>
          <note>
            Det är ju ändå så, som Lars Wegendal tog upp, att det finns många
            som har glädje av spel. Och visst var det lite spännande att skrapa
            en trisslott den lilla stund vi hann göra det. Alla som är med
            i folkrörelserna har också glädje av spel genom att det ger intäkter.
            Vi får inte glömma de delarna. Men det är naturligtvis ett arbetsamt
            problem med spelberoendet.
          </note>
          <note>
            Jag stod här och talade om kasinon för något år sedan, eller
            var det var. Vi har en positiv inställning till dem. Jag tog då
            upp i talarstolen att vi inte ville ha dem koncentrerade till
            storstäderna. Nu lyckade regeringen med bedriften att förlägga
            tre av de fyra kasinona till de tre storstäder vi har i Sverige
            - Stockholm, Göteborg och Malmö.
          </note>
          <note>
            Jag räknar inte riktigt Sundsvall till storstäderna.
          </note>
          <note>
            Det ligger betydligt mer i den linje som vi ansåg vara rimlig,
            nämligen s.k. turistkasinon. Nu har regeringen option på ytterligare
            två kasinon. Det är givet att de blir placerade i mindre områden.
            De största områdena är redan täckta. Det blir väl någon form av
            s.k. turistkasinon.
          </note>
          <note>
            När det gäller spelandet och Sverige i ett internationellt sammanhang
            sade Dan Kihlström att det spelas ganska mycket i Sverige. Vi
            hörde i New South
          </note>
          <note>
            Wales att de där spelade tre gånger mer än vad vi gör.
          </note>
          <note>
            Självklart varnade de för den utvecklingen. Den är definitivt
            inte bra. Jag känner en ödmjukhet inför hur vi ska kunna arbeta
            både preventivt och behandlingsmässigt för att hjälpa de människor
            som hamnar i beroendeställning.
          </note>
          <note>
            Fru talman! Jag vill slutligen yrka bifall till reservation 6
            under punkt 14.
          </note>
          <note type="speaker">
            Anf. 81 LARS WEGENDAL (s) replik:
          </note>
          <note>
            Fru talman! Jag känner mig lite skyldig att ta en replik på Lennart
            Kollmats, eftersom det blev fel i talarlistan.
          </note>
          <note>
            Lennart Kollmats beklagar sig över att det tar tid att få fram
            denna proposition. Jag delar den uppfattningen fullt ut. Jag tycker
            också att det är tråkigt att det har dragit ut i tiden. Det har
            sina olika förklaringar, som vi kanske inte behöver gå in på här.
          </note>
          <note>
            Det man i första hand prioriterar att få med i den kommande propositionen
            är Internetspelen. Det beror bl.a. på de skäl som Lennart Kollmats
            tar upp, och jag tror att även Birgitta Sellén tog upp dem. Det
            är ett bekymmer med Internetspelen. De ökar kraftigt. De stjäl
            inkomster från folkrörelserna och staten. De sker i lokaler där
            man inte riktigt kan se hur spelberoendet egentligen hanteras.
          </note>
          <note>
            Det är en prioritering att få fram bestämmelser för den delen
            av spelmarknaden. Vad man ytterligare hinner med vågar jag inte
            lova något om.
          </note>
          <note type="speaker">
            Anf. 82 LENNART KOLLMATS (fp) replik:
          </note>
          <note>
            Fru talman! Jag tackar Lars Wegendal för den upplysningen. Också
            jag tror att det är viktigt att vi får svenska varianter på Internetspel.
            Det är annars så lätt att de flyttar utanför svenska gränser.
          </note>
          <note>
            Det hjälper inte spelberoende personer, oavsett om det är utländskt
            eller svenskt Internetspel. Men de pengar som kommer in hamnar
            åtminstone på rätt ställe. Det tror jag är väldigt viktigt.
          </note>
          <note>
            När en socialdemokratisk riksdagsledamot delar kritiken mot regeringen
            behöver jag inte säga något ytterligare i den frågan.
          </note>
          <note type="speaker">
            Anf. 83 LARS WEGENDAL (s) replik:
          </note>
          <note>
            Fru talman! Ja, det gör jag.
          </note>
          <note>
            Jag tänkte att jag skulle nämna något annat för att visa på hur
            komplicerat det egentligen är. Jag nämnde det också i mitt anförande.
            I den remissrunda som var på Johanssons utredning kom rätt många
            remissvar in. De var i huvudsak alla positiva till utredarens
            förslag.
          </note>
          <note>
            Vad som har hänt därefter är att FSL, som Lennart
          </note>
          <note>
            Kollmats nämner, och Folkspel fullständigt har bytt fot och lagt
            fram ett helt annat förslag som man nu diskuterar med regeringen.
            Det är inte helt enkelt. Det kan bero på att hanteringen har dragit
            ut på tiden och att man har bytt människor på olika ställen.
          </note>
          <note>
            Jag vill också nämna situationen i New South
          </note>
          <note>
            Wales. Lennart Kollmats tog upp det, och tidigare har också Ewa
            Larsson nämnt det. Det är en enorm skillnad när man inom en så
            pass begränsad yta som där har 120 000 spelautomater mot Sveriges
            7 000-7 500.
          </note>
          <note>
            Det är en väldig skillnad.
          </note>
          <note>
            Jag vill inte ha den spelmarknad som man har i
          </note>
          <note>
            New South Wales. Det var också det budskap som kom från de forskare
            som vi diskuterade frågan med.
          </note>
          <note>
            De sade: Den spelpolitik som ni har i Sverige är något som även
            vi eftersträvar, men vi är långt ifrån den.
          </note>
          <note type="speaker">
            Anf. 84 LENNART KOLLMATS (fp) replik:
          </note>
          <note>
            Fru talman! Det är riktigt. Vi tog alla till oss de upplevelser
            vi fick i Sydney med omnejd i den här frågan. Det är det som är
            nyttan med studiebesök.
          </note>
          <note>
            När det gäller FSL har inte vi bytt fot riktigt lika fort. Nu
            får vi ta ett snack med FSL:s nya ordförande, vår förre partiledare,
            så får vi se om det går åt det hållet. Det vet jag inte.
          </note>
          <note>
            Vi har fortfarande uppfattningen att FSL och framför allt folkrörelserna,
            som det representerar, ska ha en stor andel av intäkterna för
            lotterierna. Där tror jag att vi är eniga. Sedan är det ena eller
            det andra en teknikfråga.
          </note>
          <note type="speaker">
            Anf. 85 STEN ANDERSSON (m):
          </note>
          <note>
            Fru talman! Jag ingick inte i den krets som fick trisslotter.
            Jag kan ändå visa min inneboende generositet genom att säga följande
            till Lars Wegendal. På lördag är det V 75. Kryssa för häst nr
            1 King from
          </note>
          <note>
            Hjo i lopp nr 7. Jag har därmed visat att jag i varje fall har
            generositet.
          </note>
          <note>
            Fru talman! Jag ska tala om reservation nr 3. Det är en moderat
            reservation som vi står bakom, men vi kommer inte att begära votering
            på den. Reservationen är baserad på en motion som är skriven av
            mig.
          </note>
          <note>
            Den handlar om att jag vill konkurrensutsätta spelmarknaden.
            Det borde inte som i dag vara ett monopol förbehållet Svenska
            Spel och ATG, dvs. Aktiebolaget Trav och Galopp.
          </note>
          <note>
            Jag har läst betänkandet och sett varför utskottet inte har biträtt
            motionen. Jag tror att man har läst min motion, men man har nog
            inte förstått vad som står i den. Utskottet säger att överskotten
            av spelen även framöver ska gå till idrotter och allmännyttiga
            verksamheter. Det står inte en rad i min motion om att de kraven
            inte skulle ställas även på privata spelföretag.
          </note>
          <note>
            Det är väl självklart. De privata företagen ska vara med och
            verka på samma villkor. Jag har läst smartare förslag till avslag
            än utskottets förslag till avslag, som det är motiverat i betänkandet.
          </note>
          <note>
            De spelbolag som finns betalar skatt på olika sätt.
          </note>
          <note>
            Aktiebolaget Trav och Galopp, ATG, betalar in en procent på omsättningen.
            För varje krona som spelas ska 10 eller 11 % gå direkt till staten.
            De enda som inte lever under samma regler är de nya kasinona.
            Det står att de ska betala in överskottet. Det är en rätt så behaglig
            skatteinbetalning. Jämför det med ATG som ska betala 10 eller
            11 % på varje omsatt krona.
          </note>
          <note>
            ATG kan inte göra som Svenska Spel kan göra vad gäller kasinona.
            Det skulle det kunnat om det haft samma regler som Svenska Spel
            har. Först skulle i så fall ATG betala ut en mängd prispengar
            till travloppen, och det överskott som blir över skulle det sedan
            leverera in till staten. Där har kasinot en unik fördel som jag
            inte riktigt kan förstå.
          </note>
          <note>
            Fru talman! Lite grann i övrigt. Nu är inte Ewa
          </note>
          <note>
            Larsson här. Hon talade om att Solvalla skjutsade spelare efter
            tävlingarna till kasinot. Såvitt jag vet är kasinot inte öppnat
            ännu i Stockholm. Däremot går det till så uppe i Sundsvall. Det
            vet jag om. Men det är upp till var och en. Det är frivilligt.
          </note>
          <note>
            Det är frivilligt att följa med en sådan buss, limousine eller
            vad det nu är fråga om. Det beror på hur mycket som man har vunnit.
            Om man har förlorat får man kanske åka cykel eller gå. Men man
            behöver inte belasta Solvalla för ett kasino som ännu inte finns
            i Stockholmstrakten. Då är man lite för snabb.
          </note>
          <note>
            Jag tyckte att det var gott att höra Lars Wegendal.
          </note>
          <note>
            Han frågade varför man inte gör någon utredning om hur spel kan
            påverka människor positivt. Varje vecka, fram till varje lördag
            lämnas det in ca 600 000 V 75-
          </note>
          <note>
            kuponger, och de har inte fyllts i av bara 600 000
          </note>
          <note>
            enskilda människor. Många av kupongerna har lämnats in av företag
            och organisationer där det är många personer som delar på en kupong.
            Det är alltså ett spel som har en stor folklig förankring.
          </note>
          <note>
            Jag vågar erkänna att jag tittade på Bingolotto i lördags. Jag
            blev provocerad att köpa en s.k. dubbellott som kostade 100 kr.
            Om man bortser ifrån att jag förlorade varenda krona tycker jag
            ändå att underhållningen var av högsta internationella klass.
            Det var väl använda pengar.
          </note>
          <note>
            Sedan vill jag säga några ord till Dan Kihlström från Kristdemokraterna.
            Han vill ju stoppa kasinon.
          </note>
          <note>
            Den som är mest skyldig till att det finns kasinon i
          </note>
          <note>
            Sverige är väl jag, men det får jag väl leva med.
          </note>
          <note>
            Kristdemokraterna som riksparti har naturligtvis rätt att tycka
            vad de vill, och det ska de göra, men låt svenska folket bestämma
            självt hur det vill spela och vad det vill spela.
          </note>
          <note>
            Jag är säker på att det förekommer spelberoende.
          </note>
          <note>
            Men de största syndarna är faktiskt Svenska Spel. I
          </note>
          <note>
            varje större ICA-butik eller Konsumbutik finns det ett spel som
            heter Lotto Express. På en TV-skärm visas dragningar var femte
            minut, och utbetalning av vinster sker med detsamma i butiken.
            Det är Svenska
          </note>
          <note>
            Spel, den ansvarsfulla staten, som står för det.
          </note>
          <note>
            Det finns ett spel som heter Keno. Nu har det kommit någonting
            som heter Kung Keno. Det innebär att om en siffra är rödmarkerad
            får man dubbel eller flerdubbel vinst. Men insatsen är ju också
            dubbel. Om man har anlag för spelberoende kan man bli attraherad
            av detta spel och betalar en dubbel insats. Jag hyllar principen
            att man själv ska få avgöra, men jag tycker att Svenska Spels
            Kung Keno är ett gränsfall.
          </note>
          <note>
            Något så utmanande och provocerande som befrämjar spelberoende
            lär vi inte kunna hitta i brådrasket.
          </note>
          <note>
            Fru talman! Det har talats här i dag om spel på
          </note>
          <note>
            Internet. Jag anser att det är livsviktigt för svensk spelverksamhet
            och för svenska staten om man ska kunna behålla intäkterna att
            skatter, regler och förutsättningar anpassas till det som gäller
            i vår omvärld.
          </note>
          <note>
            Sverige är inte isolerat, och vi kommer inte heller att bli isolerade.
            Vi har skatteavdrag på spelvinster i
          </note>
          <note>
            Sverige som är betydligt högre än i vår omvärld.
          </note>
          <note>
            I den nya Internetvärlden, cyberspace och allt vad det heter
            är det så lätt att sitta hemma och spela på vad som helst. Jag
            ska nämna ett exempel.
          </note>
          <note>
            I kväll är det tävlingar på Solvalla. Om jag satsar
          </note>
          <note>
            100 kr på en häst kan vinsten, med det skatteavdrag som gäller
            i Sverige, bli 250 kr. Om jag spelar på en travbana i Frankrike
            kan vinsten, med det skatteavdrag som gäller där, bli 350 kr vid
            samma omsättning. Det har inte blivit någon stor grej av det nu,
            men jag är övertygad om att om vi inte anpassar våra regler till
            omvärlden kommer vi på sikt att få svårt att behålla många svenska
            spelare. Jag tror inte att spelarna känner någon direkt nationalitetskänsla.
          </note>
          <note type="speaker">
            Anf. 86 LARS WEGENDAL (s) replik:
          </note>
          <note>
            Fru talman! Tack, Sten Andersson, för de positiva orden. Jag
            får nog börja fundera på vad jag säger i kammaren, för nu har
            jag fått beröm av både en moderat och en folkpartist. Jag kan
            ha hamnat snett.
          </note>
          <note>
            Jag vill bara kommentera detta med det statliga ägandet. Det
            är en fråga som kommer upp i alla debatter som vi har om spelpolitik.
            Gudskelov är det en väldigt bred majoritet i kammaren för att
            man ska ha kvar ett statligt ägande av spelbolagen.
          </note>
          <note>
            Vår bevekelsegrund är att vi eftersträvar en sund spelmarknad
            där överskotten ska tillfalla staten, föreningslivet och hästsporten,
            det vet vi alla om. Men i statliga bolag kan ägaren åläggas ansvar
            och hänsyn som står i strid med kortsiktiga kommersiella företagsekonomiska
            överväganden. Om spelmarknaden skulle privatiseras kan man inte
            gå in och styra på samma sätt.
          </note>
          <note>
            I statliga bolag är också risken avsevärt mycket mindre för att
            de säljs vidare. Samtidigt innebär det att den demokratiska kontrollen
            över denna marknad kan bibehållas. Det är vår bevekelsegrund.
            Vad moderaterna har för bevekelsegrund för att sälja ut t.ex.
          </note>
          <note>
            Svenska Spel vet jag inte, men det kanske vi får höra mera om.
          </note>
          <note type="speaker">
            Anf. 87 STEN ANDERSSON (m) replik:
          </note>
          <note>
            Fru talman! Den nuvarande regeringen har ju sålt ut betydligt
            större företag än Svenska Spel, antagligen med samma bevekelsegrunder
            - vad vet jag.
          </note>
          <note>
            Jag skriver i min motion: Med ett rigoröst kontrollsystem och
            med tydliga och klara spelregler bör det finnas förutsättningar
            för fler att komma in och konkurrera på denna marknad.
          </note>
          <note>
            Givetvis menar jag med min motion att om t.ex.
          </note>
          <note>
            ett privat företag går in och konkurrerar om spel på hästar eller
            stryktips kan man besluta att 10 % av omsättningen ska gå till
            staten, och sedan kan staten fördela dessa pengar på det sätt
            som passar bäst. Det behöver inte gälla några andra regler för
            ett privat företag än för ett statligt bolag. Så enkelt, eller
            så svårt, är det tydligen.
          </note>
          <note>
            När det gäller att hamna snett tycker jag inte att
          </note>
          <note>
            Lars Wegendal behöver vara bekymrad. Han har många med sig utanför
            det här huset som har exakt samma uppfattning om olika spels popularitet
            som han och jag har.
          </note>
          <note type="speaker">
            Anf. 88 LARS WEGENDAL (s) replik:
          </note>
          <note>
            Fru talman! Det tror jag också. Problemet med att privatisera
            den här marknaden fullt ut, vilket Sten
          </note>
          <note>
            Andersson förespråkar, är att de sociala hänsyn som vi anser
            att man som ägare av ett statligt bolag ska ta kan inte på samma
            sätt åläggas ett privat företag.
          </note>
          <note>
            När nu Sten Andersson har möjlighet att svara i nästa replik
            vill jag ställa samma fråga till honom som jag ställde till Jan
            Backman. Det finns en moderat motion om att man ska avskaffa lotterilagen.
            Jag skulle gärna vilja höra om Sten Andersson tycker att det är
            en riktig väg att gå. Jan Backman sade att den moderata riksdagsgruppen
            inte stod bakom motionen.
          </note>
          <note>
            Tycker Sten Andersson att det vore riktigt att avskaffa lotterilagen?
          </note>
          <note type="speaker">
            Anf. 89 STEN ANDERSSON (m) replik:
          </note>
          <note>
            Fru talman! Jag har inte läst den motionen, men jag har läst
            många motioner av partikolleger till Lars
          </note>
          <note>
            Wegendal som aldrig blir beviljade av hans eget parti.
          </note>
          <note>
            Det är väl samma sak i det här fallet. Backman har sagt i talarstolen
            att vi inte står bakom den, och så är det tydligen.
          </note>
          <note>
            Sedan gällde det sociala hänsyn. Man kan alltså tvinga även ett
            privat företag att ta de hänsynen. Jag misstänker att de pengar
            som staten satsar på att rehabilitera människor som har drabbats
            av spelberoende kommer från spelarna från början. Det borde vara
            exakt samma sak här. Det ingår i det överskott som spelet betalar
            in till staten. Man får baka in det även för ett privat företag.
            Det är inte svårt att göra.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            9 § Social ekonomi
          </note>
          <note>
            Föredrogs kulturutskottets betänkande 2001/02:KrU4
          </note>
          <note>
            Social ekonomi.
          </note>
          <note type="speaker">
            Anf. 90 DAN KIHLSTRÖM (kd):
          </note>
          <note>
            Fru talman! Den sociala ekonomin, eller som jag hellre säger
            den ideella sektorn, är en kraft och en tillgång i samhällsbygget.
            Det är en kraft som inte kan dirigeras uppifrån men som kan stödjas
            på ett positivt sätt av statsmakterna.
          </note>
          <note>
            Vi kristdemokrater vill se en nystart för det nationella stödet
            för utveckling av den ideella sektorn. Av den anledningen yrkar
            jag bifall till reservation 1
          </note>
          <note>
            under punkt 1.
          </note>
          <note>
            I Sverige finns en lång tradition av ideellt engagemang. Det
            ideella arbetet har sin huvuduppgift i att skapa gemenskap, helhet
            och struktur i människors liv. Utöver det finns det uppgifter
            för den ideella sektorn i gränszonen mellan privat och offentlig
            sektor. Fler och fler har slutat fråga vad stat eller kommun kan
            göra för dem och i stället tagit saken i egna händer. Ofta har
            man mot alla odds nått fantastiska resultat. Den ideella sektorn
            är som jag har sagt en kraft och en tillgång också i det kulturella
            nätverket.
          </note>
          <note>
            Delaktighet och samverkan är grundläggande principer.
          </note>
          <note>
            Människan finner det naturligt att bilda gemenskaper och sociala
            nätverk för att ta ansvar för sig själva och för de sina samt
            för sina livsvillkor. Ett vitalt föreningsliv är av stor betydelse
            eftersom engagemang i föreningslivet innebär demokratisk fostran
            och normöverföring samt att det personliga ansvarstagandet främjas.
          </note>
          <note>
            Dessutom är föreningslivet en mötesplats där sociala kontakter
            skapas och utvecklas. Denna civila kultur har stor betydelse för
            en levande demokrati, men även för samhällets ekonomiska utveckling.
            Det sociala kapital som finns i de naturliga nätverken har därmed
            stor betydelse för politiken och dess möjlighet att förändra samhället.
          </note>
          <note>
            Föreningar eller andra slags sammanslutningar som organiserar
            människors kultur- och fritidsintressen kallas ofta för den ideella
            sektorn. Idéburna eller intressebaserade organisationer som vill
            ge röst åt särskilda grupper i viktiga frågor har starkt bidragit
            till det välfärdssamhälle som vi har i dag. Det är viktigt att
            politiker och offentliga tjänstemän inser att ideella organisationer
            är fristående från den offentliga sektorn och att de i första
            hand är till för att uppfylla organisationens mål för verksamheten.
          </note>
          <note>
            Det innebär inte att de saknar samhälleliga mål för sin verksamhet.
            Tvärtom är det viktigt att ideell verksamhet, som del av det sociala
            kapitalet, såväl knyter an till demokratiska värden som medverkar
            till förbättrade livsvillkor utifrån sina syften.
          </note>
          <note>
            Jag tror att folkrörelser och frivilligorganisationer ofta fungerar
            som samhällets känselspröt. De kartlägger nya områden och antar
            nya utmaningar. De kompletterar också den offentliga verksamheten.
          </note>
          <note>
            Ökade möjligheter till engagemang från den ideella sektorn kan
            bidra till att höja kvaliteten också i det offentliga serviceutbudet.
          </note>
          <note>
            Men det finns fortfarande många frågor som behöver belysas för
            att denna utveckling ska kunna ske på ett sätt som berikar både
            den offentliga och den ideella sektorn. Sektoriseringen inom den
            kommunala förvaltningen skapar problem. Rollfördelningen mellan
            frivillig och kommunal verksamhet behöver klargöras. Ansvarsförhållanden
            i samband med frivilliga insatser behöver utredas. Regler som
            inte är anpassade till detta måste ses över.
          </note>
          <note>
            Under flera år har vi kristdemokrater i kulturutskottet lämnat
            olika förslag när det gäller forskning och utveckling inom den
            ideella sektorn. Intresset har varit ganska svagt, tycker jag.
            Häromdagen fick vi i brevlådan en folder som heter Social ekonomi.
            Det är en skrift om Regeringskansliets arbete med ett nytt begrepp.
          </note>
          <note>
            Ja, så nytt är det ju inte. Det handlar om verksamheter som funnits
            länge och som har en stark tradition hos oss. På en sida i foldern
            kan vi läsa att dåvarande
          </note>
          <note>
            Civildepartementet i början av 1990-talet efter ett regeringsbeslut
            tillsatte Beredningen för främjande av den ideella sektorn. Denna
            berednings uppgift var bl.a. att fortlöpande analysera och utarbeta
            förslag om hur den ideella sektorn skulle kunna ta ett större
            ansvar när det gäller att komplettera den offentliga verksamheten.
            Beredningen skulle också tydliggöra hinder och skapa bättre förutsättningar
            för ideella organisationer att utvecklas.
          </note>
          <note>
            Tyvärr lades beredningens arbete ned efter regeringsskiftet 1994.
            Det beklagar jag. Redan då var
          </note>
          <note>
            Centrum för Samhällsarbete och Mobilisering (Cesam) i Örebro
            involverat. Det vill vi i den dagsaktuella reservationen i det
            här betänkandet ge ett uppdrag av staten som nationellt kompetens-
            och utvecklingscentrum.
          </note>
          <note>
            Fru talman! Till slut vill jag säga att regeringen i september
            beslutade att det inom Regeringskansliet ska tillsättas en arbetsgrupp
            med uppgift att dels utgöra ett forum för samråd i frågor rörande
            folkrörelser och social ekonomi, dels följa upp vissa insatser
            på området. Enligt uppgift ska arbetet vara avslutat den
          </note>
          <note>
            31 december i år.
          </note>
          <note>
            Självklart tycker jag att det är bra med samråd och uppföljning,
            och det behövs säkert också ökat samarbete mellan de olika departementen.
            Men nog är det en brist att regeringen håller sig innanför väggarna
            i en fråga som så starkt förknippas med folkrörelserna och den
            ideella sektorn. Jag saknar därför människor i den här arbetsgruppen
            som kommer från just folkrörelserna och den ideella sektorn. Det
            kanske någon från majoriteten kan ge en förklaring till här i
            dag.
          </note>
          <note type="speaker">
            Anf. 91 MARGARETA ANDERSSON (c):
          </note>
          <note>
            Fru talman! Social ekonomi är ett nytt begrepp för en gammal
            företeelse. Människors egen vilja och förmåga att samarbeta och
            lösa aktuella problem i sina egna liv och i den nära omgivningen
            blir ofta inslag i den sociala ekonomin.
          </note>
          <note>
            Under lång tid har många av de välfärdstjänster som vi i dag
            ser som naturliga företeelser i samhället organiserats på ett
            helt annat sätt. Kyrkan har tagit ett stort ansvar för utbildning,
            sjukvård och kultur i stora delar av Europa och även i vårt land.
            Mot slutet av
          </note>
          <note>
            1800-talet uppstod arbetarrörelsen, nykterhetsrörelsen och konsumentkooperationen.
            Bonderörelsen kom i början av 1900-talet, och sedan har många
            fler organisationer vuxit fram för att förbättra människors välfärd.
          </note>
          <note>
            Försäkringskassorna har blivit samhällsorgan och ingår som en
            viktig del i vårt nuvarande trygghetssystem. Konsument- och producentkooperationen
            har vuxit och upplevs ibland ha förlorat en del av sina grundläggande
            idéer. En nykooperativ rörelse har uppstått där man startar föräldrakooperativ
            för barnomsorg, personalkooperativ i äldreomsorgen och byalag
            för att behålla en lanthandel eller för att ta hand om driften
            av en badplats eller idrottsanläggning.
          </note>
          <note>
            Allt detta och mycket mer ingår i begreppet social ekonomi, och
            det grundläggande viktiga är att verksamheten bedrivs för medlems-
            eller samhällsnyttan utan vinstintresse. Om vinst uppstår ska
            den gå tillbaka till verksamheten eller återföras till medlemmarna
            i verksamheten.
          </note>
          <note>
            Fru talman! Det finns i dag alldeles för lite kunskaper om den
            sociala ekonomin och dess aktörer på många håll i samhället. Bankernas
            personal vet inte hur en ekonomisk förening fungerar, och man
            beviljar inte alltid lån därför att man inte kan lagstiftningen.
          </note>
          <note>
            T.o.m. vår näringsminister tyckte att det kunde behövas lagstiftning
            och en ny företagsform för icke vinstdrivande företag. Vi kan
            ju använda det som redan finns och förbättra det och framför allt
            kunskapen om det.
          </note>
          <note>
            I reservation 2 tar Centerpartiet upp att regeringen borde ta
            upp en diskussion om ett gemensamt förhållningssätt på den offentliga
            sidan i förhållande till den sociala ekonomin. Det är viktigt
            för kommuner och landsting att ha bra lagstiftning och bra kunskaper
            i ämnet när man ska diskutera frågor av den här karaktären med
            företrädare för personal- eller brukargrupper som vill starta
            eget tillsammans. Ofta är det kvinnor som har varit anställda
            i verksamheten och som om den ska privatiseras vill sätta i gång
            något eget. Det behövs både lagliga förutsättningar och en vilja
            att förändra och pröva något nytt för att underlätta starten för
            den nya verksamheten.
          </note>
          <note>
            Fru talman! Även ur demokratisk synvinkel är den sociala ekonomin
            viktig. Den är ett sätt att få ett mer demokratiskt arbetsliv.
            I en kooperativ verksamhet har alla lika rösträtt och lika mycket
            att säga till om. I
          </note>
          <note>
            dagens samhälle där så många mår dåligt och känner så lite delaktighet
            är den sociala ekonomins arbetsformer något att ta till sig. En
            del går säkert att tilllämpa även i andra driftsformer om viljan
            till förändring finns.
          </note>
          <note>
            För många marginaliserade människor som inte kommer in på arbetsmarknaden
            kan den sociala ekonomin erbjuda ett alternativ där man kan driva
            någon verksamhet, t.ex. kaférörelse eller skrivservice. Den förmåga
            till aktivitet som människor har kan tas till vara. De får själva
            vara med och utforma verksamheten så att den passar deltagarna,
            och självförtroendet växer för den som känner sig behövd. Detta
            innebär att kostnaderna för vård och sysselsättning kan minska
            i kommunerna, som har ansvaret för sysselsättningen för funktionshindrade
            och andra som inte kan komma in på den öppna arbetsmarknaden.
          </note>
          <note>
            Fru talman! Jag yrkar bifall till reservation 2.
          </note>
          <note type="speaker">
            Anf. 92 LARS WEGENDAL (s):
          </note>
          <note>
            Fru talman! I detta betänkande behandlas några motioner från
            allmänna motionstiden 2000. Dessa motioner handlar om det som
            vi i dag kallar för social ekonomi. Med begreppet social ekonomi
            menas i dag den organiserade verksamhet som bedrivs fristående
            från den offentliga sektorn och det privata näringslivet i syfte
            att göra konkret nytta för medlemmar eller andra grupper och där
            vinstintresset är underordnat.
          </note>
          <note>
            Företeelsen social ekonomi är inte ny. Det vet alla vi som på
            något sätt har tagit del av arbetet inom denna sektor, vi som
            arbetat inom folkrörelserna, vi som arbetat inom föreningslivet
            eller på ett eller annat sätt medverkat i ett kooperativ. Men
            som politikområde är det nytt. Först i förra årets budgetproposition
            presenterade regeringen ett nytt politikområde och mål för detta
            politikområde. Det kallas folkrörelsepolitik. Syftet med att bilda
            ett eget politikområde är att skapa ett samlat synsätt och agerande
            från statens sida i relationerna till folkrörelserna och föreningslivet.
          </note>
          <note>
            Och målet ska vara att människor ska ha bästa möjliga förutsättningar
            att bilda och delta i olika typer av folkrörelser och föreningar.
            Nu pågår ett relativt omfattande arbete för att både utom och
            inom statsförvaltningen sprida kunskap om föreningars och folkrörelsers
            villkor.
          </note>
          <note>
            Den sociala ekonomin och dess verksamheter och samhällsnytta
            måste synliggöras, och den måste bli mätbar. Det är först i ett
            läge där man får en samlad bild av all den samhällsnytta som kommer
            ur den sociala ekonomin som förutsättningarna finns för t.ex.
          </note>
          <note>
            utökad forskning inom området.
          </note>
          <note>
            Fru talman! I detta betänkande behandlar vi tre motioner. I den
            första handlar det om ett yrkande att ge Stiftelsen Centrum för
            Samhällsarbete och Mobilisering, Cesam, ett uppdrag som ett nationellt
            kompetens- och utvecklingscentrum. Cesam som bedrivit sin verksamhet
            under många år har genom åren erhållit statligt stöd för att utveckla
            sin verksamhet.
          </note>
          <note>
            Efter det att man fick avslag på en ganska stor ansökan för ett
            demokratiprojekt förra året pågår nu kontinuerliga diskussioner
            mellan Cesam och regeringen om metoder för utvecklingsarbete.
            Jag utgår från att det kommer att leda till något positivt för
            deltagarna i den sociala ekonomins organisationer.
          </note>
          <note>
            Fru talman! Att regeringen nu inrättat ett nytt politikområde
            och att man både inåt och utåt för en dialog i syfte att öka kunskaper
            och finna gemensamma förhållningssätt visar enligt vår mening
            att det hos regeringen finns en hög ambition inom detta område.
            Att man anordnade en mycket lyckad europeisk konferens under ordförandeskapet
            visar också på att man i ett europeiskt perspektiv har ambitioner.
          </note>
          <note>
            Inte minst lyckades vi visa på att svensk idrottsrörelse är en
            mycket viktig aktör inom den svenska delen av den sociala ekonomin.
          </note>
          <note>
            Avslutningsvis, fru talman, yrkar jag bifall till förslaget i
            utskottets betänkande KrU4 och avslag på samtliga reservationer.
          </note>
          <note>
            Anf. 93 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag tycker att det är glädjande att man gör en del
            saker från regeringens sida. Men ibland undrar jag lite grann:
            Hur pass vitt är begreppet social ekonomi för regeringen? Och
            finns det några svårigheter, eftersom det inom detta begrepp finns
            väldigt olika former? Vi har kyrkan, idrottsrörelsen och alla
            andra folkrörelser, men vi har också hela den ekonomiska föreningsrörelsen
            med väldigt mycket verksamhet som också kommer in under den sociala
            ekonomin. Har man hittat en avvägning i detta sammanhang? Man
            behöver ändra lagstiftningen på vissa områden, och framför allt
            behöver man se över den demokratiska delen av detta, vilket kanske
            inte är det svåraste, utan att få ett alltför stort område. Hur
            har man sett på den frågan? Vet Lars Wegendal något om det?
          </note>
          <note type="speaker">
            Anf. 94 LARS WEGENDAL (s) replik:
          </note>
          <note>
            Fru talman! Det är precis som Margareta Andersson beskriver detta.
            Det här är ett nytt begrepp i så måtto att man i politiska sammanhang
            försöker föra ihop det till ett politikområde. Det innebär ju
            att man från regeringens sida måste diskutera väldigt noga hur
            man ska klara av de gränser som finns både inom regeringen, mellan
            departementen, men också ute i samhället. Vilka delar ska föras
            in? Hur ska lagstiftningen kunna förbättras för att det ska bli
            rimliga villkor för de människor som verkar inom den sociala ekonomin?
            Det här tror jag inte är ett helt enkelt arbete. Jag vet att man
            jobbar intensivt med det, och jag hoppas att man också kommer
            med förslag i en nära framtid om hur man vill att detta ska se
            ut.
          </note>
          <note>
            Anf. 95 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag tackar för detta. Det är ju än så länge bara
            en diskussion om förutsättningarna.
          </note>
          <note>
            Mycket finns redan i den organisation som är uppbyggd på många
            ställen i det svenska samhället.
          </note>
          <note>
            Kommer man att dela på begreppet? Här finns allt från att driva
            kaféverksamhet för psykiskt handikappade till att driva ekonomiska
            föreningar i ganska stora bolag. Det finns bankföreningar - Föreningssparbanken
            i salig åminnelse - och nya banker på väg med medlemsföreningar
            i stället för aktieägare. Det finns så många olika faktorer. Har
            man ett bra samarbete mellan de olika departementen? Det är Kulturdepartementet,
            Näringsdepartementet och många fler departement som är inblandade
            i detta. Kan man få en balans när det gäller detta arbete?
          </note>
          <note type="speaker">
            Anf. 96 LARS WEGENDAL (s) replik:
          </note>
          <note>
            Fru talman! Det som jag försökte beskriva i mitt anförande innefattade
            just detta att man lägger väldigt stor vikt vid att försöka få
            till stånd en enhetlig syn på den sociala ekonomin från alla departement.
            Och detta är inte helt enkelt. Det är ett nytt område i så måtto
            att man för samman det i ett politikområde.
          </note>
          <note>
            Jag skulle nog hellre se att man tog lite extra tid på sig i
            stället för att försöka jäkta fram något som inte blir bra. Låt
            dem alltså försöka hitta de rätta formerna! Samtidigt är det oerhört
            viktigt med dialogen utåt, mot den sociala ekonomin - jag vet
            att en sådan pågår. Det är fråga om just de problem som Margareta
            Andersson beskriver - att det här är så omfattande och innefattar
            så olika verksamheter att det säkert inte är helt enkelt att sätta
            gränser för detta område.
          </note>
          <note type="speaker">
            Anf. 97 DAN KIHLSTRÖM (kd) replik:
          </note>
          <note>
            Fru talman! Några saker vill jag kommentera, först detta med
            att den ideella sektorn, den sociala ekonomin, skulle vara ett
            nytt politikområde. Det är möjligt att det rent tekniskt är så
            i budgetpropositionen. Dock är detta, som jag sade i mitt inlägg
            tidigare, ingalunda en ny fråga. Jag hänvisade till att den borgerliga
            regeringen i början av 1990-talet faktiskt hade kommit en bra
            bit på vägen och hade en beredning som jobbade inriktat på forskning
            och en breddning på området. Den beredningen lades ned år 1994.
          </note>
          <note>
            Kanske är det bra att ha med det i debatten här.
          </note>
          <note>
            Kanske är det också så att EU under senare år har påverkat regeringen
            att ta nya tag. Den sociala ekonomin finns ju nu med på EU:s agenda,
            vilket gör att den svenska socialdemokratiska regeringen har fått
            ta tag i de frågorna. Det är kanske bra att lägga till också detta.
          </note>
          <note>
            Jag hade en liten fråga och skulle vilja ha en kommentar av Lars
            Wegendal. En samrådsgrupp har ju nu tillsatts, och det tycker
            jag är bra. Precis som sagts här förut påverkas olika departement,
            så det behövs samråd. Jag för min del tycker dock att det är en
            stor brist att man inte har tagit med folk också från folkrörelserna
            och folk som företräder den ideella sektorn i det här arbetet.
            Även om gruppen ska jobba en ganska kort tid är det, tycker jag,
            bra att ha en bredd även i det arbetet. Jag skulle vilja ha en
            kommentar från Lars Wegendal om den saken.
          </note>
          <note type="speaker">
            Anf. 98 LARS WEGENDAL (s) replik:
          </note>
          <note>
            Fru talman! Naturligtvis är det här, precis som
          </note>
          <note>
            Dan Kilhström säger, ingen ny företeelse. Vad Dan
          </note>
          <note>
            Kihlström kallar för den ideella sektorn är något som vi i hundratalet
            år har arbetat med i Sverige. Däremot är begreppet social ekonomi
            förhållandevis nytt. Det är säkerligen så som Dan Kihlström beskriver,
            att detta begrepp alltmer har kommit in i samband med
          </note>
          <note>
            EU-medlemskapet. Företeelsen är väldigt utvecklad, inte minst
            i norra Italien där det i mycket stor utsträckning handlar om
            ren företagsamhet - kooperativ och liknande.
          </note>
          <note>
            När det gäller den departementala gruppen delar jag nog inte
            uppfattningen att där borde sitta med folk utifrån. I stället
            är jag väldigt nöjd om gruppen snabbt kan arbeta fram en bra plattform
            för regeringens arbetssätt gentemot den sociala ekonomin. Tids
            nog kommer relationerna utåt att upparbetas - självklart är de
            oerhört viktiga.
          </note>
          <note type="speaker">
            Anf. 99 DAN KIHLSTRÖM (kd) replik:
          </note>
          <note>
            Fru talman! Vi kan säkert hålla på med den diskussionen väldigt
            länge. Jag vet att både regeringen och vi i alla andra sammanhang
            är måna om att ha en bredd och om att hämta in kompetens, även
            utanför våra väggar. Därför tycker jag att det är lite märkligt
            att man inte gör det på det här området. Det talas ju om ett forum
            för samråd i frågor rörande folkrörelser och social ekonomi. Naturligtvis
            är man i de olika departementen kunnig på det här området, men
            nog tycker jag att det skulle tillföra ännu mer kompetens om det
            också fanns med folk utifrån i detta arbete.
          </note>
          <note type="speaker">
            Anf. 100 LARS WEGENDAL (s) replik:
          </note>
          <note>
            Fru talman! Jag tror att det är bra att man inom regeringen,
            mellan departementen, klarar ut vilka spelregler som ska gälla,
            vad som ska vara vårt förhållningssätt gentemot den sociala ekonomin.
            Parallellt med detta sker naturligtvis oerhört mycket kontakter
            med hela den sociala ekonomin - med föreningsrörelser, med folkrörelser
            och med alla de olika kooperativ som Margareta Andersson beskrev.
            Jag är inte rädd för att människorna ute i verksamheten ska glömmas
            bort, utan jag vet att ministern på det området är oerhört aktiv.
          </note>
          <note type="speaker">
            Anf. 101 INGEGERD SAARINEN (mp):
          </note>
          <note>
            Fru talman! För att företagande ska vara tänkbart, möjligt och
            tillgängligt för så många som möjligt, även för grupper som normalt
            sällan startar företag, är det väsentligt att utveckla och stimulera
            en mångfald ingångar till företagandet. Det har faktiskt visat
            sig att företagande inom ramen för den sociala ekonomin ofta bedrivs
            i kooperativ form.
          </note>
          <note>
            Den ursprungliga kärnverksamheten för lokal kooperativ utveckling
            består i att tillhandahålla gratis information och rådgivning
            till personer och grupper som vill starta kooperativa företag.
            Efterhand har dessa centrum fått allt större uppgifter i fråga
            om att främja utvecklingen av företagande i den sociala ekonomin
            genom lokala partnerskap samt i fråga om att främja mobilisering
            för lokal utveckling och för att skapa tillväxt och nya arbetstillfällen,
            liksom för att behålla service av olika slag. Efterhand har man
            också kommit att ha allt större förväntningar på de lokala kooperativa
            utvecklingscentrumen när det gäller att ha en vidgad roll som
            företagsutvecklare inom den sociala ekonomin.
          </note>
          <note>
            I samband med lokalt utvecklingsarbete efterfrågas ofta hjälp
            med att organisera företagande med lokalt demokratiskt inflytande
            och småföretagssamverkan i samklang med det lokala utvecklingsarbetet.
          </note>
          <note>
            Demokratiska former för brukarinflytande i driften av verksamhet
            inom vård, omsorg och skola efterfrågas också.
          </note>
          <note>
            Ett annat behovsområde är stöd för personalövertagande. Man hoppas
            även att den sociala ekonomin via lokala kooperativa utvecklingscentrum
            ska kunna stötta t.ex. kreditgarantiföreningar och när det gäller
            företags möjligheter att på ett otraditionellt sätt få pengar.
            Vi vet ju att det på landsbygden är väldigt svårt för företag
            att få kapital. Även i detta avseende skulle lokal kooperativ
            utveckling vara mycket aktiv.
          </note>
          <note>
            När det fästs så väldigt stora förhoppningar vid lokala kooperativa
            utvecklingscentrum är det märkligt att dessa hålls så njuggt.
            Varje sådant här centrum skulle behöva två basresurser för att
            klara alla de viktiga uppgifter som vi vill att de ska klara.
            Det tycks dock sitta väldigt hårt åt när det gäller att klara
            av att få de här resurserna. Ändå säger regeringen själv att de
            flesta lokala kooperativa utvecklingscentrum är små och att de
            därför är beroende av projektoch uppdragsmedel. Det här gör att
            utrymmet för att kontinuerligt möta de nya behoven inom den sociala
            ekonomin och vad gäller lokalt utvecklingsarbete är litet.
          </note>
          <note>
            Möjligheten att erbjuda personal fast anställning är också liten.
            Därmed försvåras en kontinuerlig kompetensuppbyggnad. I ljuset
            av detta som regeringen själv säger i sin regionalpolitiska proposition
            är det, tycker jag, oerhört märkligt att det sitter så hårt åt
            att få en rimlig basfinansiering av de lokala kooperativa utvecklingscentrumen.
          </note>
          <note>
            Anf. 102 CHARLOTTA L
          </note>
          <note type="speaker">
            BJÄLKEBRING (v):
          </note>
          <note>
            Fru talman! Den sociala ekonomin låter sig inte utan vidare sorteras
            in på en vänster-höger-skala. Ni får alltså inte tro att detta,
            bara därför att det finns borgerliga motioner i fråga om det här
            betänkandet, är ett högerprojekt.
          </note>
          <note>
            I och med detta med social ekonomi återupplivas för oss inom
            vänstern tanken om självförvaltning. Vi anser att självförvaltning
            är ett sätt att bygga motmakter till kapitalismen och att utveckla
            verklig kollektiv kraft och engagemang.
          </note>
          <note>
            Vänsterpartiet har, som sagt, inte någon motion som behandlas
            i detta betänkande, men jag vill ändå säga något om vår syn på
            den sociala ekonomin.
          </note>
          <note>
            Vänsterpartiet anser att social ekonomi är en organiserad verksamhet
            som primärt har ett samhälleligt ändamål som bygger på demokratiska
            värderingar och som är organisatoriskt fristående från den offentliga
            sektorn. Dessa sociala ekonomiska verksamheter bedrivs huvudsakligen
            i föreningar, kooperativ, stiftelser eller liknande. Verksamheterna
            inom den sociala ekonomin har allmännytta eller medlemsnytta,
            inte vinstintresse, som främsta drivkraft.
          </note>
          <note>
            När man lyssnade till Dan Kihlström från kristdemokraterna lät
            det som att det bara var välgörenhet och ideell sektor som ingår
            i den sociala ekonomin.
          </note>
          <note>
            Men för oss är det ett mycket vidare begrepp.
          </note>
          <note>
            Vänsterpartiet anser att bildandet av och arbetet i sociala företag
            ska uppmuntras och stimuleras av samhället. Lagar och förordningar
            ska anpassas så att den sociala ekonomin blir en naturlig del
            av samhället, men det är ingenting som vi i kulturutskottet kan
            åstadkomma, så de förslagen får läggas fram i andra utskott.
          </note>
          <note>
            Det bästa stödet som man kan ge för att garantera tillräckliga
            inkomster för de som arbetar inom den sociala ekonomin är att
            handla de varor och tjänster som där produceras, och det hoppas
            jag att vi allihop gör.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            Ajournering
          </note>
          <note>
            Kammaren beslutade kl. 14.01 på förslag av tredje vice talmannen
            att ajournera förhandlingarna till kl. 17.00 då dagens votering
            skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            10 § Beslut om utskottsbetänkanden som slutdebatterats vid dagens
            sammanträde
          </note>
          <note>
            TU3 Sjöfartsstöd
          </note>
          <note>
            Punkt 1 (Utvidgat stöd till svensk sjöfart)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            223 för utskottet
          </note>
          <note>
            65 för res. 1
          </note>
          <note>
            3 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Monica Öhman (s) anmälde att hon avsett att rösta ja men markerats
            som frånvarande.
          </note>
          <note>
            Carl-Erik Skårman (m) anmälde att han avsett att rösta nej men
            markerats ha röstat ja.
          </note>
          <note>
            Punkt 3 (Tonnageskatt)
          </note>
          <note>
            1. utskottet
          </note>
          <note>
            2. res. 3 (c, kd)
          </note>
          <note>
            Votering:
          </note>
          <note>
            242 för utskottet
          </note>
          <note>
            50 för res. 3
          </note>
          <note>
            1 avstod
          </note>
          <note>
            56 frånvarande
          </note>
          <note>
            Kammaren biföll utskottets förslag.
          </note>
          <note>
            Jeppe Johnsson (m) anmälde att han avsett att rösta ja men markerats
            ha röstat nej.
          </note>
          <note>
            Punkt 4 (Gemensamma EU-regler)
          </note>
          <note>
            1. utskottet
          </note>
          <note>
            2. res. 5 (c)
          </note>
          <note>
            Votering:
          </note>
          <note>
            209 för utskottet
          </note>
          <note>
            16 för res. 5
          </note>
          <note>
            70 avstod
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Carl G Nilsson och Carl-Erik Skårman (båda m)
          </note>
          <note>
            anmälde att de avsett att avstå från att rösta men markerats
            ha röstat ja.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU2 Andra tilläggsprotokollet till bedrägerikonventionen
          </note>
          <note>
            Kammaren biföll utskottets förslag.
          </note>
          <note>
            UU14 Krigsmaterielexporten år 2000
          </note>
          <note>
            Punkt 4 (Demokratikriteriet)
          </note>
          <note>
            1. utskottet
          </note>
          <note>
            2. res. 3 (v, mp)
          </note>
          <note>
            Votering:
          </note>
          <note>
            247 för utskottet
          </note>
          <note>
            48 för res. 3
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Punkt 5 (Följdleveranser)
          </note>
          <note>
            1. utskottet
          </note>
          <note>
            2. res. 4 (v, mp)
          </note>
          <note>
            Votering;
          </note>
          <note>
            247 för utskottet
          </note>
          <note>
            48 för res. 4
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Punkt 6 (EU-gemensamma regler för krigsmaterielexport)
          </note>
          <note>
            1. utskottet
          </note>
          <note>
            2. res. 5 (m)
          </note>
          <note>
            Votering:
          </note>
          <note>
            224 för utskottet
          </note>
          <note>
            71 för res. 5
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Punkt 7 (Offentlig redovisning av avslagsbeslut)
          </note>
          <note>
            1. utskottet
          </note>
          <note>
            2. res. 6 (v, mp)
          </note>
          <note>
            Votering:
          </note>
          <note>
            247 för utskottet
          </note>
          <note>
            47 för res. 6
          </note>
          <note>
            55 frånvarande
          </note>
          <note>
            Kammaren biföll utskottets förslag.
          </note>
          <note>
            Punkt 12 (Utarmat uran i ammunition)
          </note>
          <note>
            1. utskottet
          </note>
          <note>
            2. res. 7 (v, mp)
          </note>
          <note>
            Votering:
          </note>
          <note>
            247 för utskottet
          </note>
          <note>
            48 för res. 7
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KrU2 Ungdomspolitik m.m.
          </note>
          <note>
            Punkt 1 (Inriktningen av ungdomspolitiken)
          </note>
          <note>
            1. utskottet
          </note>
          <note>
            2. res. 1 (kd)
          </note>
          <note>
            Votering:
          </note>
          <note>
            259 för utskottet
          </note>
          <note>
            35 för res. 1
          </note>
          <note>
            1 avstod
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Kenth Högström (s) anmälde att han avsett att rösta ja men markerats
            ha avstått från att rösta.
          </note>
          <note>
            Lena Olsson (v) anmälde att hon avsett att rösta ja men markerats
            ha röstat nej.
          </note>
          <note>
            Punkt 4 (Mediernas påverkan på ungdomars livsstil och syn på
            könsroller)
          </note>
          <note>
            1. utskottet
          </note>
          <note>
            2. res. 2 (mp, c, fp)
          </note>
          <note>
            Votering:
          </note>
          <note>
            251 för utskottet
          </note>
          <note>
            43 för res. 2
          </note>
          <note>
            55 frånvarande
          </note>
          <note>
            Kammaren biföll utskottets förslag.
          </note>
          <note>
            Punkt 7 (Ungdomars kultur)
          </note>
          <note>
            1. utskottet
          </note>
          <note>
            2. res. 3 (c)
          </note>
          <note>
            Votering:
          </note>
          <note>
            278 för utskottet
          </note>
          <note>
            16 för res. 3
          </note>
          <note>
            55 frånvarande
          </note>
          <note>
            Kammaren biföll utskottets förslag.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KrU3 Spel och lotterier
          </note>
          <note>
            Punkt 4 (Åtgärder för att möta de negativa konsekvenserna av
            ökat spelande)
          </note>
          <note>
            1. utskottet
          </note>
          <note>
            2. res. 1 (kd, v, mp)
          </note>
          <note>
            Votering:
          </note>
          <note>
            211 för utskottet
          </note>
          <note>
            84 för res. 1
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Punkt 12 (Fördelning av överskottet från värdeautomater)
          </note>
          <note>
            1. utskottet
          </note>
          <note>
            2. res. 5 (m)
          </note>
          <note>
            Votering:
          </note>
          <note>
            Kammaren biföll utskottets förslag genom uppresning.
          </note>
          <note>
            Punkt 14 (Starkare ställning för folkrörelserna)
          </note>
          <note>
            1. utskottet
          </note>
          <note>
            2. res. 6 (m, fp)
          </note>
          <note>
            3. res. 7 (mp)
          </note>
          <note>
            Förberedande votering:
          </note>
          <note>
            89 för res. 6
          </note>
          <note>
            15 för res. 7
          </note>
          <note>
            190 avstod
          </note>
          <note>
            55 frånvarande
          </note>
          <note>
            Kammaren biträdde res. 6.
          </note>
          <note>
            Huvudvotering:
          </note>
          <note>
            198 för utskottet
          </note>
          <note>
            83 för res. 6
          </note>
          <note>
            13 avstod
          </note>
          <note>
            55 frånvarande
          </note>
          <note>
            Kammaren biföll utskottets förslag.
          </note>
          <note>
            Punkt 18 (Lottförsäljningsterminaler)
          </note>
          <note>
            1. utskottet
          </note>
          <note>
            2. res. 10 (c)
          </note>
          <note>
            Votering:
          </note>
          <note>
            277 för utskottet
          </note>
          <note>
            16 för res. 10
          </note>
          <note>
            56 frånvarande
          </note>
          <note>
            Kammaren biföll utskottets förslag.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KrU4 Social ekonomi
          </note>
          <note>
            Punkt 1 (Cesam)
          </note>
          <note>
            1. utskottet
          </note>
          <note>
            2. res. 1 (kd, c)
          </note>
          <note>
            Votering:
          </note>
          <note>
            245 för utskottet
          </note>
          <note>
            49 för res. 1
          </note>
          <note>
            55 frånvarande
          </note>
          <note>
            Kammaren biföll utskottets förslag.
          </note>
          <note>
            Punkt 5 (Det offentligas gemensamma förhållningssätt gentemot
            den sociala ekonomin)
          </note>
          <note>
            1. utskottet
          </note>
          <note>
            2. res. 2 (c)
          </note>
          <note>
            Votering:
          </note>
          <note>
            272 för utskottet
          </note>
          <note>
            18 för res. 2
          </note>
          <note>
            59 frånvarande
          </note>
          <note>
            Kammaren biföll utskottets förslag.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            2001/02:36 Skattereduktion för fackföreningsavgifter
          </note>
          <note>
            2001/02:41 Hyresgästinflytande vid ombyggnad och andra hyresrättsliga
            frågor
          </note>
          <note>
            2001/02:43 Förenklad fastighetstaxering i stället för omräkning,
            m.m.
          </note>
          <note>
            2001/02:45 Sänkt mervärdesskatt på böcker och tidskrifter, m.m
          </note>
          <note>
            Förslag
          </note>
          <note>
            2001/02:RR7 Riksdagens revisorers förslag angående styrningen
            av försvarets materielförsörjning
          </note>
          <note>
            Motioner med anledning av prop. 2001/02:3 En begränsningsregel
            för fastighetsskatten, m.m.
          </note>
          <note>
            2001/02:Sk5 av Lennart Kollmats och Karin Pilsäter
          </note>
          <note>
            (fp)
          </note>
          <note>
            2001/02:Sk6 av Bo Lundgren m.fl. (m)
          </note>
          <note>
            2001/02:Sk7 av Rolf Kenneryd m.fl. (c)
          </note>
          <note>
            2001/02:Sk8 av Kenneth Lantz m.fl. (kd)
          </note>
          <note>
            12 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 24 oktober
          </note>
          <note>
            2001/02:38 av Gunnel Wallin (c) till socialminister
          </note>
          <note>
            Lars Engqvist
          </note>
          <note>
            Spelberoende
          </note>
          <note>
            2001/02:39 av Carina Hägg (s) till utrikesminister
          </note>
          <note>
            Anna Lindh
          </note>
          <note>
            Kvinnornas situation i Afganistan
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 30 oktober.
          </note>
          <note>
            13 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 24 oktober
          </note>
          <note>
            2001/02:103 av Kent Härstedt (s) till finansminister
          </note>
          <note>
            Bosse Ringholm
          </note>
          <note>
            Tidskriftsmomsen
          </note>
          <note>
            2001/02:104 av Carl Fredrik Graf (m) till finansminister Bosse
            Ringholm
          </note>
          <note>
            Arvsskatten
          </note>
          <note>
            2001/02:105 av Rolf Gunnarsson (m) till näringsminister Björn
            Rosengren
          </note>
          <note>
            Vidareutveckling av ungdomars förslag
          </note>
          <note>
            2001/02:106 av Sten Tolgfors (m) till utrikesminister
          </note>
          <note>
            Anna Lindh
          </note>
          <note>
            Hjälp till Afghanistans flyktingar
          </note>
          <note>
            2001/02:107 av Björn Kaaling (s) till statsrådet Lars-
          </note>
          <note>
            Erik Lövdén
          </note>
          <note>
            Handikappanpassning av gemensamma utrymmen
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 30 oktober.
          </note>
          <note>
            14 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 24 oktober
          </note>
          <note>
            2001/02:64 av Sten Tolgfors (m) till justitieminister
          </note>
          <note>
            Thomas Bodström
          </note>
          <note>
            Människohandeln i Europa
          </note>
          <note>
            2001/02:66 av Ola Karlsson (m) till kulturminister
          </note>
          <note>
            Marita Ulvskog
          </note>
          <note>
            Digital radio
          </note>
          <note>
            2001/02:68 av Kjell-Erik Karlsson (v) till miljöminister Kjell
            Larsson
          </note>
          <note>
            Reaktorsäkerhetsutredning
          </note>
          <note>
            2001/02:69 av Ola Karlsson (m) till kulturminister
          </note>
          <note>
            Marita Ulvskog
          </note>
          <note>
            TV 4:s koncessionsavgift
          </note>
          <note>
            2001/02:74 av Cristina Husmark Pehrsson (m) till miljöminister
            Kjell Larsson
          </note>
          <note>
            Vindkraftsutbyggnaden till havs
          </note>
          <note>
            2001/02:75 av Elizabeth Nyström (m) till miljöminister Kjell
            Larsson
          </note>
          <note>
            Miljöprövning
          </note>
          <note>
            2001/02:76 av Marianne Andersson (c) till socialminister Lars
            Engqvist
          </note>
          <note>
            Forskning om elöverkänslighet
          </note>
          <note>
            2001/02:79 av Barbro Hietala Nordlund (s) till kulturminister
            Marita Ulvskog
          </note>
          <note>
            Skönlitteratur på teckenspråk
          </note>
          <note>
            2001/02:83 av Margareta Cederfelt (m) till finansminister Bosse
            Ringholm
          </note>
          <note>
            Bryggerinäringens konkurrenssituation
          </note>
          <note>
            2001/02:89 av Rolf Olsson (v) till jordbruksminister
          </note>
          <note>
            Margareta Winberg
          </note>
          <note>
            Tillsynsavgifter
          </note>
          <note>
            2001/02:91 av Margareta Viklund (kd) till justitieminister Thomas
            Bodström
          </note>
          <note>
            Människohandel över gränserna
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 30 oktober.
          </note>
          <note>
            15 § Kammaren åtskildes kl. 17.21.
          </note>
          <note>
            Förhandlingarna leddes av talmannen från sammanträdets början
            t.o.m. 6 §
          </note>
          <note>
            anf. 35 (delvis), av förste vice talmannen därefter t.o.m. 8
            § anf. 77
          </note>
          <note>
            (delvis), av tredje vice talmannen därefter till ajourneringen
            kl. 14.02 och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
