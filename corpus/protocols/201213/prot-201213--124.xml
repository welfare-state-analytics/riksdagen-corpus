<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--124</head>
          <docDate when="2012-06-17">2012-06-17</docDate>
        </div>
      </front>
      <body>
        <div>
          <note n="9b04ab47">
            ﻿
          </note>
          <note n="47a2366d">
            Riksdagens protokoll
          </note>
          <note n="e906238f">
            2012/13:124
          </note>
          <note type="date" n="5312c6ff">
            Måndagen den 17 juni
          </note>
          <note n="7c9f1f50">
            Kl. 10:00 - 18:36
          </note>
          <note n="a234b3d1">
            1 § Justering av protokoll
          </note>
          <note n="3edb24ba">
            Justerades protokollen för den 10 och 11 juni.
          </note>
          <note n="abb997f8">
            2 § Ansökan om ledighet
          </note>
          <note n="b3c0ec23">
            Förste vice talmannen meddelade att Caroline Szyber (KD) ansökt
            om ledighet under tiden den 1 september 201328 februari 2014.
          </note>
          <note n="2dd93599">
            Kammaren biföll denna ansökan.
          </note>
          <note n="dbb444db">
            Förste vice talmannen anmälde att Stefan Svanström (KD) skulle
            tjänstgöra som ersättare för socialminister Göran Hägglund (KD)
            under Caroline Szybers ledighet.
          </note>
          <note n="89fb0da9">
            3 § Anmälan om protokollsutdrag från utskott
          </note>
          <note n="91fb465b">
            Förste vice talmannen anmälde att utdrag ur följande protokoll
            i ärenden om subsidiaritetsprövning av EU-förslag inkommit:
          </note>
          <note n="a2ee4468">
            4 § Anmälan om inkommen faktapromemoria om förslag från Europeiska
            kommissionen, m.m.
          </note>
          <note n="f42419a3">
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="4374cb0d">
            KOM(2013) 273
          </note>
          <note n="89872f8a">
            5 § Anmälan om fördröjda svar på interpellationer
          </note>
          <note n="4b5a7eee">
            Till riksdagen hade inkommit följande skrivelser:
          </note>
          <note n="b2f2b332">
            Interpellation 2012/13:484
          </note>
          <note n="6ae6ea40">
            Interpellation 2012/13:484 Övervakning av dumpningsregler
          </note>
          <note n="418c258e">
            Interpellationen kommer att besvaras torsdagen den 15 augusti
            2013.
          </note>
          <note n="b5befbcf">
            Skälet till dröjsmålet är tjänsteresa.
          </note>
          <note n="628ba8f0">
            Mats Wiberg
          </note>
          <note n="1684b38a">
            Interpellation 2012/13:485
          </note>
          <note n="b5fbcdfa">
            Interpellation 2012/13:485 Gröna näringar
          </note>
          <note n="418c258e">
            Interpellationen kommer att besvaras torsdagen den 15 augusti
            2013.
          </note>
          <note n="b5befbcf">
            Skälet till dröjsmålet är tjänsteresa.
          </note>
          <note n="628ba8f0">
            Mats Wiberg
          </note>
          <note n="f1417659">
            Interpellation 2012/13:488
          </note>
          <note n="615cf3eb">
            Interpellation 2012/13:488 Sametinget
          </note>
          <note n="418c258e">
            Interpellationen kommer att besvaras torsdagen den 15 augusti
            2013.
          </note>
          <note n="b5befbcf">
            Skälet till dröjsmålet är tjänsteresa.
          </note>
          <note n="628ba8f0">
            Mats Wiberg
          </note>
          <note n="9582c794">
            Interpellation 2012/13:490
          </note>
          <note n="003b76e7">
            Interpellation 2012/13:490 Fortsatt pendeltågstrafik på sträckan
            JärnaGnesta
          </note>
          <note n="23564b27">
            Interpellationen kommer att besvaras onsdagen den 26 juni 2013.
          </note>
          <note n="5bc34e12">
            Skälet till dröjsmålet är tidigare inbokade resor och arrangemang.
          </note>
          <note n="397b3d37">
            Fredrik Ahlén
          </note>
          <note n="767532fc">
            6 § Förnyad bordläggning
          </note>
          <note n="d28ff608">
            Föredrogs och bordlades åter
          </note>
          <note n="5fa79215">
            7 § Förbättrade möjligheter till licensiering av upphovsrätt
          </note>
          <note n="508df575">
            Föredrogs
          </note>
          <note type="speaker" n="ff535b6a">
            Anf. 1 JONAS ERIKSSON (MP):
          </note>
          <u who="Q5716673" xml:id="i-e5c8621a3734eeab-0" n="958e87b7" next="i-14d72114c962b3e6-0">
            <seg n="7565c75b">
              Fru talman! Vi lever i en tid där tekniken att dela kultur och
              information i olika former utvecklas snabbt. Vi lever också i
              en tid där vi på sätt som vi aldrig gjort tidigare interagerar
              med omvärlden.
            </seg>
            <seg n="fe6f8f6a">
              Frågor om upphovsrätt det handlar om den rätt författare, kompositörer,
              konstnärer och andra upphovsmän har till sina verk, hur de ska
              skydda sina verk, få betalt för andras nyttjande av dem och hur
              man kan underlätta för människor att ta del och glädjas av dem
              på ett enkelt och legalt sätt behöver nya svar.
            </seg>
            <seg n="612ec015">
              Såväl rättighetshavare som användare för fram önskvärda nyttjanden
              som i dag inte kommer till stånd eftersom parterna saknar de regler
              som krävs för att licensiering ska kunna ske.
            </seg>
            <seg n="a0fec129">
              I det betänkande som vi nu debatterar behandlas en proposition
              från regeringen som syftar till att skapa större möjligheter för
              användare av upphovsrättsligt skyddade verk att göra rätt för
              sig gentemot upphovsmän genom att myndigheter och företag ges
              möjlighet att ingå avtalslicens för digital kopiering och tillgängliggörande
              av verk som de behöver inom sin verksamhet.
            </seg>
            <seg n="d21fa858">
              Bibliotek och arkiv ges samma rättigheter att få digitalisera
              och tillgängliggöra sina egna samlingar, och radio- och tv-företag
              får rätt att ingå avtal om att tillgängliggöra sina sändningar
              på nya sätt, till exempel via internet.
            </seg>
            <seg n="5550548c">
              Behovet av att använda verk förändras snabbt, och lagstiftningen
              är inte alltid i takt med de nya behoven. I betänkandet ställer
              sig därför utskottet också bakom en ny generell avtalslicens som
              kan användas i de fall det rör ett område som inte berörs i lagen.
            </seg>
            <seg n="e2fb53cd">
              Allt det här tycker jag är bra.
            </seg>
          </u>
          <note n="db77e349">
            Fru talman! Betänkandet berör också införlivandet av ändringar
            i EU:s skyddsdirektiv i svensk lag, bland annat innebärande en
            förlängning av skyddstiden för musikaliska verk från 50 år till
            70 år.
          </note>
          <note n="f334ff2f">
            När frågan om skyddstiden för vissa närstående rättigheter behandlades
            i Europaparlamentet röstade samtliga svenska parlamentariker emot
            förslaget till förlängning.
          </note>
          <u who="Q5716673" xml:id="i-14d72114c962b3e6-0" n="958e87b7" prev="i-e5c8621a3734eeab-0">
            <seg n="06980820">
              Varken inom EU eller i propositionen kan jag finna något övertygande
              skäl till varför en förlängning av skyddstiden ska ske. Jag tycker
              därför att Sverige i EU ska driva att skyddstiderna generellt
              förkortas från 70 till 50 år inom det upphovsrättsliga området,
              liksom för de närstående rättigheterna.
            </seg>
            <seg n="8af4d367">
              Betänkandet behandlar inte bara regeringens förslag utan även
              ett antal motioner som väckts i riksdagen kring upphovsrättsfrågor
              och andra frågor inom immaterialrätten.
            </seg>
            <seg n="4d1cd369">
              Jag föreslår bland annat i en av de behandlade motionerna, tillsammans
              med flera av mina gröna riksdagskolleger, att upphovsmännens position
              i relation till förlag och andra utgivare ska stärkas för att
              minska risken för att oskäliga avtalsvillkor skrivs in i avtalen
              mellan dem.
            </seg>
            <seg n="31d832a2">
              Det skulle kunna ske genom att en förhandlingsordning skrivs
              in i upphovsrättslagen till förmån för representativa konstnärsorganisationer
              som företräder upphovsmän och utövande konstnärer inom olika områden
              och deras motparter. Ytterligare en åtgärd vi föreslår är att
              utöka möjligheterna till allmän rättshjälp.
            </seg>
            <seg n="0ca030cd">
              Detta skulle till vissa delar kunna kompensera för upphovsmännens
              sämre förutsättningar och mindre resurser att tillvarata sina
              rättigheter och skyldigheter i förhandlingssituationer och bristen
              på en fullt ut fungerande konkurrens inom området.
            </seg>
            <seg n="aa53995e">
              Upphovsrättsutredningen, som lade fram sitt slutbetänkande i
              april 2011, hade ett uppdrag att ta ställning till om och i så
              fall hur upphovsmännens ställning kan stärkas. Riksdagen har tidigare
              också gett regeringen ett tillkännagivande om en översyn av rättshjälpssystemet
              i syfte att utöka vissa småföretagares möjlighet att få rättshjälp.
            </seg>
            <seg n="aa44c74e">
              Regeringen har dock inte tagit tillfället i akt att i sin proposition
              lägga fram några förslag kring detta. Allianspartierna i näringsutskottet
              tycks också vara nöjda med de avtalsskrivande parternas olika
              förutsättningar och avstyrker förslagen i vår motion.
            </seg>
            <seg n="dc8f968a">
              Avslutningsvis, fru talman: Utskottet har efter förenklad motionsberedning
              även avstyrkt flera andra motionsförslag. Det handlar om att underlätta
              spridning av grön teknik till utvecklingsländer, fildelning och
              den så kallade Ipredlagstiftningen. Vi i Miljöpartiet vidhåller
              förstås vår uppfattning som framförts i dessa motioner. Vi står
              förstås också bakom samtliga våra reservationer i betänkandet
              men yrkar för tids vinnande bifall endast till reservation 1.
            </seg>
          </u>
          <note type="speaker" n="136ccc57">
            Anf. 2 JENS HOLM (V):
          </note>
          <u who="Q946708" xml:id="i-55460d1739c3314e-0" n="a97c2bbc">
            <seg n="b576b5f2">
              Fru talman! Jag skulle vilja börja med att ansluta mig till Miljöpartiets
              och Jonas Erikssons resonemang kring vårt gemensamma förslag om
              en ny förhandlingsordning och stöd till rättshjälp för småföretagare.
              Jag vill också referera till de motionsyrkanden som vi har lagt
              fram rörande till exempel fildelning och Ipred.
            </seg>
            <seg n="05fb6738">
              Men jag skulle främst vilja tala om det som jag tycker är lite
              av en bortglömd fråga i det här ärendet. Det handlar om förlängningen
              av upphovsrätt för musik. I dag är det 50 år som gäller efter
              det att en låt eller ett album har spelats in. I det här förslaget
              föreslås det att den tiden utsträcks till 70 år, vilket skulle
              vara en anpassning till det nya EU-direktivet på området.
            </seg>
            <seg n="f0d1423f">
              Jag tycker att 50 år i sig är en ganska lång tid. Om du spelar
              in en låt i dag kan du alltså få ersättning för den ända fram
              till 2063. Det är en ganska lång tid.
            </seg>
            <seg n="e595c51c">
              Det är bra och viktigt att de som producerar exempelvis musik
              ska kunna få ersättning för det. Men dess värre tillfaller en
              mycket stor del av de här intäkterna från upphovsrättsskyddat
              material inte artisterna utan de stora bolag som äger deras rättigheter.
            </seg>
            <seg n="850970e6">
              En förlängning av upphovsrätten för musik ligger alltså helt
              i linje med de stora skivbolagens intressen. Därför har de stora
              skivbolagen lobbat stenhårt i Europa för att upphovsrätten ska
              förlängas. Jag vet det. Jag satt själv i EU-parlamentet då det
              här förslaget var aktuellt, nämligen våren 2009.
            </seg>
            <seg n="f801eb46">
              Den 23 april 2009 röstade en majoritet i EU-parlamentet för en
              förlängning av upphovsrätten från 50 år till 70 år. Märk väl:
              Alla svenska EU-parlamentariker röstade emot det här förslaget,
              från vänster till höger. Jag höll ett anförande i EU-parlamentet
              mot en förlängning av upphovsrätten tillsammans med Moderaternas
              Christofer Fjellner och Folkpartiets Olle Schmidt. Vi var alla
              tre lika stora motståndare till det här förslaget.
            </seg>
            <seg n="a83558fc">
              Det var också den borgerliga regeringen och justitieminister
              Beatrice Ask. I Svenska Dagbladet den 23 april 2009 kommenterar
              Beatrice Ask förslaget om en förlängd upphovsrätt med följande
              ord: Förslaget påstås syfta till att förbättra för de musikartister
              som har det sämst ställt. Vi tycker dock att förslaget missar
              målet och främst gynnar skivbolag och väletablerade artister.
            </seg>
            <seg n="7a0f69e4">
              Beatrice Ask, jag kunde inte instämma mer.
            </seg>
            <seg n="f5e0c5fa">
              Vi i Vänsterpartiet och Miljöpartiet är medvetna om att det här
              är ett EU-direktiv som ska införas i svensk lagstiftning, men
              vi tycker att Sverige borde kämpa med näbbar och klor mot det
              orimliga i att förlänga upphovsrätten. Vi tycker att den svenska
              regeringen ska driva det här på EU-nivå.
            </seg>
            <seg n="555a6da4">
              I betänkandet bemöts det förslaget av utskottsmajoriteten, och
              det gäller högerpartierna, Sverigedemokraterna och även Socialdemokraterna,
              med att det inte skulle vara meningsfullt, och inte heller önskvärt,
              att på EU-nivå driva förslaget om att inte förlänga upphovsrätten.
            </seg>
            <seg n="68063b64">
              Jag skulle vilja fråga socialdemokrater, moderater, kristdemokrater,
              centerpartister, folkpartister och sverigedemokrater: Ni kanske
              inte tycker att det är meningsfullt att driva det här på EU-nivå,
              men varför är det inte önskvärt? Om alla era företrädare röstade
              emot det här förslaget på EU-nivå då det begav sig i EU-parlamentet
              borde ni väl åtminstone tycka att det är önskvärt att Sverige
              fortsätter att motsätta sig en förlängning av upphovsrätten?
            </seg>
            <seg n="d7bd5617">
              Fru talman! I år är det 50 år sedan The Beatles spelade in låten
              She Loves You . Sedan dess har The Beatles och deras skivbolag
              kunnat tjäna rätt mycket pengar på intäkter från den och många
              andra låtar. Jag tror inte att de behöver mer pengar, och därför
              tror jag att det räcker med en upphovsrätt som sträcker sig till
              50 år. Jag yrkar bifall till reservation 1.
            </seg>
          </u>
          <note n="19087e05">
            I detta anförande instämde Jonas Eriksson (MP).
          </note>
          <note type="speaker" n="5fac4c8c">
            Anf. 3 INGELA NYLUND WATZ (S):
          </note>
          <u who="Q4970595" xml:id="i-9510acbd8b39b552-0" n="06364728" next="i-c4ad4b6eb94e8a4a-0">
            <seg n="67c19766">
              Fru talman! I dag behandlar vi som sagt några förslag som syftar
              till att göra det möjligt för dem som använder upphovsrättsligt
              skyddade verk som musik, litteratur och bilder att ingå avtal
              med organisationer som företräder upphovsmän också för att använda
              verk av upphovsmän som inte företräds av organisationen genom
              så kallade avtalslicenser.
            </seg>
            <seg n="a4663fc9">
              Myndigheter och företag får, som nämnts tidigare, möjlighet att
              ingå sådana avtal för digital kopiering och därmed göra dem tillgängliga
              för att tillgodose behoven inom verksamheten. Bibliotek och arkiv
              får samma möjligheter för de egna samlingarna, vilket är fantastiskt
              för allmänheten. Radio- och tv-företag får rätt att teckna avtal
              som gör det möjligt att erbjuda lyssnare och tittare att ta del
              av verk till exempel via internet.
            </seg>
            <seg n="eed37096">
              En generell avtalslicens föreslås för att göra det möjligt att
              teckna avtal även i andra fall än dem som särskilt anges i lagen.
            </seg>
            <seg n="b65ac58f">
              Dessutom föreslås en lagändring som innebär att upphovsmännens
              nationalitet inte längre ska spela någon som helst roll för att
              en organisation som förvaltar rättigheter ska ha rätt att ingå
              avtal med avtalslicensverkan. Detsamma föreslås när det gäller
              en organisations rätt att ta emot upphovsrättsliga ersättningar,
              vilket är oerhört välkommet.
            </seg>
            <seg n="9b42d7e7">
              Ytterligare ett förslag innebär att bibliotek och arkiv nu får
              möjligheter att fritt framföra offentliggjorda filmverk och sceniska
              verk.
            </seg>
            <seg n="dc453cbf">
              Sist och slutligen föreslås att EU-direktivet om en förlängd
              skyddstid från 50 år till 70 år ska implementeras i svensk lag.
            </seg>
          </u>
          <note n="eb69899b">
            Fru talman! Betänkandet innehåller även en förenklad hantering
            av motioner från den allmänna motionstiden 2012 om en rad immaterialrättsliga
            frågor.
          </note>
          <u who="Q4970595" xml:id="i-c4ad4b6eb94e8a4a-0" n="06364728" prev="i-9510acbd8b39b552-0">
            <seg n="ab9aaae3">
              När det gäller motionerna från den allmänna motionstiden vill
              jag hänvisa till det särskilda yttrandet där vi redogör för att
              vi vidhåller våra ställningstaganden som vi framförde i debatten
              och i betänkandena 2010/11:NU11 och 2011/12:NU9. I dag avstår
              vi dock från att på nytt reservera oss till förmån för dessa ställningstaganden.
            </seg>
            <seg n="e8ff967b">
              I övrigt tillstyrker vi de förslag som läggs fram i betänkandet,
              vilka vi menar är en helt rimlig avvägning mellan parternas respektive
              intressen. Förslagen avseende avtalslicens innehåller ju också
              en restriktion genom att avtalslicensen inte kan gälla om upphovsmannen
              har meddelat ett förbud mot användning eller om det finns skäl
              att anta att upphovsmannen motsätter sig att verket används.
            </seg>
            <seg n="27d09cf2">
              Vi hade dock gärna sett att de förslag som presenterades i delbetänkandet
              SOU 2010:24, Avtalad upphovsrätt , som rör ett flertal nya bestämmelser
              i 3 kap. upphovsrättslagen också hade blivit föremål för behandling
              i den proposition vi behandlar i dag.
            </seg>
            <seg n="4125356b">
              Vi beklagar att så inte är fallet, för vi har som framgår av
              betänkandet framfört förslag om att riksdagen ska göra ett tillkännagivande
              om behovet av att stärka kulturskapares avtalsställning genom
              att utveckla 3 kap. upphovsrättslagen. Mot bakgrund av att denna
              fråga nu utreds och bereds i Regeringskansliet tillsammans med
              resten av det nämnda delbetänkandet om avtalad upphovsrätt väljer
              vi dock att avstå från att yrka bifall till vår egen motion i
              dag.
            </seg>
            <seg n="f44684e8">
              Det är dock vår alldeles tydliga och bestämda uppfattning att
              regeringen inte kan dra den här frågan i långbänk. Jag tror också
              att vi är ganska eniga om det i utskottet. Vi har stor respekt
              och sympati för de synpunkter som bland annat Klys har fört fram
              om att upphovsmännen som regel har en mycket svagare ställning
              som avtalspart eftersom de oftast är i beroendeställning till
              sina motparter.
            </seg>
            <seg n="1c182c7b">
              Vi förutsätter alltså att regeringen återkommer synnerligen skyndsamt
              med förslag på detta område.
            </seg>
          </u>
          <note n="a2b9cb7b">
            Med detta, fru talman, yrkar jag bifall till förslaget i betänkandet.
          </note>
          <note type="speaker" n="3a713a77">
            Anf. 4 OLOF LAVESSON (M):
          </note>
          <u who="Q1593545" xml:id="i-dd722576a286400f-0" n="ce787bb7" next="i-5d630f76aafc6dbd-0">
            <seg n="c92fb01c">
              Fru talman! Vi har i dag att behandla ett betänkande med det
              spännande namnet Förbättrade möjligheter till licensiering av
              upphovsrätt . Det kan tyckas torrt och lite tråkigt, men det är
              ack så viktigt.
            </seg>
            <seg n="1147bd9e">
              För oss moderater och för Alliansen är upphovsrätten fundamental.
              Precis som patent utgör ett av de främsta affärsverktygen för
              en entreprenör eller uppfinnare utgör upphovsrätten ett affärsverktyg
              för den som skapar olika former av konstnärliga verk.
            </seg>
            <seg n="63b1a068">
              Sverige betraktas i dag som ett av världens mest kreativa länder
              om inte till och med det mest kreativa. Det svenska musikundret
              har fått sällskap av det svenska dataspelsundret, det svenska
              deckarundret, det svenska modeundret, det svenska designundret
              och så vidare.
            </seg>
            <seg n="613644b6">
              De skapande branscherna är en oerhört viktig del av det framväxande
              Sverige. Människor inom tjänstesektorn, musikindustrin, filmskapandet,
              spelutvecklandet och författandet ser till att vi växer som nation
              och att vi får inkomster och arbeten i vårt land. De bygger det
              nya Sverige.
            </seg>
            <seg n="f7b4ccb6">
              Det handlar om svenska entreprenörer, småföretagare, formgivare,
              musiker och författare, om hur man ska kunna förverkliga sina
              idéer och sin kreativitet och om hur man ska kunna omsätta dessa
              idéer i lönsamhet. Det handlar om hur svenska företag kan startas,
              växa och fortleva och om hur Sverige ska kunna hävda sig på en
              global konkurrensutsatt marknad.
            </seg>
            <seg n="7fbc6264">
              Fru talman! Man kan inte glädjas åt de svenska undren och inte
              samtidigt sätta ned en tydlig fot för upphovsrätten. En väl fungerande
              upphovsrätt gör det möjligt för ny konst att skapas och för verksamma
              inom de skapande branscherna att leva på sitt arbete. Detta ska
              balanseras mot allmänhetens möjligheter att lätt och lagligt kunna
              konsumera. Samhällsomvandlingen ställer oerhörda krav, och vi
              ligger ohjälpligt efter.
            </seg>
            <seg n="cf319f07">
              Upphovsrätten måste ständigt utvecklas. Men det innebär inte
              att man för den sakens skull ska stå rättslös när det gäller att
              värna sin produkt och frukten av sina ansträngningar.
            </seg>
            <seg n="8c86f2ca">
              I Sverige har vi sedan lång tid tillbaka ett system med avtalslicens.
              I korthet innebär det att den som vill använda många skyddade
              verk på en och samma gång har möjlighet att avtala med en organisation
              i stället för med varje enskild upphovsman. Det är ett smidigt
              sätt att underlätta tillgängliggörande av material till allmänheten
              och samtidigt se till att den som har skapat ett verk får betalt
              för sitt arbete.
            </seg>
            <seg n="a829fcfe">
              Genom avtalslicenssystemet kan massutnyttjanden av verk, till
              exempel i undervisningssammanhang, licensieras. Det skulle inte
              vara hanterbart att exempelvis varje skola skulle behöva söka
              tillstånd hos varje enskild rättighetshavare för att få kopiera
              ur böcker, tidningar, tidskrifter med mera. I stället gör lagen
              det möjligt för rättighetshavarnas organisationer att licensiera
              upphovsmännens, förlagens och utgivarnas rättigheter kollektivt.
            </seg>
            <seg n="ffeb51fa">
              I den proposition som behandlas i betänkandet tas flera viktiga
              steg mot en förbättrad licensiering av upphovsrätten. Den nuvarande
              lagstiftningen har begränsningar. Den omfattar bara framställning
              av exemplar genom så kallat reprografiskt förfarande. Digital
              kopiering, till exempel genom att material laddas ned från internet,
              omfattas inte. Detta föreslår man nu ska ändras.
            </seg>
            <seg n="3c6e45f9">
              Det innebär att det blir enklare för myndigheter och företag
              att ingå avtal för digital kopiering för att kunna tillgodose
              behovet av information inom verksamheten. Bibliotek och arkiv
              ges motsvarande möjlighet, så att man kan digitalisera och tillgängliggöra
              de egna samlingarna för allmänheten, till exempel via internet.
            </seg>
            <seg n="375ef4b3">
              Radio- och tv-företag får rätt att ingå avtal om tillgängliggörande
              på begäran on demand. Allmänheten får därmed betydligt lättare
              att kunna konsumera när man vill och där man vill, samtidigt som
              upphovsmännen får betalt för sitt nedlagda arbete.
            </seg>
            <seg n="6f92b329">
              I dag finns det krav på att en organisation ska företräda ett
              flertal svenska upphovsmän för att kunna träffa avtal med avtalslicensverkan.
              Det föreslår man nu ska ändras till att organisationen ska företräda
              ett flertal upphovsmän till i Sverige använda verk. Liknande förändringar
              har genomförts i våra nordiska grannländer.
            </seg>
            <seg n="803ecc61">
              Slutligen föreslås införandet av en ny generell avtalslicens.
              Detta tar sikte på situationer där stora mängder av upphovsskyddade
              verk kan komma att användas och där det inte på förhand är möjligt
              för användare att avgöra exakt vilka verk som kommer att beröras.
              Nu införs möjligheten att genom avtalslicens, inom ett avgränsat
              användningsområde, få den generella rätten att framställa och
              tillgängliggöra offentliggjorda verk för allmänheten och att detta
              blir möjligt även om verkens upphovsmän inte företräds av den
              avtalsslutande organisationen. Detta förslag är något som särskilt
              välkomnats av Sveriges kulturskapare.
            </seg>
          </u>
          <note n="4cfdc7b3">
            Fru talman! Dessa förslag har sin grund i den utredning som regeringen
            har låtit göra om en översyn av vissa frågor om upphovsrätt. Utredningen
            lämnade i april 2010 delbetänkandet Avtalad upphovsrätt och 2011
            slutbetänkandet En ny upphovsrättslag .
          </note>
          <u who="Q1593545" xml:id="i-5d630f76aafc6dbd-0" n="ce787bb7" prev="i-dd722576a286400f-0">
            <seg n="0cc7c01a">
              Förslagen i slutbetänkandet behandlas inte i den här propositionen
              utan bereds fortfarande i Regeringskansliet. Vad gäller upphovsmannens
              ställning som avtalspart påtalar dock utskottet vikten av att
              detta beaktas i det fortsatta arbetet.
            </seg>
            <seg n="383a4bf2">
              Syftet är att förbättra situationen för utövande konstnärer som
              i dag allt oftare lever längre än de 50 år som den nuvarande skyddstiden
              löper. Ljudupptagningar började produceras i stor skala på 1950-talet,
              och skulle inte direktivet genomföras skulle det innebära att
              de utövande konstnärerna nu successivt skulle förlora inkomsterna
              av det arbete de har lagt ned.
            </seg>
            <seg n="07b2c88f">
              Fru talman! Man kan säkert föra både långa och ändlösa diskussioner
              om vad som är den rimliga skyddstiden, men vi får konstatera att
              Europeiska unionen har antagit direktivet och att Sverige därmed
              har att genomföra det. Överläggningar har också hållits med övriga
              nordiska länder om hur direktivet bör genomföras.
            </seg>
          </u>
          <note n="91bcdc34">
            Slutligen innehåller betänkandet även förslag om att Sverige
            ska implementera det EU-direktiv som antogs av Europaparlamentet
            och rådet i september 2011 om att skyddstiden för utövande konstnärers
            och framställares rätt till utgivna eller offentliggjorda ljudinspelningar
            förlängs från 50 år till 70 år.
          </note>
          <note n="d76d25ff">
            Med detta, fru talman, yrkar jag bifall till utskottets förslag
            till beslut.
          </note>
          <note n="b6dbc0b5">
            I detta anförande instämde Johan Johansson, Hans Rothenberg och
            Boriana Åberg (alla M) samt Anders Ahlgren och Helena Lindahl
            (båda C).
          </note>
          <note type="speaker" n="2e508418">
            Anf. 5 JENS HOLM (V) replik:
          </note>
          <u who="Q946708" xml:id="i-55460d1739c3314e-1" n="a97c2bbc">
            <seg n="772dbd16">
              Fru talman! Jag har några frågor till Olof Lavesson från Moderaterna.
              Min första fråga, Olof, är varför det inte är önskvärt att driva
              att upphovsrätten för musik ska vara 50 år och inte 70 år. Ni
              skriver på s. 19 i betänkandet att det inte är önskvärt att driva
              den frågan.
            </seg>
            <seg n="9bf11585">
              Min andra fråga rör Sveriges agerande på EU-nivå i olika frågor.
              Man kan ju tro att bara för att ett direktiv eller något annat
              är klubbat på EU-nivå lägger man ned stridsyxan och accepterar
              det rakt av. Men så agerar ju inte den svenska regeringen. Den
              svenska regeringen tar rätt ofta strid för frågor. Det tycker
              jag är bra. Det tycker jag att man ska göra. Men jag tycker att
              det är viktigt att man tar strid i rätt frågor. Jag tycker till
              exempel att det är fel att Sverige tar strid för att man ska få
              jaga utrotningshotade djur som vargar. Jag tycker att det är fel
              att Sverige driver att man ska kunna få exportera snus till alla
              europeiska länder. Men förlängningen av upphovsrätten för musik
              tycker jag är en principiell fråga. Där har Sverige haft en väldigt
              bra linje. Där tycker jag att man borde ta strid. Tycker inte
              Moderaterna det?
            </seg>
            <seg n="6988dfa7">
              Min tredje fråga rör ett citat. Jag citerade ju justitieminister
              Beatrice Ask tidigare. Christofer Fjellner heter en annan moderat,
              som är ledamot av EU-parlamentet. Han sade då det begav sig i
              EU-parlamentet och man skulle rösta om den här förlängningen av
              upphovsrätten att det här gynnar bara ett fåtal framgångsrika
              musiker som gjorde skivor för över 50 år sedan och ett antal skivbolag.
              Däremot rycker det undan frihet för en rad aktörer som Dramaten
              och Operan.
            </seg>
          </u>
          <note n="baba06e9">
            Har Christofer Fjellner fel, Olof Lavesson?
          </note>
          <note type="speaker" n="0b440a09">
            Anf. 6 OLOF LAVESSON (M) replik:
          </note>
          <u who="Q1593545" xml:id="i-df4e1558c75bdc4a-0" n="ce787bb7">
            <seg n="3b9769fc">
              Fru talman! Jag inledde med att berätta hur viktig upphovsrätten
              är för oss i Alliansen och för oss i Moderaterna. För oss är det
              fundamentalt att man kan styra över den produkt man faktiskt har
              skapat, att man kan få utkomst av sitt arbete och att man kan
              få det även om det används längre fram i ens liv.
            </seg>
            <seg n="b26d5509">
              Jag tycker också att det är viktigt att det finns gemensamma
              regler på det här området och att det finns det i hela Europa.
              Vi eftersträvar fler gemensamma regler när det gäller upphovsrätt
              för att göra det enklare för våra skapare att exportera till och
              finnas på den europeiska marknaden.
            </seg>
            <seg n="303f5c43">
              Man kan alltid diskutera om det ska vara 50 år eller om det ska
              vara 70 år. Det här riktar sig framför allt till dem som i dag
              är äldre, som annars inte längre skulle få ersättning för sina
              verk. Jag tycker att det är rimligt att de får det. Om det ska
              vara 50, 60 eller 70 år har jag faktiskt inte någon egen klar
              uppfattning om. Man kan diskutera om det är rimligt därför att
              vi lever längre. Ja, det kan man tycka. Då ska det också finnas
              möjlighet att styra sin produkt.
            </seg>
            <seg n="64879936">
              Det handlar inte bara om pengar. Det handlar också om att kunna
              styra hur produkten används. Vill man att den låt man har skrivit
              ska kunna användas i vilket reklamsammanhang som helst? Jag tycker
              att det är rimligt att man kan styra även över detta.
            </seg>
            <seg n="94f4515d">
              Jag tror faktiskt inte att Jens Holm egentligen heller intresserar
              sig så mycket för huruvida det är 50 eller 70 år. Jag tror att
              det handlar om någonting helt annat. Det är ju så, fru talman,
              att gratis är gott. Både Jens Holm och Vänsterpartiet har utmärkt
              sig här i kammaren genom att rösta emot nästan varenda upphovsrättsreform
              vi har diskuterat. Så fort det handlar om skärpning av upphovsrätten
              står Jens Holm och Vänsterpartiet emot. Ni tycker inte att det
              här är kul. Ni har upphöjt gratisätandet till ideologi. Det tycker
              jag är gravt bekymmersamt. Jag undrar varför inte Vänsterpartiet
              någon gång kan ta ställning för dessa musiker, konstnärer och
              författare och se till att de får ersättning för sitt nedlagda
              arbete.
            </seg>
          </u>
          <note type="speaker" n="b25022ee">
            Anf. 7 JENS HOLM (V) replik:
          </note>
          <u who="Q946708" xml:id="i-55460d1739c3314e-2" n="a97c2bbc">
            <seg n="9aaea52f">
              Fru talman! Jag vill påpeka att jag ställde tre frågor till Olof
              Lavesson. Jag fick noll svar. Det tycker jag är lite märkligt.
            </seg>
            <seg n="02e29caa">
              Jag frågade varför det inte är önskvärt att driva att upphovsrätten
              ska vara 50 år och inte 70 år. Att det inte är meningsfullt, som
              också sägs i betänkandet, kan jag förhålla mig till. Man kan tycka
              att vi inte har en chans att vinna den frågan på EU-nivå och därför
              tycker vi inte att det är meningsfullt. Men varför, Olof Lavesson,
              är det inte önskvärt? Jag trodde i alla fall att Moderaterna var
              motståndare till en förlängning av upphovsrätten för musik.
            </seg>
            <seg n="d4bb71b3">
              Min tredje fråga var citatet från Christofer Fjellner. Har han
              rätt eller har han fel?
            </seg>
            <seg n="0ce9b0a9">
              Jag tycker faktiskt att det är viktigt när vi fattar beslut i
              den här kammaren, där vi stiftar lagar, att det är välgrundade
              beslut, att man inte bara sveper bort svåra frågor och säger:
              Jag har ingen riktig egen uppfattning i den frågan.
            </seg>
            <seg n="21d5cb20">
              Det är precis som Olof Lavesson säger: Vi i Vänsterpartiet är
              kritiska till att man låser in viktigt kulturellt material som
              musik i ytterligare 20 år. Vi tror nämligen att en del av den
              svenska kulturella framgången och musiksuccén är just att man
              använder sig av det som andra artister har gjort tidigare. Det
              är så rapmusiken fungerar. Man samplar, man plockar från olika
              låtar och skapar nya låtar. Det är fel att stänga in material.
            </seg>
            <seg n="b61b7dca">
              Jag tror precis som Christofer Fjellner från Moderaterna att
              det här drabbar institutioner som vill kunna använda sig av musik.
              Det blir svårare för våra bibliotek att digitalisera den musik
              som finns i dag. Framför allt blir det dyrare.
            </seg>
            <seg n="11f5c676">
              Det blir svårare för Dramaten, Operan och alla andra kulturinstitutioner
              här i landet. Jag tycker att Moderaterna är svaret skyldiga. Varför
              är det bra att förlänga till 70 år?
            </seg>
          </u>
          <note type="speaker" n="937d5a93">
            Anf. 8 OLOF LAVESSON (M) replik:
          </note>
          <u who="Q1593545" xml:id="i-df4e1558c75bdc4a-1" n="ce787bb7">
            <seg n="6dc7eecd">
              Fru talman! Det här är en väl beredd fråga. Jens Holm har själv
              berättat hur han har deltagit i långa processer i EU-parlamentet.
              Man har diskuterat frågan. Sverige driver en stark linje, men
              vi vill också ha gemensamma regler. När man kommer fram till ett
              beslut tycker vi inte att det är meningsfullt eller önskvärt att
              Sverige ska riva upp det beslutet. Det finns andra fajter att
              ta som är viktigare, Jens Holm.
            </seg>
            <seg n="24970ac8">
              Jag vill återkomma till upphovsrätten, för jag tror att det är
              där skon klämmer. Jag tror att Jens Holm egentligen motarbetar
              detta för att det handlar om att stärka upphovsrätten, ingenting
              annat. Och jag blir bekymrad, för det är precis detta som skiljer
              oss åt. Jag pratade om en upphovsrätt som behöver utvecklas framöver,
              och när vi säger utveckla säger Vänsterpartiet avveckla. Om lagstiftningen
              inte uppfattas som legitim och man inte gillar den säger man:
              Avveckla den, stäng av den! De lidande blir de enskilda konstnärer,
              musiker och författare som får skapa sina verk för att Jens Holm
              och andra ska kunna konsumera dem gratis på nätet. Jag tycker
              inte att det är rimligt.
            </seg>
            <seg n="0d2910d6">
              Det handlar om frihet och ansvar, rätt och fel, mitt och ditt.
              Kan man inte göra den gränsdragningen som politiker tycker jag
              att man är ute på ett farligt sluttande plan.
            </seg>
          </u>
          <note type="speaker" n="12fdaef9">
            Anf. 9 EVA FLYBORG (FP):
          </note>
          <u who="Q4948373" xml:id="i-f2edbbf8f640bb0a-0" n="907be00c">
            <seg n="00809e95">
              Fru talman! Systemet med avtalslicenser har visat sig vara ett
              väl fungerande och praktiskt sätt att lösa frågor om rättighetsklarering
              i sådana situationer där utnyttjande av en stor mängd skyddade
              verk eller prestationer förekommer. Användarna får på ett enkelt
              sätt de rättigheter som krävs för det aktuella utnyttjandet, och
              rättighetshavarna kan förlita sig på att nödvändiga avtal ingås
              och att ersättning faktiskt betalas.
            </seg>
            <seg n="32fe401b">
              Vi i utskottet ser positivt på de förändringar som nu föreslås,
              som bland annat ökar biblioteks och arkivs möjligheter att digitalisera
              och tillgängliggöra de egna samlingarna samt ger radio- och tv-företag
              rätt att ingå avtal om tillgängliggörande på begäran när det gäller
              offentliggjorda verk. Som kulturutskottet har påpekat ökar därmed
              möjligheterna att tillgängliggöra kulturen och hela vårt kulturarv.
              Vi välkomnar därför förslaget om att införa en ny generell avtalslicens.
            </seg>
            <seg n="6cc5b8c6">
              När det gäller förslagen till ändringar i upphovsrättslagen,
              som syftar till att genomföra direktivet om ändring av skyddstidsdirektivet,
              konstaterar vi att Sverige liksom övriga medlemsstater är skyldigt
              att genomföra direktivet, och att så ska ha skett senast november
              2013, alltså i år.
            </seg>
            <seg n="314d9ecd">
              Fru talman! Genom framväxten av informationssamhället har upphovsrättens
              betydelse ökat. Antalet former för att utnyttja prestationer som
              skyddas av upphovsrätt och närstående rättigheter har på grund
              av den tekniska utvecklingen tilltagit mycket.
            </seg>
            <seg n="f8027f9d">
              Ett huvudsyfte med EU:s insatser inom upphovsrätten är att se
              till att lagstiftningen är så enhetlig att aktörerna i de olika
              medlemsstaterna arbetar utifrån likartade konkurrensvillkor. Dessutom
              kan skilda skyddsnivåer inom unionen verka handelshindrande och
              försvåra den fria rörligheten för varor och tjänster över nationsgränserna.
            </seg>
            <seg n="a9e3ed66">
              Syftet med upphovsrätten är att ge ett effektivt skydd för upphovsmännen
              för att främja nyskapande och uppmuntra till investeringar: egen
              tid, egen energi, egen fantasi. Det är viktigt att de ensamrättigheter
              som upphovsrättslagen tillerkänner upphovsmännen också får genomslag
              i den praktiska tillämpningen.
            </seg>
            <seg n="f13d544f">
              Om det inte finns rimliga möjligheter för upphovsmän att dra
              nytta av sina rättigheter riskerar upphovsrättens grundläggande
              funktion att stimulera nytt skapande att fullständigt urholkas.
              En sådan utveckling vore inte till nytta vare sig för aktörerna
              på marknaden eller för samhället i stort.
            </seg>
            <seg n="9a4aac2c">
              En fråga som ingick i Upphovsrättsutredningens uppdrag var därför
              att ta ställning till om dagens möjligheter för upphovsmän att
              hävda sina rättigheter är tillräckliga eller om upphovsmännens
              ställning som avtalspart bör stärkas. Vi konstaterar att denna
              fråga inte behandlas i propositionen utan för närvarande bereds
              inom Regeringskansliet.
            </seg>
            <seg n="fab783d6">
              Som redovisats har Domstolsverket utvärderat rättshjälpslagen
              och i en rapport lämnat förslag till ändringar i lagstiftningen,
              bland annat när det gäller småföretagares rätt till rättshjälp.
              Också den rapporten bereds inom Regeringskansliet. Vi väntar med
              spänning på vad de kommer fram till.
            </seg>
            <seg n="470ca1b9">
              Frågan om att förlänga upphovsrätten från dagens 50 till 70 år
              tycker jag inte är särskilt besvärlig. Någon har engagerat sig
              i att investera tid, energi, fantasi, kreativitet och en del av
              sitt liv i att göra ett verk av något slag. Då tycker jag faktiskt
              att det är rimligt att höja gränsen från 50 till 70 år. För mig
              är det ingen som helst dramatik i detta.
            </seg>
          </u>
          <note type="speaker" n="dc1b85ec">
            Anf. 10 MATS ODELL (KD):
          </note>
          <u who="Q571725" xml:id="i-020de79fa3004aef-0" n="baf66a65">
            <seg n="9c173bc8">
              Fru talman! Vi kristdemokrater anser att äganderätten är en grundläggande
              rättighet. Därför värnar vi om rätten att få bestämma över och
              att få avkastning från sin idé, uppfinning eller egendom. Det
              innebär också att vi ser upphovsrätten som betydelsefull i vårt
              rättssamhälle. Upphovsrätten behövs för att ge upphovsmän ett
              effektivt skydd och för att uppmuntra och främja nyskapande och
              investeringar.
            </seg>
            <seg n="ab04b301">
              Vi välkomnar därför det arbete som nu pågår inom Regeringskansliet
              med att se över om dagens möjligheter för upphovsmän att hävda
              sina rättigheter är tillräckliga eller om de behöver stärkas ytterligare.
              Det är ett arbete som fortfarande bereds i Regeringskansliet och
              som vi har möjlighet att få ta ställning till i ett senare skede.
            </seg>
            <seg n="51ea0bab">
              Det personliga ägandet stärker drivkrafterna för ett gott förvaltarskap.
              Det leder till ett större mått av personligt ansvarstagande och
              större personlig frihet. Därför är det angeläget att det personliga
              ägandet uppmuntras. Kristdemokraterna anser att vi alla har en
              skyldighet att efter bästa förmåga förvalta det som lämnats till
              oss av tidigare generationer. Det handlar naturligtvis om att
              värna jordens materiella tillgångar och om att bevara arvet av
              tankar, värderingar och idéer. Det handlar om de kulturvärden
              som har lämnats oss av tidigare generationer och om de som tillkommer
              i vår egen tid. Här har arkiven, biblioteken och museerna ett
              särskilt ansvar för att bevara kulturarvet. Därför är det nödvändigt
              att de har tillräckliga resurser och goda förutsättningar att
              klara uppgiften.
            </seg>
            <seg n="67eb986c">
              I dag talar vi om systemet med avtalslicenser. Det är ett system
              som har visat sig fungera bra för att på ett praktiskt sätt lösa
              rättighetsfrågor i situationer där det finns en stor mängd skyddade
              verk. Avtalet som ingås mellan användaren av ett upphovsrättsskyddat
              material och en organisation som företräder upphovsmän ger enkelt
              användaren de rättigheter som behövs för att använda materialet.
              Samtidigt kan rättighetsinnehavaren förlita sig på att avtal ingås
              och att ersättningar betalas.
            </seg>
            <seg n="45d60723">
              De ändringar som regeringen nu presenterar kommer bland annat
              att öka bibliotekens möjligheter att digitalisera och tillgängliggöra
              de egna samlingarna. Radio- och tv-företag kan också, om någon
              begär det, göra offentliggjorda litterära och musikaliska verk
              tillgängliga. För oss kristdemokrater är det angeläget att kulturarvet
              i olika former finns tillgängligt och kan föras vidare från generation
              till generation.
            </seg>
            <seg n="1950d660">
              Med den snabba utvecklingen av informationssamhället har upphovsrättens
              betydelse ökat. Samtidigt krävs nya former för att göra material
              tillgängligt med hjälp av ökad digitalisering. Därför är det nödvändigt
              att den upphovsrättsliga lagstiftningen anpassas till den tekniska
              utvecklingen. Med regeringens nya förslag om generell avtalslicens
              införs möjligheten att ingå avtal också på andra områden än de
              som anges i de särskilda avtalslicenserna i upphovsrättslagen.
              Det innebär en större flexibilitet för parterna. Det kommer till
              exempel att ha betydelse för att överföra och framföra verk i
              undervisningssyfte.
            </seg>
            <seg n="d41d9f73">
              Fru talman! Olika villkor i medlemsländerna riskerar att försvåra
              den fria rörligheten av varor och tjänster och hindra handel.
              Därför är det även ur den aspekten bra att EU:s förändringar av
              upphovsrätten syftar till att harmonisera lagstiftningen och till
              att ge upphovsmän inom EU en gemensam inre marknad med konkurrensneutralitet.
            </seg>
          </u>
          <note n="9ee09a2a">
            I detta anförande instämde Anders Ahlgren och Helena Lindahl
            (båda C).
          </note>
          <note n="7fe9bd98">
            Överläggningen var härmed avslutad.
          </note>
          <note n="3178b52d">
            8 § Riksrevisionens rapport om administration i strukturfondsprojekt
          </note>
          <note n="508df575">
            Föredrogs
          </note>
          <note type="speaker" n="80a7db92">
            Anf. 11 KRISTER ÖRNFJÄDER (S):
          </note>
          <u who="Q3845415" xml:id="i-95d898f5a5734339-0" n="d3c52cb8">
            <seg n="1053c191">
              Fru talman! Regeringen har i en skrivelse till riksdagen svarat
              på Riksrevisionens rapport om administration i strukturfondsprojekt
              (RiR 2012:22). Riksrevisionen har haft till uppgift att granska
              om regeringen, Rådet för Europeiska socialfonden i Sverige, det
              så kallade Svenska ESF-rådet, och Tillväxtverket använt de möjligheter
              som finns att förenkla strukturfondsprojektens administration.
            </seg>
            <seg n="7199c5e7">
              Fru talman! Vi socialdemokrater vill uppmärksamma den viktiga
              betydelse som strukturfonderna har för att stimulera den regionala
              tillväxten i Sverige. Strukturfonderna utgör grunden för EU-programmen,
              vars finansiella ramar kommer att fastställas för ytterligare
              en programperiod inom EU.
            </seg>
            <seg n="ea15791b">
              De projekt som bedrivs inom ramen för dessa program syftar till
              att påverka förutsättningarna för regional tillväxt. Att förenkla
              administrationen är därför ett nödvändigt steg för att projekten
              inom ramen för dessa program ska bli verklighet.
            </seg>
            <seg n="b3f96e83">
              Fru talman! Riksrevisionen har funnit att regeringen och myndigheterna
              inte har åstadkommit tillräckligt inom det nationella handlingsutrymmet
              för att underlätta administrationen för strukturfonderna. Vi har
              tidigare krävt en översyn av det svenska ESF-rådets och Tillväxtverkets
              arbete med att kraftsamla befintliga medel och minska de administrativa
              kostnaderna genom ökad samordning, exempelvis genom gemensamma
              ansökningsprocesser.
            </seg>
            <seg n="60611717">
              Det är därför oroväckande att regeringen, i sin skrivelse till
              riksdagen, inte anser sig nödgad att vidta några åtgärder för
              att underlätta administrationen och genomföra de rekommendationer
              som Riksrevisionen föreslår.
            </seg>
            <seg n="fa288475">
              Fru talman! Problemet med parallella ansökningssystem inom strukturfonderna
              leder till stor osäkerhet om vilka projekt som beviljas anslag.
              Dessa problem får inte underskattas inom den svenska regionalpolitiken.
              Problemen med att EU-medel med samma ändamål fördelas av ett flertal
              olika kanaler och med olika kriterier har också påpekats av organisationer
              som Låt hela Sverige leva, Winnet Sverige och Småkom.
            </seg>
            <seg n="ac3c90dd">
              I Riksrevisionens enkät upplever mer än 90 procent av anordnarna
              av socialfondsprojekten att administrationen är väldigt resurskrävande.
              Drygt 80 procent anser även att det finns behov av att förenkla
              administrationen. Omkring 37 procent är tveksamma till att söka
              socialfondsmedel igen, vilket enligt Riksrevisionen kan leda till
              att Svenska ESF-rådet i framtiden får svårt att få in tillräckligt
              många och kvalificerade ansökningar om medel från Europeiska socialfonden.
            </seg>
            <seg n="1178a9d9">
              Fru talman! Detta är allvarliga signaler. Det är därför som vi
              från Socialdemokraterna inte nöjer oss med beskedet från regeringen
              där man säger att man följt upp förenklingsarbetet i dialog med
              myndigheterna och att man därför förutsätter att de inför nästa
              programperiod prövar möjligheterna att genomföra förenklingsåtgärder.
            </seg>
            <seg n="cde0685c">
              Fru talman! Smaka på dessa ord: pröva möjligheterna att genomföra.
            </seg>
            <seg n="e54a2b0d">
              Det är inte tillräckligt för oss i oppositionen. Vi vill i stället
              att förändringar ska genomföras så att förenklingar blir verklighet.
              Vi vill också att det ska upprättas en tidsplan så att vi och
              andra kan få reda på att åtgärderna genomförs innan nästa plan
              ska tillämpas och att strukturfonderna därför kommer att fungera
              bättre under nästa programperiod.
            </seg>
            <seg n="ba80df21">
              Fru talman! Jag vill därför yrka bifall till Socialdemokraternas,
              Miljöpartiets och Vänsterpartiets gemensamma reservation och samtidigt
              passa på att önska alla en trevlig och skön sommar.
            </seg>
          </u>
          <note type="speaker" n="e097f57f">
            Anf. 12 JONAS ERIKSSON (MP):
          </note>
          <u who="Q5716673" xml:id="i-db533c517aae527d-0" n="958e87b7">
            <seg n="ae66f7f7">
              Fru talman! Föregående talare, Krister Örnfjäder från Socialdemokraterna,
              har berört bakgrunden till denna debatt och de centrala synpunkterna
              i vår gemensamma S-, V- och MP-reservation.
            </seg>
            <seg n="398ddda7">
              Jag kan kort konstatera att Riksrevisionens granskning visat
              att det nationella handlingsutrymmet inte har utnyttjats optimalt
              för att minska administrativt krångel och öka tillgången till
              medfinansiering under den innevarande programperioden.
            </seg>
            <seg n="7c2cb55c">
              ESF-rådet och Tillväxtverket har inte prioriterat arbetet med
              EU:s tre regelförenklingsåtgärder för enklare kostnadsredovisning
              i den nationella förordningen, trots att det enligt deras egen
              bedömning skulle innebära betydande förenklingar av projekten
              och i den egna myndigheten.
            </seg>
            <seg n="83f710fd">
              Riksrevisionen konstaterar också att regeringen endast i begränsad
              omfattning styrt och följt upp EU:s förenklingsåtgärder.
            </seg>
            <seg n="3a89549e">
              Riksrevisionen lämnar i sin rapport flera förslag på åtgärder
              för att lösa de administrativa problemen i strukturfonderna.
            </seg>
            <seg n="8b216c7e">
              Regeringen vill med sina kommentarer i skrivelsen se rapporten
              som slutbehandlad.
            </seg>
            <seg n="d5b3a98a">
              Jag menar att det är viktigt att åtgärderna för att minska problemen
              är på plats innan den nya programperioden inleds. Det brådskar,
              och en tidsplan som redovisar vägen dit ökar sannolikheten för
              regeringen att nå målet.
            </seg>
          </u>
          <note n="4b4f1532">
            Jag yrkar bifall till reservationen.
          </note>
          <note type="speaker" n="dfcd5e8a">
            Anf. 13 KENT PERSSON (V):
          </note>
          <u who="Q6043221" xml:id="i-a0fb935e1ad87db6-0" n="7a50252d">
            <seg n="4ccb33e2">
              Fru talman! Krister Örnfjäder och Jonas Eriksson har på ett föredömligt
              sätt framfört den kritik vi har mot den skrivelse som vi nu behandlar.
            </seg>
            <seg n="77e2dd32">
              Man kan inte nog understryka strukturfondernas betydelse i det
              regionalpolitiska arbetet. De utgör en viktig grund för regionalpolitiken,
              och därför är det viktigt hur de fungerar, hur administrationen
              fungerar och hur redovisningen fungerar.
            </seg>
            <seg n="fe612a94">
              Det har funnits kritik, under många år, mot hur strukturfonderna
              fungerar. Jag har själv erfarenhet av det, och jag vet hur svårt
              det är och hur lätt det är att stirra sig blind på att göra rätt
              i stället för att se på vad som är syftet med strukturfonderna.
            </seg>
            <seg n="524ca591">
              Just denna rädsla är det som Riksrevisionen slår fast när man
              konstaterar att väldigt många funderar: Ska jag söka igen, ett
              nytt projekt? Givetvis är det väldigt allvarligt.
            </seg>
            <seg n="1b3d57be">
              EU har lagt fram tre förenklingsåtgärder som skulle underlätta
              administrationen och redovisningen av strukturfondsprojekten.
              År 2009 införlivade regeringen dessa i strukturfondsförordningen
              i Sverige. I dag är det 2013, och inte ett förslag finns på vårt
              bord inte ett förslag!
            </seg>
            <seg n="5f6c3539">
              Trots det skriver regeringen att Riksrevisionens underlag och
              rekommendationer ska ligga till underlag för Tillväxtverkets och
              ESF-rådets fortsatta arbete, där de ska undersöka om det eventuellt
              finns möjligheter till förenklingar. Det är faktiskt att inte
              ta frågan på allvar, att inte ta den kritik som har riktats mot
              hur administrationen och redovisningen sker här i Sverige på allvar.
              Det är också att ta väldigt lätt på den kritik som Riksrevisionen
              framför.
            </seg>
            <seg n="2c113e34">
              Det är mot den bakgrunden som Vänsterpartiet tillsammans med
              Socialdemokraterna och Miljöpartiet för fram kritiken i den reservation
              som vi har gemensamt. Det måste bli någon ändring. Det finns mer
              att förenkla. Man måste gå från ord till handling och ta saken
              på allvar. Det behövs en tidsplan för att göra det. Det räcker
              inte, som regeringen har sagt, att i januari 2013 slå fast och
              ge ett uppdrag till Tillväxtverket att komma fram med förslag.
              Det är faktiskt bara ett halvår kvar tills de nya strukturfonderna
              ska träda i kraft. Det brådskar, fru talman.
            </seg>
          </u>
          <note type="speaker" n="35db9ab6">
            Anf. 14 ANDERS AHLGREN (C):
          </note>
          <u who="Q5543999" xml:id="i-012ed4c9b08e7e47-0" n="0eeeb8b5">
            <seg n="f95b415b">
              Fru talman! Jag ska be att få yrka bifall till utskottets förslag.
            </seg>
            <seg n="517d5207">
              Bakgrunden till kammardebatten i denna fråga är Riksrevisionens
              rapport om administration i strukturfondsprojekt. Jag uppfattar
              att majoriteten och oppositionen ligger ganska nära varandra i
              sina uppfattningar om betydelsen av detta.
            </seg>
            <seg n="ab567b37">
              Syftet med granskningen har varit att se om man genom förenklad
              administration har skapat förutsättningar för en mer effektiv
              användning av stukturfondsmedlen.
            </seg>
            <seg n="f45a08f1">
              Granskningen visar att regeringen har skapat förutsättningar
              för de förvaltande myndigheterna att införa EU:s förenklingsåtgärder.
              Samtidigt visar granskningen att ESF-rådet och Tillväxtverket
              inte har prioriterat detta arbete. Myndigheterna uppger dock för
              Riksrevisionen att de har för avsikt att arbeta mer med dessa
              förenklingsåtgärder under kommande programperiod.
            </seg>
            <seg n="6da4dd60">
              Näringsutskottet har i andra sammanhang lyft fram betydelsen
              av EU:s strukturfondsprogram och de insatser som görs för regional
              tillväxt i Sverige. Vi har också betonat vikten av att strukturfondsmedel
              ska användas på ett så effektivt sätt som möjligt. Utskottets
              majoritet delar därmed den övergripande uppfattning som kommer
              till uttryck i vänsteroppositionens motion, nämligen att arbetet
              med att förenkla administrationen i strukturfondsprojekt är väsentligt.
            </seg>
            <seg n="89c4a834">
              Riksrevisionens granskning har resulterat i ett antal rekommendationer
              till regeringen. Av regeringens skrivelse framgår att det pågående
              förberedelse- och utvecklingsarbetet inom Regeringskansliet och
              hos berörda aktörer inför programperioden 20142020 ligger i linje
              med Riksrevisionens rekommendationer. Därmed kommer Riksrevisionens
              granskning att utgöra ett viktigt underlag för detta arbete.
            </seg>
            <seg n="a544448a">
              Redan den 31 januari 2013 uppdrog regeringen åt ESF-rådet och
              Tillväxtverket att inför kommande period redovisa åtgärder för
              förenkling av projektens administration. Detta uppdrag ska slutredovisas
              senare i denna månad. Vi kan konstatera att de åtgärder som nämns
              i skrivelsen syftar till att förenkla för projekten, såväl inom
              det nationella handlingsutrymmet som i tillämpningen av EU:s förenklingsåtgärder.
            </seg>
            <seg n="0319f545">
              Utskottets majoritet noterar också att regeringen i uppdraget
              till berörda myndigheter i förslaget till nationellt regionalfondsprogram
              betonar att programmet ska bidra till ökad samordning mellan myndigheterna
              för att främja en effektiv resursanvändning. Man poängterar behovet
              av ett förenklat genomförande och av att alla aktörer i genomförandet
              aktivt bör söka förenklingsmöjligheter i de system som står till
              deras förfogande såväl på EU-nivå som på nationell och regional
              nivå.
            </seg>
            <seg n="b2f6380f">
              Det pågår således ett arbete på olika nivåer där flera aktörer
              är involverade. Utskottets majoritet stöder arbetet och inriktningen,
              som enligt vår uppfattning ligger i linje med Riksrevisionens
              rekommendation. I reservationen påstår vänsteroppositionen att
              det är oroväckande att regeringen inte ser sig nödgad att vidta
              några åtgärder för att underlätta administrationen och genomföra
              de rekommendationer som Riksrevisionen föreslår. Jag vill inte
              vara oförskämd, men jag undrar om de som står bakom reservationen
              verkligen har läst Riksrevisionens rapport och den redogörelse
              som regeringen lämnat över genomförda och planerade insatser som
              beskrivs i rapporten.
            </seg>
            <seg n="a2028e61">
              Hur ser då förberedelserna ut inför framtagning av partnerskapsöverenskommelsen
              för den kommande perioden? Jag vill gärna redogöra för det breda
              dialogupplägg som regeringen genomfört eftersom det då och då
              lyfts fram kritik om just avsaknad av dialog. Sanningen är den
              att regeringen tidigt startat denna process. Det finns en rad
              etablerade samråd redan, där Nationellt forum en mötesform där
              regionordförande och oppositionsföreträdare från varje län regelbundet
              träffar regeringsföreträdare är ett exempel. Man har också haft
              regelbundna möten med lantbruksdirektörer, landshövdingar, regionchefer,
              arbetsmarknadens parter och så vidare. Projektledaren har därtill
              besökt de tre utskotten näringsutskottet, miljö- och jordbruksutskottet
              och arbetsmarknadsutskottet för att informera om och diskutera
              partnerskapsöverenskommelsen. Det arbetet startade 2011 och intensifierades
              under våren 2013.
            </seg>
            <seg n="fd25e9ef">
              Regeringen har också haft två större dialogmöten med en bred
              inbjudan. Det första var i februari, då man hade information om
              partnerskapsöverenskommelsen, EU 2020 och långtidsbudgeten. Tid
              ägnades också åt att diskutera samordningsbehov och prioriteringar.
              Den 8 april hade departementet ett uppföljande möte då man återkopplade
              på de idéer och förslag som kom in vid samrådet i februari. I
              morgon, den 18 juni, kommer man att ha en hearing i Rosenbads
              konferenscenter.
            </seg>
            <seg n="a32404ea">
              Vad gäller riktlinjerna för regionalfonden har det också varit
              en omfattande process. I november 2011 fick länen bland annat
              lämna in sina tillväxtprioriteringar till regeringen. Detta har
              sedan följts upp med regionala dialoger. Arbetet med nästa strukturfondsperiod
              har också varit en stående punkt på Nationellt forum under lång
              tid.
            </seg>
            <seg n="ddf5f498">
              Avslutningsvis, fru talman, vill jag som centerpartist gärna
              betona den stora vikt som de olika strukturfonderna har för regional
              utveckling runt om i hela landet. Som regional företrädare under
              den senaste tioårsperioden har jag sett många goda exempel på
              hur dessa medel gjort skillnad. Genom att stimulera bra och intressanta
              projekt har dessa medel medverkat till att nya idéer och nya verksamheter
              kommit fram. Inför kommande programperiod ska det bli spännande
              att följa vad det kommer att innebära att medfinansieringen breddas
              så att intressenter också utanför offentlig sektor kan medverka.
            </seg>
          </u>
          <note n="90434169">
            I detta anförande instämde Helena Lindahl (C).
          </note>
          <note type="speaker" n="756627d2">
            Anf. 15 KRISTER ÖRNFJÄDER (S) replik:
          </note>
          <u who="Q3845415" xml:id="i-95d898f5a5734339-1" n="d3c52cb8">
            <seg n="e63d660e">
              Fru talman! Jag vill till att börja med konstatera att vi ligger
              ganska nära varandra, precis som Anders Ahlgren sade i sitt anförande.
              Men om vi nu ligger så nära varandra, vad är det som är så otäckt
              med att vi skulle begära att det finns en tidsplan för att de
              åtgärder som man nu säger ska komma också ska redovisas?
            </seg>
            <seg n="37829427">
              Vi fick reda på att man i slutet av juni ska återkomma med det
              uppdrag man har fått och redovisa åtgärder. Tänk vad bra det hade
              varit om man hade haft det till exempel den 15 juni! Då kunde
              det ha varit ett underlag i den här diskussionen. Då kunde vi
              ha sett om man verkligen kommer att leverera det man säger att
              man ska leverera.
            </seg>
            <seg n="09109d37">
              Att vi från oppositionens sida ändå har en form av misstro mot
              det här har att göra med att de här myndigheterna har haft samma
              uppdrag tidigare. Precis som redovisades är det dock först i januari
              i år som man har tagit tag i det för att sätta lite fart på det
              vilket i bästa fall är ett år innan det hela ska börja gälla,
              om nu strukturfonderna är i hamn till den 1 januari 2014.
            </seg>
            <seg n="05e9e9db">
              Ni får ursäkta att man får lite undringar om själva resonemanget,
              alltså att vi vill något och tycker något men inte ska kräva något.
              Man verkar mena att det ska komma ändå, och det ska komma från
              de myndigheter som har fått kritik.
            </seg>
            <seg n="c277b6c5">
              Jag misstror inte myndigheterna, men jag konstaterar att de är
              en del av det problem som vi står här och diskuterar. Jag tycker
              därför inte att det hade varit orimligt att ha med detta som en
              återrapportering till oss. Varför gick inte det? Varför kunde
              vi inte få det? Varför var det ett så stort steg?
            </seg>
          </u>
          <note type="speaker" n="ff3c6f4b">
            Anf. 16 ANDERS AHLGREN (C) replik:
          </note>
          <u who="Q5543999" xml:id="i-012ed4c9b08e7e47-1" n="0eeeb8b5">
            <seg n="f156bbd8">
              Fru talman! En viktig förutsättning för detta är den begränsning
              som ligger i problematiken och som har varit med länge. Jag vet
              att också Örnfjäder har ett långt förflutet i det här sammanhanget.
              Vi har kämpat mot många av dessa byråkratiska steg under åren.
            </seg>
            <seg n="39d11582">
              Det jag kan se är att de blir bättre och lättare att hantera,
              men det finns fortfarande en form av reglerande som försvårar
              den nationella avregleringen eller förenklingen.
            </seg>
            <seg n="737cf405">
              I mitt anförande pekade jag på att det finns en tydlig plan i
              regeringens agerande. Den framkommer också tydligt i deras redogörelse
              i rapporten. Man har gett både ESF-rådet och Tillväxtverket i
              uppdrag att titta på samordningen och vad som är möjligt att göra
              av förenkling.
            </seg>
            <seg n="f3e4bca6">
              Här står vi på samma sida. Det måste gå att göra förenklingar
              av detta. Men det är inte så enkelt att man förenklar genom att
              göra en fusionering av dessa statliga myndigheter. Programverksamheten
              är uppdelad på ganska många olika delar som olika ansökningar
              ska uppfylla. Det är alltså inte så att om man gör en myndighet
              faller allt på plats. Det återstår fortfarande ganska mycket arbete
              med att hantera ansökningar och att göra dessa på rätt sätt.
            </seg>
            <seg n="6210c118">
              Dialogen med dem som ska vara utförare är viktig. Regionerna
              runt om i Sverige har ett stort ansvar för att underlätta för
              dem som söker. Det vore därför bättre om de regionala partnerskapsstyrelserna
              fick ett större regionalt inflytande på alla de olika delar som
              ska uppfyllas i strukturfonderna.
            </seg>
          </u>
          <note type="speaker" n="b6cf3880">
            Anf. 17 KRISTER ÖRNFJÄDER (S) replik:
          </note>
          <u who="Q3845415" xml:id="i-95d898f5a5734339-2" n="d3c52cb8">
            <seg n="6915b82a">
              Fru talman! Då måste du bli svaret skyldig, Anders Ahlgren. Det
              var denna regering som skapade Tillväxtverket. Man slog ihop en
              massa olika myndigheter och satte dem under en hatt för att uppnå
              det resultat som man nu inte kan redovisa. Det du säger är att
              den organisation som regeringen sjösatte inte har motsvarat kraven
              och inte tillgodosett de mål som fanns med vid skapandet.
            </seg>
            <seg n="aec63559">
              Det blir lite fel att ställa den frågan till mig eftersom det
              hamnar i ert eget knä. Ni borde kanske titta över organisationen
              för att se om det blev som ni tänkte 2006.
            </seg>
            <seg n="2c305065">
              Jag är inte ute efter myndigheten som sådan, utan jag är ute
              efter ett resultat. Regeringen skriver: Bedömningen av möjligheterna
              till och den närmare utformningen av tillämpningen av redovisningsalternativen
              ligger på myndigheterna.
            </seg>
            <seg n="15b5f27f">
              Jag undrar: Hur ser dessa brev och föreskrifter ut som regeringen
              ger till myndigheten för att den ska verka enligt regeringens
              intentioner?
            </seg>
            <seg n="f3e5d268">
              Där någonstans borde det ju återspegla sig att man vill ha ett
              visst resultat. Då faller det tillbaka på regeringen att man inte
              har varit tillräckligt tydlig. Samtidigt får jag beskedet att
              det har man visst varit.
            </seg>
            <seg n="3114ada3">
              Ursäkta mig, men frågetecknen blir fler i takt med svaren.
            </seg>
          </u>
          <note type="speaker" n="1941d229">
            Anf. 18 ANDERS AHLGREN (C) replik:
          </note>
          <u who="Q5543999" xml:id="i-012ed4c9b08e7e47-2" n="0eeeb8b5">
            <seg n="ca7af923">
              Fru talman! Det som oroar mig mest i rapporten är att över 70
              procent är tveksamma till att söka nya pengar från sociala fonden.
              Det är det allvarligaste i denna statistik. Dessa pengar måste
              vi använda på ett bra sätt för att kunna utveckla delar av detta.
            </seg>
            <seg n="706e48e0">
              Man kan fundera på om det inte har genomförts några projekt.
              Går det inte att jobba regionalt med förenklingar inom denna EU-strukturfondsverksamhet?
              Har vi stått stilla?
            </seg>
            <seg n="98874c1b">
              Jag ska ge två regionala exempel. I Dalarna genomförde vi det
              stora projektet Unga till arbete när ungdomsarbetslöshetssiffrorna
              drog i höjden. Det är ett samlat projekt för hela länet, och alla
              kommuner ingår. Det innebär att vi har en ansökan och en redovisning.
              Det har gett ett fantastiskt resultat, vilket också syns i länets
              ungdomsarbetslöshetsstatistik.
            </seg>
            <seg n="31589d03">
              Det andra exemplet handlar om kompetensutveckling för små företag.
              Det är ofta de som har haft svårt att söka och redovisa, och de
              ingår kanske också i stor utsträckning i de 70 procenten.
            </seg>
            <seg n="378e7af5">
              Vi gjorde ett projekt i kompetensutveckling som hette Dalalyftet.
              Under den period vi talar om har över 500 företag deltagit i ESF-stödda
              utbildningar för kompetensutveckling i småföretag.
            </seg>
            <seg n="0b052d04">
              Vi hade aldrig kommit dit om vi inte hade gjort en samlad hantering
              av detta, det vill säga en ansökan och en redovisning. På så sätt
              slapp de små företagen att fastna i byråkrati.
            </seg>
            <seg n="afcf4c29">
              I betänkandet blir det tydligt att trycket ökar på Tillväxtverket
              och ESF-rådet att komma med förslag på hur samverkan ska öka och
              hur vi ska effektivisera ytterligare.
            </seg>
          </u>
          <note type="speaker" n="f6a8d2bb">
            Anf. 19 BORIANA ÅBERG (M):
          </note>
          <u who="Q4990984" xml:id="i-ad3c1170766af0c5-0" n="3c4bfe14">
            <seg n="4bf525b7">
              Fru talman! Syftet med den europeiska sammanhållningspolitiken
              är att minska de ekonomiska och sociala ojämlikheterna i EU. Strukturfonderna
              är ett kraftfullt instrument för genomförandet av sammanhållningspolitiken.
              Därför är det av yttersta vikt att medlen i strukturfonderna används
              effektivt.
            </seg>
            <seg n="494ff5fa">
              I förhandlingarna om EU:s budget har Sverige stenhårt drivit
              linjen att reglerna för sammanhållningspolitiken ska förenklas.
              Fokusering, förenkling och företagande har varit viktiga ledord
              under hela förhandlingarna.
            </seg>
            <seg n="00457023">
              Riksrevisionens rapport bär namnet Mer att förenkla! , vilket
              är en träffsäker sammanfattning av rapportens innehåll. I rapporten
              konstateras att det finns ett behov av förenkling både på EU-nivå
              och på nationell nivå, dels för att underlätta administrationen,
              dels för att minska risken för fel i den ekonomiska redovisningen.
              Riksrevisionen har påpekat att minskad administration bör ske
              med bibehållen god redovisning och kontroll.
            </seg>
            <seg n="e10808c2">
              Fru talman! I sitt svar bedömer regeringen att Riksrevisionens
              granskning är ett viktigt underlag i förberedelserna för strukturfonderna
              under programperioden 20142020. Förberedelsearbetet ligger enligt
              regeringens mening redan i linje med Riksrevisionens rekommendationer.
            </seg>
            <seg n="1c55bce9">
              Regeringen införlivade redan under 2009 EU:s tre förenklingsåtgärder
              för enklare kostnadsredovisning i förordningen om förvaltning
              av strukturfonderna, det vill säga möjligheten att använda schabloner,
              standardkostnader eller klumpsummor i stället för faktiska kostnader.
            </seg>
            <seg n="f4ff7860">
              Detta förenklingsarbete har följts upp i dialog med Svenska ESF-rådet
              och Tillväxtverket, som har tagit fram modeller för förenklad
              kostnadsredovisning, vilka har godkänts av kommissionen.
            </seg>
            <seg n="5adc96ee">
              Regeringen förutsätter att Svenska ESF-rådet och Tillväxtverket
              med anledning av Riksrevisionens rekommendationer prövar möjligheterna
              att genomföra de av EU framtagna förenklingarna.
            </seg>
            <seg n="4ded6655">
              Vidare har regeringen vidtagit följande åtgärder med anledning
              av Riksrevisionens iakttagelser.
            </seg>
            <seg n="be1a039d">
              Regeringen kommer i dialog med bland annat externa aktörer att
              ta fram ett nationellt program inom Europeiska socialfonden för
              nästa programperiod, där en central punkt är medfinansieringen
              av insatser för personer som står långt från arbetsmarknaden.
            </seg>
            <seg n="2f203657">
              Regeringen uppdrog den 31 januari 2013 åt Svenska ESF-rådet och
              Tillväxtverket att bland annat redovisa åtgärder för förenkling
              av projektens administration för nästa period. Första redovisningen
              av uppdraget skedde den 28 mars 2013. I den framkom att Tillväxtverket
              och ESF-rådet gemensamt har identifierat ett antal samverkansområden
              att arbeta vidare med i syfte att förenkla för projektägare. Bland
              annat kommer det att ske en harmonisering av begrepp och tolkning
              av regelverk. Ett vikigt område är gemensam marknadsföring och
              lansering av program och informationsinsatser.
            </seg>
            <seg n="c7d92262">
              En översyn av it-samverkan mellan båda myndigheterna kommer att
              ske. Förenklingsarbete, lärande utvärdering, följeforskning och
              resultatspridning är andra prioriterade områden.
            </seg>
            <seg n="58e427d7">
              Tillväxtverket och ESF-rådet satsar på att öka kunskaperna inom
              nämnda samverkansområden och om respektive strukturfond bland
              myndigheternas personal, vilket skapar förutsättningar för en
              ökad användning av korsfinansiering och en bättre och tydligare
              information till projektägarna.
            </seg>
            <seg n="35881655">
              Fru talman! Det är inte svårt att se att regeringens arbete inför
              nästa programperiod ligger väl i linje med Riksrevisionens rekommendationer.
              Därför yrkar jag avslag på motionen och bifall till utskottets
              förslag.
            </seg>
          </u>
          <note type="speaker" n="31d1bd50">
            Anf. 20 KRISTER ÖRNFJÄDER (S) replik:
          </note>
          <u who="Q3845415" xml:id="i-95d898f5a5734339-3" n="d3c52cb8">
            <seg n="df31461e">
              Fru talman! Jag har egentligen bara en fråga.
            </seg>
            <seg n="55ececf2">
              Utifrån den redovisning som vi nu har fått att det är så mycket
              på gång och att det är så mycket som ska hända vill jag fråga:
              Vad är det som är så hemskt med ett förslag om att ha en tidsplan
              och en återrapportering till näringsutskottet? Varför är det så
              omöjligt, om det nu är så mycket som är på gång?
            </seg>
          </u>
          <note type="speaker" n="1f2c6e6d">
            Anf. 21 BORIANA ÅBERG (M) replik:
          </note>
          <u who="Q4990984" xml:id="i-ad3c1170766af0c5-1" n="3c4bfe14">
            <seg n="871c39e0">
              Fru talman! Min uppfattning är att oppositionen knackar på en
              öppen dörr. Nej, knackar är inte rätt uttryck sparkar på en öppen
              dörr är en bättre jämförelse. Regeringen har, som det har framkommit,
              uppdragit åt Tillväxtverket och ESF-rådet att se över sina rutiner
              kring administrationen av strukturfonderna. Av den första redovisningen
              den 28 mars har det framkommit att båda myndigheterna kommer att
              samverka inom diverse olika områden, som regelverk, stöddokument,
              kommunikation sinsemellan, it-förenklingsarbete, lärande utvärdering,
              resultatspridning, kompetensutveckling och utbildning. Om elva
              dagar kommer de konkreta åtgärderna att presenteras. Elva dagar
              kan kanske Krister Örnfjäder vänta, för att se vilka åtgärder
              det blir, innan han förkastar dem fullständigt.
            </seg>
          </u>
          <note type="speaker" n="f839fa0a">
            Anf. 22 KRISTER ÖRNFJÄDER (S) replik:
          </note>
          <u who="Q3845415" xml:id="i-95d898f5a5734339-4" n="d3c52cb8">
            <seg n="dca3f580">
              Fru talman! Det måste vara någon missuppfattning. Jag förkastar
              inga förslag, utan jag efterlyser dem och vill ha reda på hur
              de ser ut. Det är mitt mål.
            </seg>
            <seg n="8a47af2f">
              Vi hade en diskussion i utskottet där samma frågeställning dök
              upp. Om det nu är så att regeringen kommer att presentera ett
              förslag till det här mötet, är det då nödvändigt att vi har en
              reservation? Då svarade jag ungefär så här: Om det är så kommer
              jag att kunna gå upp i talarstolen och säga att det var bra att
              man nu levererat det man sagt att man skulle leverera, och så
              hade det blivit en väldigt kort debatt. Men nu är det ju inte
              så.
            </seg>
            <seg n="b23a59b6">
              Det är möjligt att det dyker upp något om elva dagar, och jag
              ser naturligtvis fram emot det. Men jag har fortfarande inte fått
              svar på varför det är så hemskt med en tidsplan och varför man
              inte kan återrapportera till näringsutskottet och redovisa vilka
              åtgärder man har för avsikt att vidta. Vi tyckte att det var en
              bra idé, så att vi känner att man går i den riktning som man tydligen
              ger uttryck för att man ska gå i.
            </seg>
            <seg n="55f068f5">
              Jag är inte ute efter att sparka in några öppna dörrar. Det brukar
              oftast innebära att man sparkar i tomma luften, eftersom dörren
              ändå är öppen. Vad jag försöker göra är att se till att det verkligen
              finns en öppen dörr och att det finns något bakom den öppna dörren,
              så att man inte kliver rakt ut i tomma intet. Det är egentligen
              mitt enda motiv.
            </seg>
          </u>
          <note type="speaker" n="800ee94f">
            Anf. 23 BORIANA ÅBERG (M) replik:
          </note>
          <u who="Q4990984" xml:id="i-ad3c1170766af0c5-2" n="3c4bfe14">
            <seg n="b437f870">
              Fru talman! Som riksdagsledamot från oppositionen tycker jag
              att Krister Örnfjäder gör ett bra arbete. Det är oppositionens
              jobb att kritisera regeringen i alla lägen och hävda att det egna
              partiet skulle styra landet mycket bättre. Jag tvivlar alltså
              på att Krister Örnfjäder skulle applådera några förslag om de
              hade kommit före denna debatt.
            </seg>
            <seg n="8a221911">
              Men skulle ni verkligen ha skött strukturfonderna bättre? År
              2004, när Socialdemokraterna hade makten, genomförde Riksrevisionen
              en granskning av den interna styrningen och kontrollen av strukturfonderna.
              Den granskningen visade att kontrollen av strukturfonderna var
              inriktad på regelverk och projektens ekonomiska redovisningar
              snarare än projektens effektivitet. Granskningen visade också
              att de organisatoriska lösningarna var så komplexa att de riskerade
              att motverka en effektiv resursanvändning och kontrollverksamhet.
              Så det var inte bättre förr.
            </seg>
            <seg n="4a8d6ea9">
              Jag uppmanar Krister Örnfjäder att förlita sig på att regeringen
              kommer att göra ett riktigt bra jobb. Jag vill också påpeka att
              regeringen har gjort ett bra arbete och agerat rådigt i förhandlingarna
              om strukturfonderna. Vi fick ett bra återflöde i förhandlingarna
              om budgeten, och det är tack vare Sveriges ståndpunkt att försvara
              det så kallade gleshetskriteriet som vi kommer att få några pengar
              att fördela.
            </seg>
          </u>
          <note type="speaker" n="e83d5c92">
            Anf. 24 EVA FLYBORG (FP):
          </note>
          <u who="Q4948373" xml:id="i-f2edbbf8f640bb0a-1" n="907be00c">
            <seg n="80259d79">
              Fru talman! Utskottet har i olika sammanhang lyft fram betydelsen
              av EU:s strukturfondsprogram och de insatser som därigenom görs
              för regional tillväxt i Sverige och också betonat vikten av att
              de medel som kommer svenska projekt till del ska användas på ett
              så effektivt sätt som möjligt. Alla i utskottet delar den uppfattningen.
            </seg>
            <seg n="2c5ba299">
              Riksrevisionens granskning har också resulterat i ett antal rekommendationer
              till regeringen. Det är en mycket värdefull rapport som på ett
              bra sätt går igenom strukturfonderna och hur man arbetar med dem.
            </seg>
            <seg n="a9402528">
              Av regeringens skrivelse framgår att det pågående omfattande
              föreberedelse- och utvecklingsarbetet inom Regeringskansliet och
              hos berörda aktörer inför programperioden är stort och noggrant.
            </seg>
            <seg n="5db6219e">
              Riksrevisionens rekommendationer och Riksrevisionens granskning
              kommer att utgöra ett underlag i detta arbete. Vi kan konstatera
              att de många åtgärder som nämns i skrivelsen syftar till att förenkla
              för projekten, såväl inom ramen för det nationella handlingsutrymmet
              som i genomförandet och tillämpningen av EU:s förenklingsåtgärder.
            </seg>
            <seg n="e6c0299f">
              Bland dessa åtgärder kan exempelvis lyftas fram en översyn av
              utformningen av den nationella medfinansieringen av insatser för
              personer som står långt från arbetsmarknaden och förbättrade stödsystem
              och e-tjänster. Vidare framgår att regeringen i detta förenklingsarbete
              för en dialog med ESF-rådet och Tillväxtverket samt att de myndigheterna
              nu snart under våren ska redovisa planerade åtgärder för ökad
              samordning och förenkling. Det är bra.
            </seg>
            <seg n="5c44bdd7">
              Jag noterar även att regeringen i sitt uppdrag till berörda myndigheter
              att utarbeta ett förslag till nationellt regionalfondsprogram
              betonar att programmet ska bidra till en ökad samordning mellan
              myndigheterna i syfte att främja en effektiv resursanvändning.
              Regeringen poängterar också vikten och behovet av ett förenklat
              genomförande och att alla aktörer i genomförandet aktivt bör söka
              förenklingsmöjligheter i de system som de kommer att förfoga över,
              såväl på EU-nivå som på nationell och regional nivå. Det är klara
              besked.
            </seg>
            <seg n="45e0e712">
              Det pågår således ett arbete på olika nivåer där flera aktörer
              är involverade och gör ett stort arbete. Vi stöder det arbetet
              och den inriktningen, som enligt vår uppfattning ligger helt i
              linje med Riksrevisionens viktiga rekommendationer.
            </seg>
          </u>
          <note n="6d14a6e6">
            Jag yrkar bifall till utskottets förslag.
          </note>
          <note type="speaker" n="88ce030b">
            Anf. 25 MATS ODELL (KD):
          </note>
          <u who="Q571725" xml:id="i-020de79fa3004aef-1" n="baf66a65">
            <seg n="e3e1668a">
              Fru talman! EU:s strukturfonder har onekligen betydelse för de
              insatser som görs för regional tillväxt i Sverige. Samtidigt är
              vi rörande överens om att det är viktigt att strukturfondsmedlen
              används på ett så effektivt sätt som möjligt. Därför är förenkling
              av administrationen kring strukturfonderna en central fråga.
            </seg>
            <seg n="5d3f8398">
              Näringsutskottet har läst Riksrevisionens rapport, regeringens
              skrivelse och oppositionens motioner. Efter att ha gjort en samlad
              bedömning av det materialet kommer vi fram till att vi delar regeringens
              bedömning att det pågående arbetet inför programperioden 20142020
              ligger i linje med Riksrevisionens rekommendationer.
            </seg>
            <seg n="e4c3fe0f">
              Fru talman! Efter att ha lyssnat på oppositionens lätt kritiska
              synpunkter inte minst det allvarliga i att efterlysa en tidsplan
              för de elva dagar som återstår tills resultatet ska presenteras
              tvingas jag konstatera att regeringen redan 2009 gav ESF-rådet
              och Tillväxtverket rätt att tillämpa schablonmässig redovisning
              av indirekta kostnader, standardkostnader och klumpsummor, väl
              att notera.
            </seg>
            <seg n="81883c3b">
              Regeringen har därmed skapat förutsättningar för de förvaltande
              myndigheterna att införa EU:s förenklingsåtgärder. Regeringen
              har också följt upp detta förenklingsarbete i dialog med berörda
              myndigheter, som vi har hört flera gånger tidigare. Tillämpningen
              av de enklare redovisningsalternativen ligger nu på myndigheterna,
              och jag förutsätter att myndigheterna prövar de EU-framtagna förenklingsåtgärderna.
            </seg>
            <seg n="f903f92c">
              Fru talman! Det är svårt att bortse från att regeringens pågående
              förberedelser för programperioden 20142020 faktiskt ligger i linje
              med Riksrevisionens rekommendationer.
            </seg>
            <seg n="927f767a">
              Vi har flera gånger i debatten hört att regeringen har gett ESF-rådet
              och Tillväxtverket i uppdrag att samverka i förberedelserna inför
              den kommande programperioden för EU:s mål som heter Investeringar
              i tillväxt och sysselsättning. Ganska snart kommer myndigheterna
              att redovisa de planerade åtgärderna för ökad samordning, och
              vi får ge oss till tåls ytterligare elva dagar.
            </seg>
            <seg n="62bafe51">
              Ett tillkännagivande från riksdagen om att någonting ska göras
              hinner knappast justeras innan detta äger rum. Oppositionspolitiken
              borde därför kanske inriktas på mer centrala frågor än just detta,
              enligt min ringa bedömning.
            </seg>
            <seg n="2aa4a770">
              De berörda myndigheterna påbörjade förenklingsarbetet under förra
              året, och utskottet delar regeringens bedömning att det pågående
              och kommande arbetet inom ESF-rådet och Tillväxtverket ger förutsättningar
              för en effektivisering och förenkling av arbetet med strukturfonderna.
            </seg>
            <seg n="c7d52ed1">
              Fru talman! Det är därför som utskottet avstyrker motionen om
              ett uttalande av riksdagen och föreslår att regeringens skrivelse
              läggs till handlingarna.
            </seg>
          </u>
          <note type="speaker" n="a0aa3250">
            Anf. 26 KRISTER ÖRNFJÄDER (S) replik:
          </note>
          <u who="Q3845415" xml:id="i-95d898f5a5734339-5" n="d3c52cb8">
            <seg n="4425bb44">
              Fru talman! Jag tycker att Mats Odell kräver lite väl mycket
              av oppositionen. Vi kan inte gärna ha synpunkter på och behandla
              saker i kammaren innan vi har fått det material som ska behandlas.
              Detta material kom under våren, och vi har inte haft någon möjlighet
              att behandla det innan dess. Vi har därför att förhålla oss till
              när regeringen levererar olika skrivelser och material. Därför
              tycker jag att det var lite väl tufft.
            </seg>
            <seg n="fa33802c">
              Inledningsvis vill jag tala om att jag inte är av den uppfattningen
              att allt var bättre förut, som sades i tidigare inlägg. Vad vi
              gör här just nu är att försöka förbättra det som finns för att
              det ska bli bättre i framtiden.
            </seg>
            <seg n="37d51196">
              Jag är tacksam för att Mats Odell gav uttryck för att han, innan
              han tog ställning för att ställa sig bakom regeringens skrivelse,
              läste vår motion och gjorde en samlad bedömning. Jag uppfattade
              det så. Även om jag tycker att det låter lite otroligt är jag
              tacksam för detta budskap.
            </seg>
            <seg n="79870ff6">
              Mats Odell känner säkert till, eftersom vi är relativt nya i
              riksdagen båda två och drivs av en otålighet och vill åstadkomma
              resultat och ta beslut, att vad vi är måna om nu är inte att se
              de förslag som kommer om elva dagar. Jag hoppas att de kommer,
              men det är inte i första hand det som är det intressanta utan
              det är när dessa förslag i sin tur ska genomföras och bli verklighet.
              Det är det som vi vill säkerställa. Jag förutsätter att man från
              regeringspartierna också vill det eller?
            </seg>
          </u>
          <note type="speaker" n="ecae1867">
            Anf. 27 MATS ODELL (KD) replik:
          </note>
          <u who="Q571725" xml:id="i-020de79fa3004aef-2" n="baf66a65">
            <seg n="f6eb1505">
              Fru talman! Det stämmer att Krister Örnfjäder och jag är relativt
              nya här i riksdagen och att vårt arbete präglas av otålighet.
              Om elva dagar kommer vår otålighet att kunna stillas.
            </seg>
            <seg n="219688a8">
              Jag vill gärna säga att jag inte en sekund tvivlar på Krister
              Örnfjäders goda vilja att bidra till att det blir så bra regler
              som möjligt för att dessa fonder ska användas så effektivt som
              möjligt. Jag tror att vi är överens om detta, och jag tror att
              åsiktsskillnaderna mellan oss är mycket små i fråga om detta.
            </seg>
            <seg n="695b6501">
              Det är alldeles riktigt att era motioner skrevs innan ni hade
              sett allt material. Det har jag full respekt för. Men denna debatt
              har varit ganska lång och omfattande, och jag tycker att den nu
              har kommit till en punkt då vi kan avsluta den.
            </seg>
          </u>
          <note type="speaker" n="182541c7">
            Anf. 28 KRISTER ÖRNFJÄDER (S) replik:
          </note>
          <u who="Q3845415" xml:id="i-95d898f5a5734339-6" n="d3c52cb8">
            <seg n="5cfb6309">
              Fru talman! Jag ser fram emot att vi får detta om elva dagar.
              Då får vi se om det finns anledning att återkomma i något läge.
            </seg>
          </u>
          <note n="7fe9bd98">
            Överläggningen var härmed avslutad.
          </note>
          <note n="197ea796">
            9 § Granskning av grönbok om klimat- och energipolitiken till
            2030
          </note>
          <note n="508df575">
            Föredrogs
          </note>
          <note type="speaker" n="8c8023ab">
            Anf. 29 INGEMAR NILSSON (S):
          </note>
          <u who="Q6010550" xml:id="i-394b2b0489f5748e-0" n="d4461a9f" next="i-7f962c64bbb9bfce-0">
            <seg n="102a8a0e">
              Fru talman! Vi ska nu debattera näringsutskottets utlåtande 24
              om granskning av EU-kommissionens grönbok om klimat- och energipolitiken
              till 2030.
            </seg>
          </u>
          <note n="1ce57882">
            Låt mig inledningsvis yrka bifall till reservation 1 som är gemensam
            för Socialdemokraterna, Miljöpartiet och Vänstern.
          </note>
          <u who="Q6010550" xml:id="i-7f962c64bbb9bfce-0" n="d4461a9f" prev="i-394b2b0489f5748e-0">
            <seg n="0ca02525">
              Fru talman! Inte sällan beskrivs utmaningarna att klara att möta
              och avvärja hoten mot de globala miljö- och klimatförändringarna
              som de största utmaningar som vi står inför. Det stämmer att de
              är svåra, tuffa och utmanande men inte desto mindre nödvändiga.
              Alternativen är nämligen så ohyggligt mycket värre.
            </seg>
            <seg n="d25d9c99">
              För att kunna bli framgångsrik inom klimat- och miljöområdet
              krävs naturligtvis internationella överenskommelser, eftersom
              merparten av de problem vi talar om i alla avseenden är gränsöverskridande.
            </seg>
            <seg n="be903448">
              Det faktum att EU för fem år sedan lyckades enas om de så kallade
              20-20-20-målen var ett framsteg i kampen för en klokare klimat-
              och energipolitik, i första hand på europeisk nivå.
            </seg>
            <seg n="509f73ec">
              Denna uppgörelse gav och ger en tydlig ram för energi- och klimatpolitiken
              fram till 2020. Mycket tyder på att EU kommer att klara åtminstone
              två av de tre mål som sattes upp. Målen för utsläppsreducering
              och andelen förnybar energiproduktion kommer att uppnås allt talar
              för det däremot inte målet om 20 procents energieffektivisering.
            </seg>
            <seg n="b02036e9">
              Fru talman! Den nu aktuella grönboken från EU är naturligtvis
              ett uttryck för kommissionens insikt om att nya mål för energi-
              och klimatpolitiken för tiden efter 2020 och för att nå målen
              till 2050 måste formuleras nu och att det är bråttom. Det är dags
              att ta nästa steg inom europeisk energi- och klimatpolitik. Vi
              har inte råd att vänta. Därför är kommissionens ambitionstakt
              vad avser tidplanen för nya förslag minst sagt ambitiös.
            </seg>
            <seg n="bc699876">
              Från vår sida hälsar vi med tillfredsställelse att kommissionen
              nu startar detta viktiga och nödvändiga arbete. Vi välkomnar därför
              också regeringens positiva inställning till ett bindande mål för
              minskningen av växthusgasutsläppen till 2030.
            </seg>
            <seg n="086b92cd">
              Vi anser dock att vi för att nå målet till 2050, det vill säga
              en minskning av utsläppen av växthusgaser med 8095 procent, inte
              bara behöver fastställa bindande mål för 2030 utan också slå fast
              mål för 2040. På så sätt kan vi skapa en tydlig utvecklingstrappa
              fram till 2050, och vi ger alla aktörer en bild av vad som krävs
              och vad som måste göras. Det är inte minst viktigt för att aktörerna
              inom energiområdet ska få stabila och fasta spelregler att förhålla
              sig till, eftersom det underlättar nödvändiga investeringar för
              framtiden. Det är investeringar som vi kommer att behöva om vi
              ska klara energi- och klimatutmaningarna och samtidigt skärpa
              konkurrenskraften för europeisk och svensk energisektor.
            </seg>
            <seg n="2d75b3ef">
              Vi menar också att målet till 2050 bör vara i den övre delen
              av målintervallet, det vill säga uppemot 95 procent.
            </seg>
            <seg n="ff236a6d">
              Fru talman! Vi socialdemokrater anser att Sverige ska stå för
              en progressiv energi- och klimatpolitik, en politik som vi ser
              också stärker vår konkurrenskraft och bygger broar till fler nya
              jobb och välfärd i Sverige.
            </seg>
            <seg n="4b929b14">
              Vi vill se ett fossilfritt samhälle och därför en långsiktigt
              förnybar energiproduktion. Vägen dit innebär inte bara tuffa utmaningar
              utan också stora möjligheter.
            </seg>
            <seg n="4e7da8d2">
              För att vi ska nå dessa nödvändiga mål krävs det tydliga, ambitiösa
              och bindande mål på fler områden än att minska utsläppen av växthusgaser.
            </seg>
            <seg n="d74165f8">
              Vi är fast övertygade om behovet av bindande mål även när det
              gäller andelen förnybar energiproduktion och inte minst när det
              gäller energieffektivisering.
            </seg>
            <seg n="6afab4cb">
              Regeringens och utskottsmajoritetens inställning att på djupet
              utreda och analysera behovet och konsekvenserna av bindande mål
              för förnybart och energieffektivisering är alldeles för passiv
              och visar på att man inte riktigt tror på politiken som verktyg
              för att förändra. Om vi ska lyckas klara de utmaningar vi har
              på energi- och klimatområdet kan politiken inte förhålla sig passiv
              utan måste gå före på vissa områden. Ett lyckat exempel har bland
              annat varit industrins energieffektiviseringsprogram.
            </seg>
            <seg n="f342e2eb">
              Visst är utredningar och analyser viktiga för att undvika suboptimeringar
              och andra negativa konsekvenser, och att säkra europeisk konkurrenskraft
              är självklart. Att ifrågasätta bindande mål på dessa områden är
              dock som vi ser det inte ett framkomligt alternativ.
            </seg>
            <seg n="bcd89245">
              Som ett exempel på hur man kan stimulera en satsning på produktion
              av förnybar energi har vi bland annat pekat på möjligheten att
              höja ambitionen inom ramen för det svensk-norska elcertifikatssystemet.
              Just det faktum att vi har saknat bindande mål för energieffektivisering
              under den innevarande perioden, samt regeringens näst intill reflexmässiga
              motstånd mot detta, tror vi sannolikt är starkt bidragande till
              att målet inte kommer att nås.
            </seg>
            <seg n="b9912bea">
              Kort sagt är vi övertygade om vikten och behovet av bindande
              mål på samtliga tre områden. Annars kommer den utveckling vi alla
              vill se inte att komma till stånd. Vi socialdemokrater är också
              fast övertygade om att detta, rätt utformat, mycket väl går att
              kombinera med bibehållen konkurrenskraft för svenskt och europeiskt
              näringsliv och inte minst för industrin. Att som majoriteten förespråkar
              göra ingenting, eller i varje fall väldigt lite, gagnar inte utvecklingen
              på något sätt inte för miljön och inte för Sveriges och Europas
              jobb och konkurrenskraft. Till den som förhåller sig passiv måste
              frågan ställas: Vad är alternativet?
            </seg>
            <seg n="4bebd468">
              Fru talman! Avslutningsvis ska jag säga någonting om behovet
              av satsningar på infrastrukturen inom det här området. Här ligger
              kanske en av de största, alternativt den största, utmaningen.
              Detta gäller såväl forskning och utveckling som ny teknik och
              investeringar.
            </seg>
            <seg n="543df7a6">
              För att nå de mål vi ställt upp kommer det att krävas mycket
              stora investeringar i infrastrukturen inom EU. Det handlar om
              förutsättningarna för en integrerad europeisk energimarknad, om
              leveranssäkerhet och om förutsättningar för ett nytt såväl produktionsmönster
              som konsumtionsmönster. Då är det viktigt att vi prioriterar satsningar
              och investeringar i infrastruktur som stöder den utveckling vi
              vill se, inte en utveckling som låser in Europa i ett fossilbränsleberoende.
            </seg>
          </u>
          <note n="869c69bf">
            Avslutningsvis, fru talman, yrkar jag än en gång bifall till
            reservation 1.
          </note>
          <note type="speaker" n="2ef5faf0">
            Anf. 30 LISE NORDIN (MP):
          </note>
          <u who="Q4970036" xml:id="i-956f772315ba2549-0" n="bac68886" next="i-6b8ed66e4b86b6b9-0">
            <seg n="d4a42978">
              Fru talman! Vi debatterar i dag EU-kommissionens grönbok om ett
              klimat- och energiramverk till 2030, vilket ska staka ut vägen
              till en ny uppgörelse kring energi- och klimatpolitiken bland
              EU:s medlemsländer.
            </seg>
            <seg n="2e5270db">
              Alliansregeringen säger ofta att klimat- och miljöutmaningen
              är för stor för att bara Sverige ska agera och att det behövs
              politiska beslut på en högre nivå, såsom i EU. När vi nu fastställer
              den svenska ståndpunkten om EU:s nya klimat- och energimål till
              2030 väljer dock alliansregeringen att inte ställa sig bakom de
              medlemsländer som vill ha skarpa mål för klimat, förnybar energi
              och energieffektivisering. Miljöpartiet har högre ambitioner än
              så.
            </seg>
            <seg n="1b150012">
              Den svenska regeringen väljer att inte stödja nya bindande mål
              om förnybar energi och energieffektivisering till år 2030 utan
              skriver bara vagt att man vill utreda frågan vidare trots att
              regeringen samtidigt konstaterar att de bindande målen för år
              2020 har varit avgörande för utvecklingen av förnybar energi hittills.
              Ska detta tolkas som att regeringen sänker ambitionerna för förnybar
              energi? Om de nuvarande målen är en förklaring till att den förnybara
              energin utvecklas som hittills och regeringen inte förespråkar
              en fortsättning på de målen är frågan vad regeringen ser för framtid
              för den förnybara energin i Sverige och Europa.
            </seg>
            <seg n="27a07929">
              Sverige ligger långt fram vad gäller utvecklingen av förnybar
              energi, tack vare goda förutsättningar och en historisk utbyggnad
              av förnybar energi. Med halva energisystemet förnybart är det
              dock fortfarande hälften av vår energi som inte är hållbart producerad.
              I dag är energisystemen alltmer integrerade, och energimixen kan
              inte enbart studeras utifrån ett nationellt perspektiv. Om Sverige
              använder energin smartare och därmed kan minska energianvändningen
              kan vi, i kombination med en ökad förnybar energiproduktion, ge
              ett viktigt bidrag för klimatet genom att exportera förnybar el
              till de länder som i dag har kolkraft.
            </seg>
            <seg n="b36a170e">
              Att regeringen inte väljer att stödja bindande mål för förnybar
              energi och energieffektivisering är olyckligt både för klimatet
              och för företagens möjlighet att skapa nya, gröna jobb. EU-kommissionen
              skriver i grönboken att minst 30 procent förnybar energi krävs
              till år 2030 för att vi ska klara tvågradersmålet. Ett mål om
              minskade klimatutsläpp stärks om det backas upp av mål om förnybar
              energi och energieffektivisering. Europa står inför stora investeringar
              i ny energi- och elproduktion. Att bygga förnybar energi, som
              solenergi och vindenergi, är billigare än ny kärnkraft, och politiken
              behöver vara tydlig med att det är mot ett helt förnybart energisystem
              vi ska gå.
            </seg>
            <seg n="7b915e2a">
              Den kilowattimme som inte behöver produceras är alltid den billigaste
              och miljövänligaste. En analys av målen till 2020 visar att energieffektiviseringsmålet
              om 20 procent inte kommer att nås, och en förklaring är att det
              målet till skillnad från de andra två inte var bindande. I utvärderingen
              av de tre mål vi har under den här perioden är det tydligt att
              det är målen som är bindande som ger effekt. Just därför behöver
              vi nya bindande mål till 2030.
            </seg>
            <seg n="686af946">
              Det behövs också en politik för att hushåll och företag ska kunna
              minska sin energianvändning och sänka kostnaden på sin elräkning.
              Miljöpartiet föreslår tillsammans med Socialdemokraterna och Vänsterpartiet
              tre bindande mål för klimat, förnybar energi och energieffektivisering.
              Vi är eniga om att målet är ett fossilfritt samhälle där energisystemet
              är till hundra procent förnybart.
            </seg>
            <seg n="342981a8">
              EU:s klimatmål för 2030 måste vara mer ambitiöst än det kommissionen
              föreslagit för att det ska bli möjligt att nå målet med utsläppsminskningar
              på 8095 procent till 2050. Vi förespråkar att klimatmålet till
              2030 sätts för att ge förutsättningar att nå det högre spannet
              av målet. När det är de rika länderna som både historiskt och
              i dag står för de största klimatutsläppen är det också där ledarskapet
              behöver finnas.
            </seg>
            <seg n="aac45b7a">
              Miljöpartiet vill att Sverige på allvar sätter fart på investeringarna
              i förnybar energi, infrastruktur och energieffektivisering. Omställningen
              till ett hållbart samhälle är inte en kostnad utan en investering.
            </seg>
          </u>
          <note n="69835ba1">
            Fru talman! Jag yrkar bifall till reservation 1.
          </note>
          <u who="Q4970036" xml:id="i-6b8ed66e4b86b6b9-0" n="bac68886" prev="i-956f772315ba2549-0">
            <seg n="a187a9e8">
              (Applåder)
            </seg>
          </u>
          <note type="speaker" n="6ac763be">
            Anf. 31 ANNA HAGWALL (SD):
          </note>
          <u who="unknown" xml:id="i-f158693821a2d8c4-0" n="d96109fd">
            <seg n="a6003962">
              Fru talman! Jag vill börja med att yrka bifall till reservation
              2.
            </seg>
            <seg n="299e7332">
              För att Sverige ska kunna upprätthålla en hög internationell
              konkurrenskraft och levnadsstandard måste energipolitiken inriktas
              på att säkerställa en prisvärd, stabil och tillförlitlig energiförsörjning
              för såväl hushåll som näringsliv. Vi ser vikten av att en nation
              har kontroll över sin egen energiförsörjning, men detta utesluter
              inte att energisystem kan delas och utvecklas genom samarbete
              mellan nationer, till exempel i Sveriges närområde.
            </seg>
            <seg n="8e23c938">
              Jag och Sverigedemokraterna föredrar en hög grad av självförsörjning
              och att det svenska energisystemet utvecklas med fokus på leveranssäkerhet
              och miljöansvar. Jag är i grunden positiv till att det tas fram
              en handlingsplan för en långsiktig och hållbar klimat- och energipolitik
              med utgångspunkt i vad som sägs i kommissionens grönbok. Jag har
              dock ett antal synpunkter på grönboken och är i några avseenden
              djupt kritisk till vissa centrala frågor som tas upp.
            </seg>
            <seg n="0c2d67fa">
              De så kallade 20-20-20-målen är en god grund för nya mål, men
              för att säkerställa ett realistiskt och förankrat förslag behövs
              det en utvärdering av de åtgärder som har vidtagits för att nå
              dessa mål. I beräkningarna måste de mål som faktiskt har uppnåtts
              vägas mot effekterna på den europeiska konkurrenskraften, förekomsten
              av så kallat koldioxidläckage, infrastrukturinvesteringar samt
              elnätens funktion och kapacitet.
            </seg>
            <seg n="c7c803a8">
              En viktig utgångspunkt för Sverigedemokraternas klimatpolitik
              är att Sverige tar ett stort ansvar genom i stort sett koldioxidfri
              energiproduktion. Att vi tvingas ta ett oproportionerligt större
              ansvar än vi redan i dag gör ser jag dock som tillväxthämmande.
            </seg>
            <seg n="50fef3d1">
              Det är positivt att ramen för 2030 bygger på långsiktighet och
              att man är inriktad mot ett mål om internationella avtal. Det
              saknas dock närmare preciseringar av vilka marknadsaktörer som
              kommer att tvingas bära kostnaderna för att nå målet.
            </seg>
            <seg n="f7908ded">
              Fru talman! Det är av största vikt att konkurrenskraften för
              såväl den svenska som den europeiska industrin inte försämras
              i en sådan utsträckning att koldioxidgenererande produktion flyttas
              till länder med en mindre ambitiös klimatpolitik eller där miljöhänsyn,
              arbetsrätt och mänskliga rättigheter är åsidosatta. EU kan mycket
              väl ta en ledande roll i internationellt samarbete gällande utsläpp
              av växthusgaser, men att EU ska gå före och ställa ännu hårdare
              krav på medlemsstaternas industri i förhållande till den globala
              marknaden ser jag som långsiktigt orealistiskt och ogynnsamt för
              det globala klimatarbetet.
            </seg>
            <seg n="0b0ec06a">
              Mot bakgrund av att koldioxidutsläppen ökar markant på andra
              håll i Europas omvärld anser jag att det bör göras en djupare
              konsekvensanalys av en för ambitiös europeisk klimatpolitik. Jag
              vill även påminna om den hållning som Sverigedemokraternas representant
              i utskottet intog i samband med att riksdagen behandlade kommissionens
              energifärdplan för 2050. Innebörden är att jag inte anser att
              det ska slås fast ett sådant bindande mål för energieffektivisering
              på EU-nivå. Jag finner heller ingen anledning att uppmana kommissionen
              att utreda ett sådant mål ytterligare.
            </seg>
            <seg n="3a0fb53b">
              Min hållning är i stället att energieffektivisering visserligen
              bör ses som en angelägen åtgärd men att det ska vara en fråga
              för de enskilda medlemsstaterna att utforma målen och att göra
              det på marknadsmässiga villkor. Villkoren är helt enkelt alltför
              olika i EU:s medlemsstater för att effektiva gemensamma normer
              och system ska kunna appliceras.
            </seg>
            <seg n="ea63afda">
              Däremot anser jag att koldioxidbeskattning av nettoutsläpp är
              ett ekonomiskt styrmedel som är användbart för att klara klimatmålen.
              EU bör också utforska möjligheten att beakta koldioxidutsläpp
              vid fastställandet av tariffer för import av varor. Ett gemensamt
              internationellt pris på koldioxid är ett steg i rätt riktning.
              Detta ska fastställas i samförstånd på internationell basis med
              bindande avtal mellan ledande nationer eller mellan olika sektorer.
            </seg>
            <seg n="c1f947c6">
              Beroendet av fossila bränslen måste på sikt brytas. För att Sverige
              ska kunna minska sina växthusgasutsläpp kommer kärnkraften att
              spela en viktig roll. En satsning på ny kärnkraftsteknik bör därför
              vara en naturlig ledstjärna även i EU:s fortsatta arbete med att
              minska växthusgasutsläppen.
            </seg>
            <seg n="bdbed2ca">
              Fru talman! För att EU ska kunna ha en säker tillgång till energi
              är det önskvärt att beroendet av import från instabila stater
              minskas och att sådan import på sikt helt fasas ut. Det är av
              särskild vikt att beroendet av importerad gas inte ökar och att
              de nationella energiförsörjningsplanerna inte blir beroende av
              andra nationers energiförsörjningsplaner.
            </seg>
            <seg n="1da89f67">
              Ett viktigt steg är att varje medlemsstat strävar mot att vara
              självförsörjande när det gäller elproduktion. Priset på el ökar,
              och de europeiska elnätens kapacitet har nått sin gräns. Därutöver
              planeras en stor utbyggnad av intermittenta energislag, och behovet
              av ytterligare investeringar i den decentraliserade infrastrukturen
              ökar.
            </seg>
            <seg n="662692ba">
              Detta kan komma att medföra oerhörda kostnader men även innebära
              problem för en del närliggande nationer då deras elnätskapacitet
              belastas till bristningsgränsen av energipikar som bland annat
              härrör från vindkraften. Enligt min uppfattning bryts inte fossilbränsleberoendet
              mest effektivt genom kraftfulla subventioner till intermittent
              energiproduktion. EU bör således fasa ut subventioner för vissa
              intermittenta energislag och i stället säkerställa tillgången
              på bas- och reglerkraft.
            </seg>
            <seg n="ca3a2d05">
              Avslutningsvis vill jag betona att det är av stor vikt att Sveriges
              kapacitet för elöverföring till Europa inte förstärks innan vår
              nationella kapacitet är fullt utbyggd, detta för att sydsvenska
              elkonsumenter ska slippa drabbas av ett högre elpris som en följd
              av ökad efterfrågan i övriga Europa.
            </seg>
            <seg n="5740f115">
              Sammanfattningsvis gäller följande för EU:s energisituation:
            </seg>
            <seg n="1cf0b1bf">
              Fru talman! Det viktigaste i och med detta är att vi vill minska
              utsläppen och inte flytta problemet till en annan sida av jordklotet
              samt att säkerställa vår konkurrens.
            </seg>
            <seg n="299079a1">
              När jag ändå har ordet vill jag tacka utskottet för gott samarbete
              och för att ni i utskottet har tagit emot mig med förståelse och
              tålamod och hjälpt mig.
            </seg>
            <seg n="59f0324d">
              Jag önskar er alla en trevlig sommar.
            </seg>
          </u>
          <note type="speaker" n="8f9394d5">
            Anf. 32 JENS HOLM (V):
          </note>
          <u who="Q946708" xml:id="i-55460d1739c3314e-3" n="a97c2bbc">
            <seg n="652613b3">
              Fru talman! Ledamöter, åhörare! För några veckor sedan nåddes
              vi av nyheten att andelen koldioxid i atmosfären hade passerat
              400 miljondelar. Det är en nivå som inte har funnits på vår jord
              på hundratusentals år. Vi vet att klimatförändringarna redan i
              dag får helt förödande konsekvenser, i synnerhet för människor
              som lever på den fattiga delen av vårt jordklot. Människor drabbas
              av extrema väder som översvämningar, havsnivåhöjning och extrem
              hetta. Det solklara budskapet till oss som har möjlighet att påverka
              därför att vi är lagstiftare är att vi måste göra mer och göra
              det snabbare.
            </seg>
            <seg n="0cb8bbfa">
              EU har kommit med en grönbok över EU:s klimat- och energipolitik.
              EU ställer sig ett antal frågor, bland annat om EU borde ha ett
              nytt klimatmål till 2030. Behövs det bindande mål för förnybar
              energi? Behövs det bindande mål för energieffektivisering? Man
              tar upp det faktum att EU-länderna i dag, för att nå sina utsläppsmål,
              gör uppköp av utsläppskrediter i andra länder.
            </seg>
            <seg n="6eea4822">
              Jag tycker att den här grönboken är mycket intressant och väcker
              en mängd frågor om hur vi bedriver vår klimat- och energipolitik.
              Självklart borde vi utifrån all den klokskap vi får fatta beslut
              om hur vi ska gå vidare. Det gör vi i viss mån i och med det här
              betänkandet. Vi inom Vänsterpartiet, Miljöpartiet och Socialdemokraterna
              har lämnat en reservation som jag snart ska återkomma till.
            </seg>
            <seg n="6781f42e">
              Vi i Vänsterpartiet tycker att det är självklart att vi ska ha
              ett bindande utsläppsmål till 2030. Vi tycker också avseende bindande
              mål till 2050 att vi borde befinna oss i det övre spannet när
              det gäller minskningar på mellan 80 och 95 procent. I den rödgröna
              reservationen tar vi upp att det behövs bindande mål för utsläppsminskningar
              till 2030. Vi vill ha bindande mål för hur mycket förnybar energi
              som ska produceras inom EU, och vi vill ha bindande mål för energieffektivisering.
            </seg>
            <seg n="f3e08c49">
              När det gäller hur regeringen och regeringspartiernas representanter
              i kammaren svarar på detta blir jag besviken. Jag blir också ganska
              förvånad. Man svarar visserligen att man vill ha bindande mål
              för utsläppsminskningar till 2030. Där är vi överens, även om
              vi kanske inte är överens om hur ambitiösa målen ska vara. Men
              jag förstår verkligen inte varför man i dagsläget inte vill ha
              bindande mål för energieffektivisering och för hur mycket förnybar
              energi som ska produceras. Vi har sådana bindande mål i dag. Dessa
              gäller fram till 2020. Snart är vi vid 2020, och för Sveriges
              del gällande produktionen av förnybar energi har vi redan uppnått
              vårt mål. Vi passerade nyligen 50 procent produktion av förnybar
              energi.
            </seg>
            <seg n="ab2cc2e5">
              Det känns märkligt att regeringen svarar att man vill utreda
              vidare huruvida vi ska ha bindande målsättningar på de här områdena.
              Vi ska komma ihåg att för varje år som regeringen sitter ned och
              utreder detta tappar vi ett år av tempo i klimat- och energiarbetet.
              Som jag inledde med att säga har vi inte tid att tappa mer tid,
              för utsläppen i världen är så stora och har ökat så snabbt.
            </seg>
            <seg n="781fbb66">
              Grönboken tar också upp det faktum att många europeiska länder
              uppnår sina klimatmål genom att de köper upp utsläppskrediter
              i andra länder. Sverige är ett av de EU-länder som köper upp mest
              utsläppskrediter i andra länder. Hela 30 procent av våra minskningsambitioner
              åstadkommer vi genom att vi köper upp krediter i Kina, Indien
              och andra länder. Vi ska komma ihåg att när vi gör det innebär
              det att investeringar inte blir av i Sverige. Den stora omställningen
              stannar upp eftersom vi i stället gör investeringarna i andra
              länder.
            </seg>
            <seg n="c0d06294">
              Vi ska också komma ihåg att det är svårt att beräkna värdet av
              uppköpen av utsläppskrediterna. Blir det några minskningar av
              över huvud taget? Tyska Öko-Institut gjorde en stor utvärdering
              av de så kallade CDM-projekten och kom fram till att ungefär 40
              procent av projekten inte kan klassas som additionella, och additionella
              innebär de facto att de bidrar till utsläppsminskningar.
            </seg>
            <seg n="5b9030a4">
              Vi i Vänsterpartiet tycker att det är jätteviktigt att vi samarbetar
              med andra länder. Därför avsätter vi ett separat klimatbistånd
              för att hjälpa utvecklingsländer att anpassa sina samhällen till
              ett förändrat klimat och att minska sina utsläpp. Men våra klimatmål,
              som vi klubbar här i kammaren, ska vi uppnå på hemmaplan. Vi ska
              inte uppnå våra klimatmål genom att köpa upp utsläppskrediter.
              Det som grönboken tar upp i det avseendet är väldigt bra, och
              det som EU-diskussionen mycket handlar om är just att man ska
              klara sina utsläppsåtaganden på hemmaplan, inte genom uppköp av
              billiga utsläppskrediter. Detta är också något som vi rödgröna
              tar upp i vår reservation.
            </seg>
            <seg n="4001009a">
              Med detta vill jag yrka bifall till reservation 1.
            </seg>
          </u>
          <note type="speaker" n="a2669b53">
            Anf. 33 CECILIE TENFJORD-TOFTBY (M):
          </note>
          <u who="Q4982318" xml:id="i-3d70413c8f5d15b4-0" n="0db0445c">
            <seg n="0a35ad46">
              Fru talman! Det är viktigt att sätta upp mål, och det är minst
              lika viktigt att ha en plan för hur man ska nå målen. EU:s 2020-mål
              har gjort att Sverige och övriga EU har tagit viktiga och nödvändiga
              steg mot ett mer hållbart samhälle.
            </seg>
            <seg n="9ef5810a">
              Nu närmar 2020 sig, som flera talare har nämnt här tidigare,
              och för att den positiva utvecklingen inte ska stanna upp, eller
              i sämsta fall vända, är det nu angeläget att EU startar arbetet
              med att ta fram nya mål och verktyg för att nå dem.
            </seg>
            <seg n="d4bc69dd">
              Vi är här i kammaren i dag för att debattera EU-kommissionens
              grönbok om klimat- och energipolitiken till 2030. Det är ett ramverk
              som ska säkra utvecklingen mot ett samhälle som ska klara av 2050-målen
              om en maximal temperaturhöjning med två grader och en minskning
              av utsläppen med 8095 procent.
            </seg>
            <seg n="ed05473d">
              EU-kommissionen lyfter fram tre viktiga orsaker till att det
              är angeläget att vi redan nu kommer fram till nya mål inom unionen.
            </seg>
            <seg n="9289d66b">
              Vi har långa investeringscykler på energisidan som gör att vi
              måste ha långsiktiga förutsättningar.
            </seg>
            <seg n="3c9c5dac">
              Vi måste ha ett förtydligande av målen som gynnar efterfrågan
              på effektiv och koldioxidsnål teknik och som är bra för forskning,
              utveckling och innovation inom EU.
            </seg>
            <seg n="96645f74">
              EU behöver komma fram till svar på ett antal olika frågor innan
              de internationella klimatförhandlingarna drar i gång 2015.
            </seg>
            <seg n="5632180a">
              2030-ramverket behövs för att hindra klimatförändringar med katastrofala
              följder. Det tror jag att majoriteten av oss härinne i dag är
              helt överens om. Då är frågan: Vilka verktyg fungerar bäst, och
              hur ska färdplanen se ut?
            </seg>
            <seg n="ca4da37f">
              Fru talman! EU:s 2020-mål blev framförhandlade i en tid då förutsättningarna
              såg helt annorlunda ut än i dag. Sedan 2008 och 2009 har världen
              upplevt en finanskris och en efterföljande lågkonjunktur som har
              påverkat alla områden av vårt samhälle. När EU-kommissionen nu
              skickar ut sin grönbok för diskussioner runt om i Europa bär frågorna
              som EU-kommissionen vill ha svar på stark prägel av just detta.
            </seg>
            <seg n="e559a807">
              Centrala frågor i grönboken är: Vilka mål ska vi ha? Och ska
              målen vara bindande?
            </seg>
            <seg n="e8591f45">
              Om detta råder det just nu delade meningar. Runt om i Europa
              diskuteras bindande eller icke bindande mål. Storbritannien vill
              ha ambitiösa utsläppsmål, men inget nytt mål för förnybart. Tyskland
              vill ha bindande mål om förnybart, men inget bindande utsläppsmål.
              Storbritannien får stöd från länder som Polen, Tjeckien, Ungern,
              Spanien och ett antal flera länder. Frankrike verkar just nu stå
              närmare Storbritannien än Tyskland. Avgörande för vilka mål länderna
              vill ha är troligtvis beroende av deras egen inhemska energiproduktion.
            </seg>
            <seg n="acc72dd8">
              Klart är i alla fall att det har skett en förskjutning från att
              prioritera klimatfrågorna högt till att låta dem komma i andra
              hand efter frågorna om ekonomisk återhämtning och tillväxt. Ur
              klimatperspektiv är detta olyckligt, men ur ett samhällsekonomiskt
              perspektiv kan det just nu framstå som rent logiskt i Europasammanhang.
              Det är därför i detta skede mycket viktigt att de många frågor
              som EU-kommissionen ställer i sin grönbok blir noggrant genomgångna
              och diskuterade för att vi ska komma fram till mål och verktyg
              som är kostnadseffektiva och gynnar den ekonomiska tillväxten
              i Europa lika mycket som klimatet. Faran är nämligen överhängande
              att förhandlingarna rasar ihop om enskilda länder fruktar att
              deras konkurrenskraft, deras arbetstillfällen och deras välfärd
              är i fara.
            </seg>
            <seg n="4cc980a0">
              Sverige ska vara ledande i förhandlingarna. Jag har ingen annan
              åsikt än tidigare talare om just detta. Vi är också ett av de
              länder som har bäst förutsättningar för att åstadkomma högt satta
              mål, då vi med alliansregeringen har klarat oss genom finanskris
              och lågkonjunktur betydligt bättre än de flesta av våra EU-grannar.
            </seg>
            <seg n="af7fdbcd">
              Vi måste dock vara medvetna om att situationen ser desto mörkare
              ut hos andra medlemsländer. Vi måste söka en möjlig väg framåt,
              så att vi kan komma fram till den färdplan som Europa och världen
              behöver.
            </seg>
            <seg n="d554b42d">
              Fru talman! Konkurrenskraft och försörjningstrygghet är två ord
              som tillsammans med bland annat klimatutmaningar, energieffektivisering
              och ny grön elproduktion återkommer i grönboken.
            </seg>
            <seg n="9f0fb079">
              Det talas om synergieffekter, men det talas också om målkonflikter
              och om medlemsstaternas olika handlingsförmågor.
            </seg>
            <seg n="80ea8aa4">
              Regeringen slår i sitt preliminära ställningstagande fast att
              det är av största angelägenhet att klimat- och energiramverket
              för 2030 bör slås fast så snart som möjligt. Den svenska regeringen
              förespråkar bindande utsläppsmål, men vill ha en genomgång av
              de energipolitiska målen innan eventuella beslut om bindande mål
              för förnybart och energieffektivisering fattas.
            </seg>
            <seg n="86db49d0">
              Jag vill därför motsätta mig delar av oppositionen som i denna
              talarstol har påstått att den svenska regeringen är emot bindande
              mål när det gäller grön elproduktion och energieffektivisering.
            </seg>
            <seg n="dc46de6c">
              Även den svenska ståndpunkten lyfter fram vikten av att ha ett
              tydligt europeiskt ramverk innan de internationella klimatförhandlingarna
              drar i gång 2015.
            </seg>
            <seg n="47127df7">
              Ändrade omvärldsförutsättningar nämner regeringen i sitt utlåtande
              och ber kommissionen att ta hänsyn till dessa, och jag håller
              med. Det är viktigt att se att världen har förändrats sedan de
              förra klimat- och energiförhandlingarna i EU när det gäller ekonomi
              och även när det gäller tillgången till olika energikällor. Men
              att ta hänsyn till betyder inte att sänka ambitionsnivån, utan
              det betyder att man ska arbeta med de förutsättningar som finns.
            </seg>
            <seg n="4f134b21">
              Fru talman! Utmaningarna är många, men så även möjligheterna,
              möjligheterna för att Europa genom väl avvägda mål och effektiva
              verktyg kan bli världsledande inte bara i klimatarbetet utan också
              när det gäller modern grön tillväxt.
            </seg>
            <seg n="fdd12104">
              Att viljan och initiativen finns såg jag själv förra veckan när
              jag avslutade mitt arbete som ordförande för en arbetsgrupp inom
              Östersjösamarbetet, BSPC. Vi lämnar nu ifrån oss ett antal rekommendationer
              och en manual med goda exempel på grön tillväxt och energieffektivisering.
              En extra styrka med exemplen i best practice-manualen, som vi
              kallar den, är att de visar att det finns åtgärder som kan genomföras
              i samtliga länder, fast inte alla åtgärder i alla länder. Det
              är en lista som lyfter upp våra olika förutsättningar och tydliggör
              att olika förutsättningar inte är en ursäkt för att inte göra
              något.
            </seg>
            <seg n="b5a2284f">
              De rekommendationer som vi lämnar ifrån oss stämmer till stor
              del överens med EU:s prioriteringar, som är infrastruktur, forskning
              och utveckling samt inte minst kunskapsutbyte. En del av det viktiga
              arbete som nu görs och kommer att göras inom klimatområdet handlar
              om medvetandegörandet bland våra invånare. Jag talade med borgmästaren
              på Bornholm, och hon sade något mycket klokt: Om inte människorna
              som berörs förstår varför saker behöver göras kommer vi aldrig
              att åstadkomma det vi måste göra. Jag tycker att hon är en mycket
              klok kvinna, och jag låter hennes ord avsluta mitt anförande.
            </seg>
            <seg n="54b8a2ae">
              Allra sist vill jag önska fru talmannen en riktig trevlig sommar.
            </seg>
          </u>
          <note n="15da5ac5">
            I detta anförande instämde Hans Rothenberg och Boriana Åberg
            (båda M).
          </note>
          <note type="speaker" n="c8ea9a9e">
            Anf. 34 LISE NORDIN (MP) replik:
          </note>
          <u who="Q4970036" xml:id="i-ebbfd7fa14f35b38-0" n="bac68886">
            <seg n="749fdaa0">
              Fru talman! Jag hör Cecilie Tenfjord-Toftby säga att ländernas
              ståndpunkt i den här frågan troligtvis påverkas av vad de har
              för nationella förutsättningar. Jag delar helt den bilden. Det
              är tydligt att de länder som i dag vill bygga ny kärnkraft är
              kritiska till ett bindande mål om förnybar energi. Sverige har
              ovanligt goda förutsättningar för både förnybar energi och energieffektivisering,
              vilket gör att jag blir extra förvånad över att den svenska regeringen
              inte ställer sig bakom de medlemsländer som säger att de vill
              ha bindande mål om förnybar energi och effektivisering.
            </seg>
            <seg n="e7667edd">
              När det gäller utskottets ställningstagande och alliansregeringens
              ståndpunkt tycker jag att det man skriver i betänkandet talar
              för att man vill ha bindande mål för förnybar energi och effektivisering,
              men man landar inte i den slutsatsen. Det gör mig förvånad. Bland
              annat skriver man att satsningar på förnybar energi och energieffektivisering
              kommer att vara viktiga för att uppnå målet om minskade utsläpp
              av växthusgaser. Vidare skriver man att de nuvarande EU-målen
              vad gäller förnybar energi varit avgörande för den goda utveckling
              vi hittills har sett.
            </seg>
            <seg n="125c4f0f">
              Varför väljer man då att inte ställa sig bakom de länder i EU
              som vill ha bindande mål för förnybar energi och energieffektivisering?
            </seg>
          </u>
          <note type="speaker" n="06f6bb45">
            Anf. 35 CECILIE TENFJORD-TOFTBY (M) replik:
          </note>
          <u who="Q4982318" xml:id="i-3d70413c8f5d15b4-1" n="0db0445c">
            <seg n="b05934ca">
              Fru talman! I den svenska ståndpunkten står att ett eventuellt
              förslag om bindande mål för andelen förnybar energi och energieffektivisering
              för 2030 behöver analyseras vidare för att ett principiellt ställningstagande
              ska kunna göras. Särskild uppmärksamhet i den fördjupade analysen
              bör ges interaktionen med klimatpolitiken, speciellt EU:s system
              för handel med utsläppsrätter.
            </seg>
            <seg n="09ef16aa">
              I grönboken lyfter kommissionen fram både synergieffekter och
              målkonflikter, vilket jag tog upp i mitt anförande. Jag tycker
              därför, fru talman, att det är klokt att den svenska regeringen
              i sin ståndpunkt talar om att det är viktigt att vi analyserar
              både synergieffekter och målkonflikter. Om vi fastställer bindande
              mål inom EU:s 2030-mål som inte ger synergieffekter, utan tvärtom
              kan medföra målkonflikter, motarbetar dessa mål och verktyg varandra.
              Vi får en ineffektivitet när det gäller kostnader. Vi får överlappande
              system som inte ger den effekt som vi vill ha. Det riskerar att
              skapa ett motstånd mot de åtgärder som vi måste vidta för att
              uppnå tvågradersmålet och målet om 8095 procents energieffektivisering.
            </seg>
          </u>
          <note type="speaker" n="98705715">
            Anf. 36 LISE NORDIN (MP) replik:
          </note>
          <u who="Q4970036" xml:id="i-ebbfd7fa14f35b38-1" n="bac68886">
            <seg n="cf628dfb">
              Fru talman! Jag lyckas inte greppa hur regeringen resonerar i
              den här frågan. Det faktum att utskottet fick regeringens ståndpunkt
              väldigt sent tolkar jag som att regeringspartierna har olika ståndpunkter,
              och det är förstås inget konstigt med det. Men jag förstår inte
              vilka målkonflikter man ser eftersom man skriver att satsningar
              på förnybar energi och effektivisering är viktiga för att uppnå
              målet om minskade växthusgasutsläpp. I sina egna texter skriver
              majoriteten att de tre målen hänger ihop. Den bilden delar jag.
              Därför förstår jag inte varför man inte ställer sig bakom de medlemsländer
              som vill ha bindande mål. Medan den svenska regeringen vill utreda
              vidare tappar vi fart i den viktiga klimat- och energiomställningen.
            </seg>
            <seg n="2cd46535">
              I utskottets ställningstagande kan vi också läsa att utskottet
              vill att klimatmålet ska uppfyllas på ett kostnadseffektivt sätt.
              Om vi tittar på vad priset är för att bygga ny förnybar energi
              jämfört med att bygga ny kärnkraft kan vi se att det mest kostnadseffektiva
              sättet att nå klimatmålen är att bygga förnybar energi. Det är
              också kostnadseffektivt att använda energi på ett smartare sätt
              och att minska energianvändningen. Det säger sig självt. Att sätta
              upp ett bindande mål både för förnybar energi och för effektivering
              skulle alltså på ett kostnadseffektivt sätt hjälpa oss att nå
              vårt klimatmål.
            </seg>
            <seg n="78b31e62">
              Jag hoppas att Cecilie Tenfjord-Toftby kan ge mig klarhet i varför
              regeringen inte ställer sig bakom de länder som vill ha tydliga
              mål så att vi kan nå både energi- och klimatmålen.
            </seg>
          </u>
          <note type="speaker" n="820d6d29">
            Anf. 37 CECILIE TENFJORD-TOFTBY (M) replik:
          </note>
          <u who="Q4982318" xml:id="i-3d70413c8f5d15b4-2" n="0db0445c">
            <seg n="06165a66">
              Fru talman! Jag är inte helt säker på att Lise Nordin sett hur
              de olika länderna inom EU ställer sig när det gäller önskan om
              bindande mål för förnybar energi. Det finns nämligen stor oenighet
              inom EU där stora länder inte ställer sig bakom förslaget om bindande
              mål för förnybar energi.
            </seg>
            <seg n="e042046c">
              Jag vill påpeka att vi i dag diskuterar EU:s grönbok om energin
              för 2030, inte den inhemska svenska energipolitiken. När det gäller
              den inhemska svenska energipolitiken är jag helt övertygad om
              att alliansregeringens strävan att få mer förnybart in i systemet
              kommer att fortsätta. Här visar regeringen att den är medveten
              om att det i Europa inte finns enighet. Tvärtom råder stor oenighet
              kring målen om mer förnybart i nätet.
            </seg>
            <seg n="e33b584a">
              Att gå fram den vägen tror jag är det bästa. Genom att vara öppna
              och se hur vi bäst når fram till det mest kostnadseffektiva sättet
              att få förnybart i nätet blir det mindre motstånd från de länder
              som i dag är uttalat motståndare till det bindande målet. Det
              är den rätta vägen att gå framåt.
            </seg>
            <seg n="aed27755">
              När det gäller mer förnybart i nätet tror jag att danskarna förra
              veckan fick en smärre chock när de insåg att det skulle kosta
              88 kronor att tvätta kläder och torka dem i torktumlare beroende
              på att de just nu har mer förnybart i nätet än vad deras bas-
              och reglerkraft klarar av.
            </seg>
          </u>
          <note type="speaker" n="70676bf0">
            Anf. 38 JENS HOLM (V) replik:
          </note>
          <u who="Q946708" xml:id="i-55460d1739c3314e-4" n="a97c2bbc">
            <seg n="76ab44fa">
              Fru talman! Om inte här, var? Om inte nu, när? Om inte vi, vem?
              Orden är den filippinske chefsförhandlarens vid klimattoppmötet
              i Doha i december i fjol. Naderev Saño, som han heter, talade
              inför den samlade kåren av klimat- och miljöpolitiker samt experter.
              Två dagar tidigare hade en tyfon svept över södra Filippinerna
              och skapat stor förödelse. Saño ansåg att sådana extrema väderfenomen
              är en följd av ett förändrat klimat och att hans land och andra
              fattiga länder är de som drabbas. Därför vill jag fråga Cecilie
              Tenfjord-Toftby hur länge man inom regeringen tänker utreda frågan
              om bindande mål för energieffektivisering och förnybar energi
              på EU-nivå.
            </seg>
            <seg n="11a598a6">
              För ett tag sedan lade EU-kommissionen fram ett konkret förslag
              om att reformera handelssystemet med utsläppsrätter. Det ska ju
              vara EU:s viktigaste styrmedel för att minska utsläppen på EU-nivå
              och tas också upp i det nu aktuella betänkandet. De svenska moderaterna
              röstade ned den ganska modesta reformen. Jag undrar om Cecilie
              tänkt ta upp frågan inom Moderaterna så att de röstar rätt nästa
              gång.
            </seg>
          </u>
          <note type="speaker" n="f2328d30">
            Anf. 39 CECILIE TENFJORD-TOFTBY (M) replik:
          </note>
          <u who="Q4982318" xml:id="i-3d70413c8f5d15b4-3" n="0db0445c">
            <seg n="cf4cd70a">
              Fru talman! Svaret på Jens Holms första fråga är enkelt. Det
              är inte den svenska regeringen som ska utreda. I skrivelsen säger
              regeringen följande: Regeringen uppmanar kommissionen att utreda
              för- och nackdelar med energipolitiska mål. Det är alltså kommissionen
              som ska utreda detta. Som jag påpekade i replikskiftet med Lise
              Nordin står vi i denna kammare i dag för att diskutera EU:s grönbok,
              och det handlar om samtliga medlemsländer i Europeiska unionen,
              inte enbart om den svenska energipolitiken.
            </seg>
            <seg n="664bc66f">
              När det gäller den svenska energipolitiken har vi ett tydligt
              ställningstagande: Vi vill ha mer förnybart i nätet och mer förnybar
              energiproduktion. Genom vårt elcertifikatssystem sker en ständigt
              ökande produktion av förnybart i det svenska elnätet, och så kommer
              det också att vara.
            </seg>
            <seg n="767532d0">
              Men jag upprepar att vi är här i dag för att diskutera EU:s grönbok
              för målen för 2030. Det är klart att den svenska regeringen skulle
              ha kunnat utreda hur EU:s 2030-mål ska kunna uppnås när det gäller
              de energipolitiska målen, men jag tror att kommissionen är det
              rätta stället för att utreda målen, så att man kan få tydliga
              riktlinjer som kan gälla i samtliga europeiska länder.
            </seg>
            <seg n="e589d55d">
              Frågan om vad mina kolleger i Europaparlamentet har för åsikter
              tänker jag ta upp med dem när jag själv har blivit Europaparlamentariker.
            </seg>
          </u>
          <note type="speaker" n="5fdd2b48">
            Anf. 40 JENS HOLM (V) replik:
          </note>
          <u who="Q946708" xml:id="i-55460d1739c3314e-5" n="a97c2bbc">
            <seg n="6dd6b73d">
              Fru talman! Lycka till, kan jag säga till Cecilie Tenfjord-Toftby.
              Dess värre ska beslut fattas om ett par veckor i EU-parlamentet.
              Det är väldigt svårt för oss andra att påverka Moderaterna, men
              när jag ändå har en moderat riksdagskvinna framför mig kan jag
              inte låta bli att skicka uppmaningen att se till att de moderata
              EU-parlamentarikerna följer den linje som jag tror att merparten
              i den här kammaren stöder, nämligen att det behövs en reform av
              EU:s utsläppshandelssystem. Rätten att släppa ut ett ton koldioxid
              måste kosta bra mycket mer än att ta en kaffe på stan.
            </seg>
            <seg n="28e6fe01">
              Det är så märkligt med resonemanget kring bindande mål för förnybar
              energi och energieffektivisering på EU-nivå. Varför ska man hålla
              på och utreda det? Själva formen finns ju redan. Vi har systemet
              på plats i dag. Vi har bindande mål till 2020. Jag förstår inte
              varför man ska utreda om vi ska förlänga samma system till 2030.
            </seg>
            <seg n="b50eaf9d">
              Jag kan verkligen hålla med om att det som behöver utredas och
              tittas närmare på är innehållet. Vad ska vi ha för slags mål för
              de olika medlemsländerna? Det är verkligen någonting som måste
              debatteras, utredas och så vidare. Men det som vi diskuterar i
              dag är om vi ska förlänga det system vi redan har med bindande
              mål för energieffektivisering och förnybar energi. Jag förstår
              inte varför ni vill fördröja den processen ytterligare och liera
              er med länder som Tjeckien och Polen. Det känns inte riktigt okej,
              tycker jag.
            </seg>
          </u>
          <note type="speaker" n="33a4e639">
            Anf. 41 CECILIE TENFJORD-TOFTBY (M) replik:
          </note>
          <u who="Q4982318" xml:id="i-3d70413c8f5d15b4-4" n="0db0445c">
            <seg n="af713c7f">
              Fru talman! Jens Holm har varit politiker i rätt många år mer
              än jag, och jag tror att han är medveten om att det inom politiken
              handlar om att hitta den möjliga vägen framåt. I dag finns ett
              väldigt starkt motstånd mot bindande mål när det gäller förnybart.
              EU-kommissionen lyfter i grönboken fram att förutsättningarna
              i dag ser betydligt annorlunda ut än de gjorde 20082009. Jag tycker
              att det är positivt att regeringen genom sitt ställningstagande
              visar att vi är medvetna om att förutsättningarna ser annorlunda
              ut.
            </seg>
            <seg n="1d52cda8">
              Jag hoppas att den väg som EU-kommissionen väljer att ta när
              man nu går in i nästa skede i förhandlingarna blir att försöka
              se vilka förutsättningar de olika länderna har. Jag har suttit
              med i en arbetsgrupp i BSPC där vi haft med medlemmar från samtliga
              Östersjöländer, inklusive Ryssland, och även Norge. Jag har sett
              att det finns en stor vilja, men också en stor insikt om att vi
              måste ha med oss människorna i våra länder; just nu är de flesta
              människor mer oroliga för att de ska bli arbetslösa eller för
              att välfärden ska minska.
            </seg>
            <seg n="e6a30225">
              Jag tror att det är väldigt viktigt att man nu väljer rätt verktyg,
              så att vi faktiskt kommer framåt när det gäller förnybart i nätet
              och ny förnybar elproduktion. Man ska inte gå in och säga: Så
              här ska det vara det ska vara bindande mål, och om inte ni följer
              det blir det bittert för era olika länder! Då, fru talman, är
              jag rädd att vi kommer att få ett bakslag som vi i denna kammare,
              vi i Europa och det globala klimatet inte har råd med. Vi måste
              välja den möjliga vägen framåt i stället för att söka konfrontation.
            </seg>
          </u>
          <note type="speaker" n="d955a338">
            Anf. 42 INGEMAR NILSSON (S) replik:
          </note>
          <u who="Q6010550" xml:id="i-28ee0b72bcbf9454-0" n="d4461a9f">
            <seg n="e2e63b09">
              Fru talman! Jag tackar Cecilie Tenfjord-Toftby för hennes anförande.
              Jag kan börja med att instämma i ett par saker som hon har upprepat
              vid några tillfällen. Diskussionen om grönboken handlar naturligtvis
              om EU:s klimat- och energipolitik. Min fundering blir ändå: Måste
              vi inte ha en svensk utgångspunkt, som baserar sig på de förutsättningar
              vi ser här i Sverige? Det känns nödvändigt. Jag kan också känna
              stark sympati för det citat som Cecilie hade från borgmästaren
              på Bornholm. Det är naturligtvis så att man så långt som möjligt
              måste ha människor med sig. Men det finns vissa frågor som är
              oerhört angelägna och där politiken och politiker kanske måste
              gå före.
            </seg>
            <seg n="e76684ab">
              Cecilie har pekat på två omvärldsförändringar som ger andra förutsättningar
              än vid förra tillfället då EU behandlade detta. Man kan väl sammanfatta
              med att den ena förutsättningen är den globala finanskrisen och
              den andra att det har hänt en del på energiområdet, framför allt
              upptäckten av möjligheten att exploatera skiffergas och annat,
              som har ritat om både den geopolitiska och den prispolitiska kartan
              för energipolitiken. Då blir mina frågor till Cecilie: Innebär
              finanskrisen och skiffergasexplosionen att vi ska ändra inställning
              till bekämpandet av de faror som klimatproblematiken lägger framför
              oss? Ska vi ge upp och säga att vi då får acceptera tre, fyra
              eller fem graders temperaturhöjning?
            </seg>
          </u>
          <note type="speaker" n="af04c6b1">
            Anf. 43 CECILIE TENFJORD-TOFTBY (M) replik:
          </note>
          <u who="Q4982318" xml:id="i-3d70413c8f5d15b4-5" n="0db0445c">
            <seg n="584b7151">
              Fru talman! Jag tror att det framkom tydligt i mitt anförande
              att vi är här i dag för att hjälpa kommissionen vidare i diskussionen
              om hur man kan ta fram mål och verktyg för att nå tvågradersmålet
              och målet om en minskning av utsläppen med 8095 procent. Det är
              vi helt överens om i den här kammaren just nu. Det finns inget
              annat.
            </seg>
            <seg n="e02d07a2">
              Ingemar Nilsson har helt rätt i att skiffergasens uppkomst, både
              inom EU och i USA, har ändrat den energipolitiska bilden i Europa.
              Ett jättestort problem just nu är att den billiga skiffergasen
              i USA gör att USA tjänar mer på att exportera kol till Europa.
              Vi ser en väldigt stor ökning av andelen kol som används, kanske
              speciellt i Tyskland, vilket är mycket anmärkningsvärt.
            </seg>
            <seg n="c22dffb9">
              Som jag sade i mitt anförande tror jag att motståndet mot bindande
              utsläppsmål, till exempel från Tysklands sida, i väldigt stor
              utsträckning beror på att de inser att de nu kommer att få en
              ökning av CO2-utsläppen i sin energiproduktion och inom industrin.
              Detta är mycket olyckligt, men det förklarar en del av Tysklands
              ståndpunkt när det gäller utsläppen.
            </seg>
            <seg n="ad9182e7">
              Jag skulle inte ens tänka tanken att ge upp på grund av finanskris
              eller billig skiffergas. Men det handlar om att man måste se hur
              verkligheten ser ut i Europa just nu. Man måste sätta målen, men
              sedan måste man också fundera på vilka verktyg det är som leder
              framåt mot målen. Där tycker jag återigen att den svenska regeringens
              ståndpunkt är bra, för den låser inte in sig. Den är öppen, men
              är tydlig med vilka mål som ska nås.
            </seg>
          </u>
          <note type="speaker" n="8464e6b9">
            Anf. 44 INGEMAR NILSSON (S) replik:
          </note>
          <u who="Q6010550" xml:id="i-28ee0b72bcbf9454-1" n="d4461a9f">
            <seg n="137dbd1f">
              Fru talman! Jag tackar Cecilie för att hon inte ger upp. Det
              gläder mig. Det vore förödande om finanskrisen och skiffergasdiskussionen
              skulle göra att vi ruckade på vår viljeinriktning.
            </seg>
            <seg n="518af650">
              Jag vidhåller att vi bör ha en svensk utgångspunkt när vi går
              in i de diskussionerna. Sedan kanske vi även måste ta hänsyn till
              politiska realiteter.
            </seg>
            <seg n="befaa837">
              Jag ber om ursäkt om frågorna upprepas; min avslutande fråga
              kommer att handla om ungefär detsamma som en fråga från Jens Holm.
            </seg>
            <seg n="d7bd1a8c">
              Jag har full respekt för att vi måste överväga väldigt noga hur
              de här målen formuleras. Det försökte jag också få fram i mitt
              anförande. Jag tror att det är oerhört centralt, inte minst för
              att se till att vi klarar konkurrenskraft och andra frågor.
            </seg>
            <seg n="bb4b7c09">
              Men vad är svårigheten med grundprincipen om bindande mål? När
              det gäller förnybar energi säger kommissionen i sin inledande
              analys att det faktum att målen för förnybar energi är bindande
              bevisligen starkt har bidragit till att man uppnår målen. Detta
              tror jag gäller på de flesta områden. Sedan gäller det att formulera
              målen på ett sådant sätt att de leder så rätt som möjligt.
            </seg>
            <seg n="3eb3389c">
              Under den här mandatperioden har vi ur ett svenskt perspektiv
              sett att det finns en oerhörd avoghet och rädsla från regeringens
              och Alliansens sida för bindande mål på energieffektiviseringens
              område.
            </seg>
            <seg n="b77d9ee0">
              Jag är inte säker på att vi har den färdiga lösningen för tekniken
              på det området. Men jag är ganska övertygad om att samma sak gäller
              där. Vi behöver bindande mål även när det gäller energieffektivisering.
            </seg>
            <seg n="951e49cc">
              Min fråga till Cecilie Tenfjord-Toftby blir: Vad blir problemet
              med att säga ja till bindande mål? Är det antingen-eller?
            </seg>
          </u>
          <note type="speaker" n="6a2423d1">
            Anf. 45 CECILIE TENFJORD-TOFTBY (M) replik:
          </note>
          <u who="Q4982318" xml:id="i-3d70413c8f5d15b4-6" n="0db0445c">
            <seg n="bba7f4a8">
              Fru talman! Ingemar Nilsson upprepar frågan, och då tänker jag
              upprepa svaret. Jag har samma ståndpunkt just nu och samma åsikter
              nu som jag hade för några minuter sedan.
            </seg>
            <seg n="d8718c51">
              Jag vill börja med att upprepa det Ingemar Nilsson sade: Hur
              målen formuleras är viktigt. Det är oerhört viktigt hur målen
              formuleras och vilka verktyg man tar fram för att nå målen.
            </seg>
            <seg n="642e41d7">
              Kommissionen säger i grönboken att situationen såg helt annorlunda
              ut 20082009. Nu är vi i en situation där väldigt många länder
              är mer oroade för sin tillväxt och sin välfärd än de är för klimatutmaningarna.
            </seg>
            <seg n="73470cc1">
              Vi i Sverige har ett lyxproblem. Vi har det väldigt bra i Sverige.
              Vi har, som Jens Holm sade i sitt anförande, redan mer än 50 procent
              förnybart i nätet. Vi är i ett guldläge.
            </seg>
            <seg n="885ade32">
              Därför motsätter jag mig när man ibland från oppositionens sida
              försöker att framställa det som att Sverige är sämst i klassen.
              Sverige har 50 procent förnybart i nätet. Tyskland, som ibland
              lyfts fram som ett fantastiskt exempel, har drygt 20 procent.
            </seg>
            <seg n="b8afcf4d">
              Vi har från Sveriges sida ingen orsak att inte ställa höga krav
              utifrån vår egen konkurrenskraft. Utifrån vår egen konkurrenskraft
              står vi väldigt starka.
            </seg>
            <seg n="606f7364">
              När vi ska formulera en gemensam energipolitik måste vi ta hänsyn
              till samtliga medlemsländer i EU som inte har samma guldläge som
              vi har inför framtiden. Man måste ta hänsyn till deras förutsättningar.
            </seg>
            <seg n="903b4c7b">
              Det är solidariskt att visa att vi ser att de har problem. Vi
              måste, som Ingemar Nilsson säger, vara varsamma med hur målen
              formuleras. Formulerar vi målen på fel sätt riskerar vi att få
              konflikt, och då nås de inte.
            </seg>
          </u>
          <note type="speaker" n="4c34a92b">
            Anf. 46 EVA FLYBORG (FP):
          </note>
          <u who="Q4948373" xml:id="i-f2edbbf8f640bb0a-2" n="907be00c">
            <seg n="1477a616">
              Fru talman! Vi delar regeringens uppfattning att ett klimat-
              och energiramverk för 2030 behöver utarbetas och beslutas så snart
              som möjligt för att ge det europeiska näringslivet och andra aktörer
              i samhället vägledning om den klimat- och energipolitik som ska
              råda i EU bortom 2020.
            </seg>
            <seg n="dc7897cb">
              När det gäller frågan om ett mål för utsläpp av växthusgaser
              vill vi hänvisa till det miljö- och jordbruksutskottet anförde
              i sitt yttrande. Där framhålls, med instämmande i regeringens
              uppfattning, att EU bör besluta om ett ambitiöst bindande mål
              för hur mycket EU:s utsläpp av växthusgaser bör minska till 2030.
            </seg>
            <seg n="096cfe84">
              Vi delar regeringens uppfattning att ett bindande klimatmål till
              2030 ska inkludera internationella åtgärder. Satsningar på förnybar
              energi, kärnkraft och energieffektivisering kommer att vara viktiga
              för att uppnå målet om minskade utsläpp av växthusgaser även fortsättningsvis.
            </seg>
            <seg n="1f8323a8">
              Beträffande mål om förnybar energi delar vi regeringens uppfattning
              att de nuvarande EU-målen på detta område har bidragit till den
              snabba utvecklingen av förnybar energi inom unionen. Det säger
              sig självt. Samtidigt noterar vi också de för- och nackdelar med
              energipolitiska mål som kommissionen redogör för på ett ganska
              bra sätt i grönboken.
            </seg>
            <seg n="b49a0c16">
              Utskottet står därför bakom regeringens uppmaning till kommissionen
              att utreda för- och nackdelar med olika energipolitiska mål. Denna
              utredning måste genomföras innan principiell ställning tas för
              eller emot eventuella förslag om bindande mål för 2030 när det
              gäller andelen förnybar energi och energieffektivisering.
            </seg>
            <seg n="4211fb47">
              Här vill vi också understryka vikten av att kommissionen i den
              fördjupade analysen beaktar interaktionen såväl när det gäller
              synergier som eventuella motsatsförhållanden mellan klimat- och
              energipolitiska mål och styrmedel.
            </seg>
            <seg n="35368971">
              Vidare måste kommissionen förhålla sig till de betydande omvärldsförändringar
              som på olika sätt kan komma att påverka och redan har påverkat
              förutsättningarna för måluppfyllnad eller effektiviteten hos de
              olika styrmedlen.
            </seg>
            <seg n="c8150999">
              Vi sluter upp bakom regeringens uppmaning till kommissionen att
              med utgångspunkt från den föreslagna utredningen fördjupa analysen,
              bland annat av redovisade policyalternativ inklusive kort- och
              långsiktiga samhällsekonomiska effekter.
            </seg>
            <seg n="802dec7f">
              Parallellt med detta bör kommissionen påbörja utformningen av
              ett klimat- och energipolitiskt ramverk efter 2020 där kommissionens
              överväganden om klimat, förnybar energi, energieffektivisering,
              försörjningstrygghet och konkurrenskraft ingår.
            </seg>
          </u>
          <note n="0dae9c99">
            Jag yrkar bifall till utskottets förslag i betänkandet.
          </note>
          <note type="speaker" n="5de9c129">
            Anf. 47 LISE NORDIN (MP) replik:
          </note>
          <u who="Q4970036" xml:id="i-ebbfd7fa14f35b38-2" n="bac68886">
            <seg n="04834524">
              Fru talman! Samtidigt som EU nu behandlar grönboken om nya klimat-
              och energimål pågår en diskussion om att tillåta statsstöd till
              kärnkraft. Kommissionen diskuterar nu ett förslag som gör att
              det kan bli tillåtet att ge statsstöd, det vill säga statliga
              subventioner, till byggnation av ny kärnkraft.
            </seg>
            <seg n="83bbbefe">
              Det är många som är oroliga för att de två frågorna hänger samman.
              Det tycks som att det finns ett samband i och med att de länder
              som diskuterar att bygga subventionerad kärnkraft, såsom Storbritannien,
              också är motståndare till ett bindande mål för förnybar energi.
            </seg>
            <seg n="87d51b22">
              Jag utgår från att regeringens ståndpunkt att kärnkraften ska
              stå på egna ben också gäller principiellt på EU-nivå så att kärnkraft
              som byggs i andra länder också ska byggas utan statligt stöd.
            </seg>
            <seg n="fdaa6ede">
              Är det så att regeringen ställer sig bakom de länder som inte
              vill ha bindande mål för förnybar energi för att inte försämra
              förutsättningarna för kärnkraft?
            </seg>
          </u>
          <note type="speaker" n="306baefc">
            Anf. 48 EVA FLYBORG (FP) replik:
          </note>
          <u who="Q4948373" xml:id="i-f2edbbf8f640bb0a-3" n="907be00c">
            <seg n="8a261164">
              Fru talman! Vi har inga subventioner till kärnkraften i Sverige.
              Så långt kan vi åtminstone vara överens.
            </seg>
            <seg n="575d0d49">
              Vad gäller de andra frågorna får vi helt enkelt återkomma till
              det vi har sagt tidigare. Vi ser fram emot en fördjupad analys
              om vad som har fungerat, till vilka kostnader, och när, hur och
              varför. Det är ingenting som någon vare sig bör, kan eller ska
              föregripa i diskussionen.
            </seg>
            <seg n="eba79de6">
              Vi får helt enkelt återkomma och se på den samlade analysen.
              Vad är det som har påverkat? Vad kan vi göra mer i Sverige? Vad
              behöver vi göra på gemensam nivå i EU? Vilka verktyg, regler,
              mål, subventioner och annat bör förekomma i en mix som är både
              hållbar, effektiv och konkurrenskraftig för Europa? Något annat
              besked har jag inte att ge Lise Nordin i dag.
            </seg>
          </u>
          <note type="speaker" n="277d34c8">
            Anf. 49 LISE NORDIN (MP) replik:
          </note>
          <u who="Q4970036" xml:id="i-ebbfd7fa14f35b38-3" n="bac68886">
            <seg n="3e227d9c">
              Fru talman! Jag vill säga grattis till Eva Flyborg och Folkpartiet,
              som jag tror är vinnaren av allianspartierna som har skrivit den
              svenska ståndpunkten. Den ställer sig inte bakom länder som vill
              ha mål för förnybar energi och energieffektivisering. Jag tror
              att Eva Flyborg är nöjd. Som jag tidigare har sagt är jag och
              Miljöpartiet inte riktigt lika nöjda utan hade velat se tydligare
              mål.
            </seg>
            <seg n="8832bf0d">
              Eva Flyborg säger att det behövs en fördjupad analys. Som tidigare
              har sagts i debatten går tåget nu. Det är nu som medlemsländerna
              gör sina inspel till EU-kommissionen om vad det ska ges för nya
              mål till 2030. Där har regeringen valt att inte ställa sig bakom
              de länder som vill ha bindande mål för förnybar energi.
            </seg>
            <seg n="7b1a34c6">
              Eva Flyborg sade ingenting om frågan om statsstöd till kärnkraft
              i andra länder. Är Folkpartiet öppet för att EU-kommissionen ska
              tillåta ekonomiska subventioner till kärnkraft som byggs i andra
              länder?
            </seg>
          </u>
          <note type="speaker" n="79a67fb3">
            Anf. 50 EVA FLYBORG (FP) replik:
          </note>
          <u who="Q4948373" xml:id="i-f2edbbf8f640bb0a-4" n="907be00c">
            <seg n="3c6d0843">
              Fru talman! Vi delar regeringens inställning att man avvaktar
              den analys som nu ska göras. Jag tror att det är en klok inställning.
              Man ställer frågan: Har det varit effektivt utformade stöd? Det
              gäller analysera mål bindande mål eller inte subventionsnivåer
              och vad som får stöd och inte innan man går vidare till nästa
              steg.
            </seg>
            <seg n="c5f8afdf">
              Tar man inte reda på hur man har kommit dit man är i dag, om
              det var en bra väg eller inte, vet man heller inte vilken väg
              som är bäst att gå framöver. Det hjälper inte om man går fort
              om man går fel. Det är en klok inställning att utreda detta och
              gå vidare efter det att man har gjort utredningarna och analyserna.
            </seg>
            <seg n="9f9aeed2">
              Det ser jag verkligen fram emot. Det är ett spännande arbete
              som ligger framför oss. Jag tror att vi kommer att ha anledning
              att diskutera det många gånger.
            </seg>
            <seg n="72f92df3">
              Jag har dock en reflexion. Jag gratulerar varken mig själv eller
              någon annan specifikt. Den svenska regeringen har landat i ett
              klokt och ansvarsfullt ställningstagande. Det har alla partier
              bidragit till gemensamt.
            </seg>
            <seg n="a7fd85d4">
              En sak som slår mig är att förhållandevis sällan kommer det faktum
              upp som EU-kommissionen nämner som ett av kriterierna för att
              man gör denna variant av grönbok just nu och ställer ett antal
              problematiserande frågor till medlemsländerna. Det är något som
              är djupt sympatiskt, och det sker på ett fint demokratiskt sätt.
            </seg>
            <seg n="1f9eb9d1">
              Men Miljöpartiet hoppar ofta över just det faktum att Europa
              har genomlidit och fortfarande genomlider en av våra värsta finansiella
              kriser någonsin. Som Cecilie Tenfjord-Toftby tidigare redogjorde
              för får länder stora svårigheter med hur de ska förhålla sig till
              de olika sakerna. Man klarar kanske inte att göra allt lika fort
              och lika mycket. Det betyder någonting att finanskrisen har slagit
              undan benen för många nationella ekonomier där det inte bara är
              kris utan stor kris. Hela länder kan fortfarande riskera att falla.
              Det får man inte glömma. Man kan inte leva i en grön dimma, utan
              man ska vara här och nu på jorden och se till verkligheten.
            </seg>
          </u>
          <note type="speaker" n="b14a463e">
            Anf. 51 HELENA LINDAHL (C):
          </note>
          <u who="Q4962331" xml:id="i-97adc7433f5f8381-0" n="32c0c408">
            <seg n="097f25e8">
              Fru talman! Jag kan åtminstone konstatera att det inte är något
              fel på energieffektiviseringen i kammaren. Man håller sig på tårna.
            </seg>
            <seg n="160a3852">
              I dag ser vi återigen stora förändringar inom energiområdet.
              I vårt grannland Tyskland har man bestämt sig för att fasa ut
              kärnkraften. I USA håller nya metoder för att utvinna fossilgas,
              skiffergas och skifferolja på att rita om energikartan. Och när
              energivärlden förändras påverkas vi alla.
            </seg>
            <seg n="d242b3f0">
              Så var det när kolkraften kom och lade grunden för industrialiseringen.
              Så var det när oljan kom och drev på utvecklingen under hela det
              förra århundradet. Och så är det nu, när vi står inför någonting
              som förmodligen kommer att bli minst lika omvälvande. Vi befinner
              oss mitt i steget till ett mer hållbart och mer smart energisystem
              ett energisystem byggt på förnybar energi.
            </seg>
            <seg n="05f9d270">
              Fru talman! Sanningen är att om man räknar samman allt det som
              nu händer i världen och räknar samman all förnybar energiproduktion
              går vi mot en framtid där den förnybara energin kommer att vara
              världens näst största energikälla för elproduktion, och det redan
              om ett och ett halvt år. Det är en fantastisk utveckling, och
              det är en förändring som påverkar världen.
            </seg>
            <seg n="509fd05e">
              Faktum är att utvecklingen av den förnybara energin aldrig har
              varit så snabb och så stor som den är i dag. Aldrig tidigare har
              vi sett en så snabb utbyggnadstakt, och aldrig tidigare har vi
              sett ett så snabbt fall i kostnaderna för att bygga ut det förnybara.
              Och nu rapporteras, från allt fler håll i världen, att den förnybara
              energin är mer kostnadseffektiv än det fossila. Det förnybara
              är billigare att bygga än kärnkraften. Priset för småskalig och
              förnybar el ligger på samma nivå som marknadspriset på el, och
              det utan några stöd. Detta leder nu till att de mest kostnadseffektiva
              förnybara alternativen byggs ut i snabb takt.
            </seg>
            <seg n="ffef1cd7">
              Fru talman! Förra året stod det förnybara för nästan 20 procent
              av världens elproduktion. Och även om merparten av all förnybar
              el fortfarande är vattenkraft och biobränslen ser vi en fantastisk
              utveckling också för andra förnybara energislag. Förra året växte
              vindkraften i världen med 20 procent, och solelen ökade med hela
              40 procent.
            </seg>
            <seg n="ae6afc7a">
              Men samtidigt som så mycket av detta nödvändiga händer är det
              alldeles tydligt att det går alldeles för långsamt. Den bistra
              sanningen är ju att trots att världen borde veta bättre eldar
              vi med olja, kol och gas som aldrig förr. Och även om vi nu ser
              att det förnybara växer så det knakar är fortfarande 80 procent
              av världens samlade energianvändning fossil. Det är allvarligt.
              Trots att miljöfrågorna har fått ett sådant genomslag är energianvändningen
              i världen lika koldioxidintensiv som på 70-talet. Så ser det ut
              fast klimatfrågan har diskuteras på otaliga toppmöten. Och så
              ser det ut trots att den förnybara energin har blivit alltmer
              konkurrenskraftig i pris.
            </seg>
            <seg n="264d1cd8">
              Om denna negativa trend håller i sig vet vi att hela vårt klimat
              kommer att förändras. Då kommer vi att landa farligt nära det
              som FN:s klimatpanel kallar för värsta-fall-scenarier. Det är
              en framtid med inte två utan kanske sex graders global temperaturökning.
              Det är en framtid där klimatförändringarna inte längre kommer
              att vara någonting som vi bara läser om i tidningen, utan där
              klimatfrågan kommer att vara något som vi i allra högsta grad
              upplever i vår egen vardag.
            </seg>
            <seg n="997bb0f7">
              Aldrig någonsin har vårt behov av att ställa om vårt energisystem
              till ett hållbart energisystem varit större än i dag. Men det
              hoppfulla är att vi aldrig tidigare har haft så mycket av den
              kunskap vi behöver för att kunna göra detta.
            </seg>
            <seg n="e76b2243">
              Nu ligger regeringens synpunkter avseende EU:s grönbok på vårt
              bord. I grönboken ska de långsiktiga klimatmålen för EU fram till
              2030 finnas med, och i slutet av året kommer EU att komma med
              konkreta förslag. Då kommer Sverige att vara på tårna och sätta
              ned foten innan ett slutgiltigt beslut fattas i början på 2014.
            </seg>
            <seg n="e750250d">
              Regeringen skriver i sitt pm till kommissionen att EU bör besluta
              om ett ambitiöst bindande mål för hur mycket unionens utsläpp
              av växthusgaser bör minska till 2030. Regeringen anser också att
              2030-målet bör sättas så att målet att minska utsläppen med 8095
              procent till 2050 kan uppfyllas på ett kostnadseffektivt sätt.
              Det stöder vi i utskottet.
            </seg>
            <seg n="569920ee">
              Det är viktigt av flera orsaker att EU sätter ambitiösa klimatmål.
              Vi måste ge energimarknaden långsiktiga spelregler. Vi behöver
              öka andelen förnybar energi och energieffektivisering och det
              samtidigt som vi bibehåller konkurrenskraften för industri och
              företag. Det är också jätteviktigt att EU är tydligt med sin klimatambition
              inför de globala klimatförhandlingarna som äger rum i Paris 2015.
            </seg>
            <seg n="e57c05c7">
              Fru talman! Sverige är det land inom EU som har den högsta andelen
              förnybar energi och även den mest ambitiösa målsättningen till
              2020. I en global jämförelse sticker Sverige ut med ett energisystem
              som har en hög andel förnybar energi och låga CO2-utsläpp.
            </seg>
            <seg n="f865a489">
              Många länder ser Sverige som en förebild. Det ska vi vara stolta
              över, men inte nöjda. Regeringens inriktning efter 2020 är en
              fortsatt successiv ökning av den förnybara elproduktionen. Till
              2050 är som bekant visionen att Sverige inte ska ha några nettoutsläpp
              av växthusgaser i atmosfären. Till 2030 är prioriteringen att
              Sveriges ska ha en fossilbränsleoberoende fordonsflotta. Förnybar
              energi kommer att behöva spela en stor roll för att uppnå båda
              dessa långsiktiga visioner.
            </seg>
            <seg n="b8d33ee9">
              Fru talman! Vad gäller förnybar energi på EU-nivå konstaterar
              kommissionen att andelen förnybar energi måste fortsätta öka efter
              2020 för att nå 2050-målet. Samtidigt visar analyserna att andelen
              förnybar energi riskerar att minska efter 2020. Då ska man också
              tänka på vad som händer på den globala energimarknaden med skiffergasens
              framfart i USA med sänkta globala kolpriser som följd.
            </seg>
            <seg n="0da4b78f">
              Det sorgliga med en sådan här typ av utveckling på energimarknaden
              är att klimatambitionerna minskar, och det kan i sin tur på sikt
              göra mer skada än nytta. Ekonomisk utveckling och miljöambitioner
              måste kunna gå hand i hand. Om vårt fossila beroende ökar kommer
              vi inte heller att klara tvågradersmålet, vilket i sin tur kan
              få katastrofala följder för världens befolkning. Regeringen har
              därför uppmanat kommissionen att presentera ett klimat- och energipolitiskt
              ramverk efter 2020 där förnybar energi ingår.
            </seg>
            <seg n="6e923cb9">
              Avslutningsvis, fru talman: Vi här i Sverige måste driva på så
              att inte EU tappar fokus på klimatfrågan och låter den gå förlorad
              i kölvattnet av den ekonomiska krisen. Om vi ska klara världens
              klimat och om vi ska kunna ro ett nytt internationellt klimatavtal
              i hamn behöver världen ett EU med tydliga ambitioner och en vilja
              att gå framåt. Och det behövs i god tid före 2015 års globala
              klimatförhandlingar i Paris.
            </seg>
          </u>
          <note n="7937be97">
            I detta anförande instämde Anders Ahlgren (C).
          </note>
          <note type="speaker" n="8d0abca2">
            Anf. 52 JENS HOLM (V) replik:
          </note>
          <u who="Q946708" xml:id="i-55460d1739c3314e-6" n="a97c2bbc">
            <seg n="55c0258d">
              Fru talman! Jag delar i stort synen i Helena Lindahls beskrivning
              av den tvetydiga utveckling vi ser på energiområdet. Å ena sidan
              ser vi att det förnybara växer snabbt, å andra sidan ser vi att
              olja, kol och gas fortsätter att ha en stark ställning.
            </seg>
            <seg n="8df2f815">
              Det är väl i ett sådant här läge som vi verkligen behöver bindande
              krav för förnybar energi och energieffektivisering. Vad kan vara
              bättre för det förnybara än att vi sätter upp bindande krav? Då
              sätter vi just de långsiktiga spelregler som branschen behöver.
            </seg>
            <seg n="58bb164c">
              Som jag har sagt tidigare är det inte målen i sig som vi diskuterar
              här. Det förstår jag. Det är en ganska grannlaga uppgift att komma
              fram till exakt vilka målsättningar varje enskilt medlemsland
              ska ha. Men när Sverige spelar på samma planhalva som Tjeckien
              och Polen, som inte är intresserade av bindande krav för förnybar
              energi, tycker jag att det är någonting som är fel när Sverige
              förhandlar på EU-nivå. Är det verkligen Centerns åsikt att Sverige
              inte ska driva bindande mål för förnybar energi och för energieffektivisering?
              Det skulle jag vilja veta.
            </seg>
            <seg n="13280eaf">
              Sedan har jag en fråga till. Helena Lindahl tog upp skiffergasutvinning
              vid ett flertal tillfällen. Det är en mycket oroande utveckling
              som sker i Nordamerika, och nu håller den på att sprida sig till
              Europa. Vad kunde vara bättre och tydligare än ett politiskt ledarskap
              i den här frågan där vi säger nej till skiffergasutvinning i Sverige
              eller åtminstone inför ett moratorium? Vill inte Centerpartiet
              ha det?
            </seg>
          </u>
          <note type="speaker" n="fe5baa6d">
            Anf. 53 HELENA LINDAHL (C) replik:
          </note>
          <u who="Q4962331" xml:id="i-97adc7433f5f8381-1" n="32c0c408">
            <seg n="8d5ef367">
              Fru talman! Jens Holm har helt rätt. Vi behöver bindande krav
              för förnybar energi och energieffektivisering i EU. Det är bara
              formen för det som fattas, men jag är säker på att vi kommer att
              få till det. Kommissionen kommer att sätta ned foten och komma
              med förslag i slutet av året. Då är det också viktigt att vi är
              på tårna.
            </seg>
            <seg n="f8ebc4fa">
              Sedan frågade Jens Holm vad Centerpartiet vill. Vi i Centerpartiet
              är tydliga med att vi vill ha 100 procent förnybart inom en generation.
              Där är också mål för förnybart mycket viktiga. Det är mitt svar
              på den frågan.
            </seg>
            <seg n="ff775fe7">
              När det gäller skiffergasutvinning vet jag också att man håller
              på med en utredning inom EU. Det finns inte fyndigheter bara i
              Sverige, utan det finns även på andra ställen. Hur kommer det
              att påverka Europa? Och om vi inte ska använda oss av det, hur
              påverkar det? Vi i Alliansen har sagt att vi inväntar utredningen.
              Men frågar du mig som centerpartist, så är jag inte intresserad
              av skiffergasutvinning.
            </seg>
          </u>
          <note type="speaker" n="fcf4670c">
            Anf. 54 JENS HOLM (V) replik:
          </note>
          <u who="Q946708" xml:id="i-55460d1739c3314e-7" n="a97c2bbc">
            <seg n="4b95e5e7">
              Fru talman! Det som jag inte tycker är särskilt tillfredsställande
              med regeringens och regeringspartiernas klimat- och energipolitik
              är den form av självgodhet som finns i dag. Vi ska komma ihåg
              att vi ligger långt fram vad gäller förnybar energi. Det får regeringspartierna
              att sätta sig med armarna i kors och tycka att vi inte behöver
              göra någonting. Är det någonting som ett land verkligen borde
              göra när det är bäst i klassen är det att hjälpa de andra att
              också bli bäst i klassen. Jag tror till och med att man förväntar
              sig att Sverige ska spela en mycket aktiv roll när det gäller
              bindande krav på förnybar energi och energieffektivisering. När
              Sverige inte gör det utan spelar i samma liga som Tjeckien och
              Polen blir det inget starkt tryck i den här frågan.
            </seg>
            <seg n="7fe10a56">
              Helena Lindahl säger att vi får se var vi landar i frågan om
              bindande krav på förnybar energi och energieffektivisering när
              kommissionen kommer med sitt förslag i slutet av det här året.
              Ska vi bara sitta med armarna i kors? Kommissionen har ju skickat
              ett dokument, en grönbok, till oss och ställt en massa frågor.
              De frågar medlemsländerna vad de vill, och då svarar den svenska
              regeringen: Nej, det här ska vi utreda vidare. Den svenska regeringen
              säger inte: Självklart behöver vi bindande krav på det här området.
            </seg>
            <seg n="2944e40d">
              Jag välkomnar att Helena Lindahl säger att det är Centerpartiets
              åsikt att vi ska ha bindande krav på det här området. Det tycker
              jag är jättebra, men då borde man verkligen driva den frågan också
              i riksdagens kammare. Och nu när det finns ett sådant förslag
              som man kan rösta på borde man rösta på det i eftermiddag.
            </seg>
          </u>
          <note type="speaker" n="6a87e58d">
            Anf. 55 HELENA LINDAHL (C) replik:
          </note>
          <u who="Q4962331" xml:id="i-97adc7433f5f8381-2" n="32c0c408">
            <seg n="6b369c42">
              Fru talman! Först vill jag säga att Alliansen inte sitter med
              armarna i kors. Vindkraftsutvecklingen har ökat med 700 procent
              sedan 2006. Vi har nästan nått vårt mål om 50 procent förnybar
              energi. 50 procent av den förnybara elen kommer från biobränslen.
              Det är inte riktigt så att vi har suttit med armarna i kors.
            </seg>
            <seg n="bd8a2fc5">
              Jag skulle vilja upprepa delar av det som Cecilie Tenfjord-Toftby
              sade tidigare. Sveriges vilja och ambitioner är mycket tydliga,
              men skiffergasen har också gjort att spelplanen har ändrats i
              Europa. Jag har själv släktingar i Polen. Där är de mycket oroade.
              Det finns inga jobb att gå till. Kommer de att ha råd att betala
              hyran? Och Polen är väl egentligen inte värst drabbat, utan de
              befinner sig på en ganska god nivå i jämförelse med en del andra
              länder som Grekland och Portugal.
            </seg>
            <seg n="a367a578">
              Ska vi nå framgång i EU tror jag också att vi måste lära oss
              att vara lite mer som en prima ballerina. Även om det kanske låter
              motsägelsefullt är det faktiskt så att vi inte heller vill krascha
              totalt, det vill säga att vi ska gå tillbaka. Hör man på EU-kommissionären
              när det gäller miljö är retoriken helt annorlunda i år jämfört
              med vad den var bara i fjol. Jag tycker att det i sin tur är oroande.
              Om vi bara kör huvudet rakt in i väggen kommer vi definitivt inte
              att få med oss en del av de länder där den ekonomiska krisen kanske
              är i huvudfokus.
            </seg>
            <seg n="12dd2c23">
              Vi hjälper andra länder, och Sverige ska inte vara någon isolerad
              ö när det gäller energi. Vi ska ha en gemensam marknad i EU där
              Sverige ska vara en av nettoexportörerna av förnybar energi. Alla
              länder har inte samma goda förutsättningar när det gäller naturresurser
              som Sverige har när det gäller till exempel vattenkraft. Där går
              vi redan i dag i bräschen, och vi kommer att fortsätta att göra
              det.
            </seg>
          </u>
          <note type="speaker" n="12c0f280">
            Anf. 56 LISE NORDIN (MP) replik:
          </note>
          <u who="Q4970036" xml:id="i-ebbfd7fa14f35b38-4" n="bac68886">
            <seg n="52c5c198">
              Fru talman! Miljöpartiet och Centerpartiet är två av de partier
              som står bakom ett mål på 100 procent förnybar energi. Helena
              Lindahl säger att det är viktigt att Sverige driver på så att
              EU inte tappar fart och att det är viktigt att vi är på tårna.
            </seg>
            <seg n="fba0a43f">
              Utifrån det tror jag att ni i Centerpartiet är besvikna på den
              skrivning som blev, där man inte ställer sig bakom bindande mål
              för förnybar energi och energieffektivisering. Tvärtom är det
              Folkpartiets och Sverigedemokraternas linje att bromsa förnybar
              energi och öppna för kärnkraft som blir den svenska ståndpunkten
              när EU nu ska hantera frågan om nya mål till 2030.
            </seg>
            <seg n="d4d264b4">
              Eva Flyborg sade i sitt replikskifte med mig att hon anser att
              det är klokt och ansvarsfullt av Sverige att inte ställa sig bakom
              bindande mål för förnybar energi och effektivisering. Jag undrar
              om Helena Lindahl delar den bedömningen och om hon är stolt över
              det som står i den svenska regeringens ståndpunkt.
            </seg>
            <seg n="3597bbb0">
              Sverige har ovanligt goda förutsättningar att göra en energi-
              och klimatomställning. De flesta länder tittar på Sverige och
              avundas oss de goda förutsättningarna. De mål som kan sättas på
              EU-nivå skulle inte vara särskilt svåra för Sverige att nå.
            </seg>
            <seg n="bcac48f3">
              I olika energidebatter som vi har haft här i kammaren har jag
              sett representanter från alliansregeringen peka finger åt länder
              som bygger ut kolkraft och fossil, klimatvidrig energi. Nu har
              man chansen att göra någonting åt det genom att ställa sig bakom
              de länder som vill ha tydliga och bindande mål för förnybar energi.
              Min sista fråga blir: Om inte länder som Sverige, som har så goda
              förutsättningar för den här energiomställningen, driver på, vem
              ska då göra det?
            </seg>
          </u>
          <note type="speaker" n="b8d40ea3">
            Anf. 57 HELENA LINDAHL (C) replik:
          </note>
          <u who="Q4962331" xml:id="i-97adc7433f5f8381-3" n="32c0c408">
            <seg n="140bd04a">
              Fru talman! Sverige driver på. Sverige är ett exempel i världen
              som många tittar på. Det tog jag upp i mitt anförande. Det är
              egentligen ingen hemlighet. Det är inte så att Sverige backar
              tvärtom.
            </seg>
            <seg n="c404e46e">
              Varför ska vi göra alla de investeringar som vi har gjort hittills?
              Varför ska vi ha gröna elcertifikat om vi inte menar allvar med
              dem? Det är självklart att Sverige kommer att ha mål.
            </seg>
            <seg n="9e36fb01">
              Det problem som mina allianskolleger har tagit upp är att situationen
              inte ser likadan ut i andra EU-länder. Där finns det andra saker
              som har överordnad betydelse. Jag kan inte stå här och säga att
              det är obetydligt. Har man inget jobb att gå till och vet man
              inte hur landets ekonomi ser ut i morgon är det självklart att
              det initialt är de sakerna man oroar sig för.
            </seg>
            <seg n="128912a5">
              Sverige kommer att vara pådrivande. Sverige sitter inte stilla
              med armarna i kors tills EU-kommissionen kommer med sina förslag.
              Vi kommer tvärtom att driva på för målen.
            </seg>
            <seg n="835c1945">
              Men jag tror också att vi måste vara realistiska. Situationen
              ser annorlunda ut för andra länder i Europa.
            </seg>
          </u>
          <note type="speaker" n="6f2a64c9">
            Anf. 58 LISE NORDIN (MP) replik:
          </note>
          <u who="Q4970036" xml:id="i-ebbfd7fa14f35b38-5" n="bac68886">
            <seg n="ef28cade">
              Fru talman! Jag instämmer fullständigt i att olika länder har
              olika förutsättningar. Sverige är ett av de länder som har de
              bästa förutsättningarna och därför borde driva på när vi nu har
              chansen. Helena Lindahl nämner att i många andra länder har man
              utmaningar som är mycket större än i Sverige vad gäller jobbsituationen
              och en ekonomi som är kris, men just de utmaningarna löser vi
              ju klokast genom att göra den här energiomställningen som kommer
              att skapa jobb och vara billigare än alternativen.
            </seg>
            <seg n="3f046ee1">
              Precis de argument som Helena Lindahl framför här talar för att
              Sverige skulle stå upp för bindande mål om förnybar energi och
              energieffektivisering.
            </seg>
            <seg n="fd1103a2">
              I regeringens ståndpunkt står det att man vill att klimatmålen
              ska uppfyllas på ett kostnadseffektivt sätt. Som Helena Lindahl
              sade i sitt anförande ser vi redan i dag att det är den förnybara
              energin som är den billigaste att bygga ut och ersätta fossil
              energi med. Och energieffektivisering är det allra billigaste
              sättet att minska energikostnaderna för både hushåll och företag.
            </seg>
            <seg n="19c89b3a">
              Än en gång undrar jag: Varför ställer sig inte regeringen bakom
              de länder som vill ha bindande mål för förnybar energi och energieffektivisering?
            </seg>
            <seg n="025a6cab">
              Jag lyckas efter en timme av den här debatten inte få någon som
              helst klarhet i varför regeringen inte ansluter sig till de mer
              ambitiösa länderna inom EU.
            </seg>
          </u>
          <note type="speaker" n="e4e18c52">
            Anf. 59 HELENA LINDAHL (C) replik:
          </note>
          <u who="Q4962331" xml:id="i-97adc7433f5f8381-4" n="32c0c408">
            <seg n="67a32421">
              Fru talman! Självklart kommer vi att behöva ha bindande mål.
              Annars är det svårt att uppnå mer förnybar energi. Det kommer
              att komma till. Men jag tror att man kanske måste vara lite smidig
              när man går in i diskussionerna i EU för att det inte helt ska
              kollapsa och för att vi ska kunna ha någonting kraftfullt att
              ta med oss till klimatförhandlingarna i Paris 2015.
            </seg>
            <seg n="38c7dc54">
              I många länder ser man kanske inte bortom morgondagen, för man
              har ett stort problem, som vi var inne på tidigare, med arbetslöshet
              och med att kunna ge försörjning till människor utan arbete. Det
              är sådana saker som pockar på hos gemene man.
            </seg>
            <seg n="63a85eb2">
              Jag tror absolut att Sverige kommer att fortsätta att vara ett
              föregångsland, och jag tror absolut att vi kommer att komma med
              bindande mål efter årets slut.
            </seg>
            <seg n="c87fe04e">
              Lise Nordin skulle jättegärna vilja att vi hade bindande mål
              redan i dag från Sveriges sida. Ja, det skulle jag också vilja.
              Om jag fick bestämma under en vecka i riksdagen skulle jag göra
              många saker och ting annorlunda. Men nu får jag inte det. Vi är
              349 personer i det här rummet när vi ska rösta.
            </seg>
            <seg n="f25b85f9">
              Men jag är helt övertygad om att Sverige kommer att driva på.
              Jag tror inte att Lise Nordin eller övriga i oppositionen ska
              vara oroliga. Sverige har höga klimat- och energimål. Det kommer
              vi också att vara tydliga med i EU.
            </seg>
          </u>
          <note type="speaker" n="728bc7be">
            Anf. 60 INGEMAR NILSSON (S) replik:
          </note>
          <u who="Q6010550" xml:id="i-28ee0b72bcbf9454-2" n="d4461a9f">
            <seg n="3452cef5">
              Fru talman! Jag ska säga tack till Helena Lindahl, inte minst
              för det anförande hon höll. Jag tyckte att det egentligen var
              ett enda långt hyllningstal till det vi har diskuterat när det
              gäller behovet av ökad förnybar energiproduktion och ökad energieffektivisering.
            </seg>
            <seg n="28c1e0ef">
              Ju mer jag lyssnade på det, desto mer undrade jag: Hur kan Helena
              Lindahl och Centerpartiet hamna i samma slutsats som resten av
              allianspartierna? För mig blir det fullständigt omöjligt, för
              det blir oförenliga ståndpunkter.
            </seg>
            <seg n="b04baa35">
              I replikskiftet har jag hört att du söker lite stöd hos en del
              av dina allianskamrater för de ståndpunkter som ni slutligen har
              landat i. Men du beskriver tydligt hur viktigt det är att öka
              andelen förnybart. Du talar även i replikskiften om vikten av
              bindande mål. Då blir naturligtvis återigen min fråga: Inser inte
              Helena Lindahl och Centerpartiet att det vi från vår sida önskar
              och kräver inte är färdigförhandlade mål och procentsatser?
            </seg>
            <seg n="f034e444">
              Förstår ni inte signalvärdet av om vi i Sverige säger att vi
              självklart ska ha bindande mål när det gäller förnybar energi
              och när det gäller energieffektivisering? Det är klart att det
              är ett signalvärde utifrån de förutsättningar vi har i Sverige
              som är viktigt. Om ni förstår det förstår inte jag hur ni kan
              landa i samma slutsats som era allianskolleger.
            </seg>
          </u>
          <note type="speaker" n="ce3af097">
            Anf. 61 HELENA LINDAHL (C) replik:
          </note>
          <u who="Q4962331" xml:id="i-97adc7433f5f8381-5" n="32c0c408">
            <seg n="b977a4e4">
              Fru talman! Om Ingemar Nilsson och flera med honom skulle rösta
              på mig och Centerpartiet kan jag garantera att vi skulle få mer
              att säga till om. Det är ett kort svar.
            </seg>
            <seg n="2308e496">
              Det finns ett signalvärde i att vi är tydliga med att vi vill
              minska utsläppen av klimatgaser. Det tror jag egentligen är det
              mest alarmerande. Jag säger inte att energieffektivisering och
              förnybart är oviktigt. Men jag säger att det mest akuta är ett
              problem som vi inte har löst. Vi har samma utsläpp i dag när det
              gäller koldioxid som för 40 år sedan. Det är alarmerande. Det
              är därför det är så skrämmande med skiffergasen och den billiga
              kolen. Får detta fortsätta i den takt som det gör i dag innebär
              det att vi kommer att få betydligt större problem att ta hand
              om när en stor del av världen i praktiken kommer att få se följderna
              av detta.
            </seg>
            <seg n="dfd0010a">
              Jag tycker att det är ett signalvärde i att vi vill driva på
              för att minska utsläppen av koldioxid med mera fram till 2050.
              Det är ett väldigt tydligt och viktigt mål.
            </seg>
            <seg n="256772c5">
              Sedan är jag helt säker på att vi även kommer att komma fram
              till mål för energieffektivisering och när det gäller förnybar
              energi. Som centerpartist skulle jag egentligen ljuga om jag skulle
              säga att det var oviktigt. Vill vi nå resultat efter 2020 är det
              självklart också viktigt med den typen av mål.
            </seg>
          </u>
          <note type="speaker" n="4a715592">
            Anf. 62 INGEMAR NILSSON (S) replik:
          </note>
          <u who="Q6010550" xml:id="i-28ee0b72bcbf9454-3" n="d4461a9f">
            <seg n="8ded0aea">
              Fru talman! Man ska vara lite försiktig med de löften man ställer
              ut, inte minst i de här sammanhangen och i kammaren. Men en sak
              tror jag att jag kan lova Helena Lindahl: Jag kommer aldrig att
              rösta på Centerpartiet.
            </seg>
            <seg n="ac25b26a">
              Men om däremot Centerpartiet och Helena Lindahl är beredda att
              diskutera blocköverskridande är vi i allra högsta grad intresserade
              av det. Jag tror att det vore väldigt bra om vi gjorde det.
            </seg>
            <seg n="bea3b206">
              Jag tror, kanske till skillnad från Helena Lindahl, att de tre
              mål som vi diskuterar är lite grann varandras förutsättningar.
              Jag tror inte att det går att säga att vi i första hand enbart
              ska prioritera utsläppsmålet. Jag tror faktiskt att målen för
              energieffektivisering och förnybart är lika viktiga och bidrar
              till att man klarar det första. Jag tror att det finns ett sådant
              samband, en sådan symbios. Det är därför som jag tror att det
              är viktigt att man vågar uttala att vi ska ha bindande mål.
            </seg>
            <seg n="6eb03903">
              I nästa steg, i den process som kommissionen nu har inlett, ska
              vi naturligtvis jobba vidare med detaljerna. Det är klart att
              det finns skilda förutsättningar för olika länder i Europa, både
              ekonomiskt och när det gäller att producera energi.
            </seg>
            <seg n="06d87c7d">
              Det finns något som möjligtvis gör mig orolig. Helena Lindahl
              brukar prata om kostnadseffektivitet. Ja, vi ska vara försiktiga
              med kostnader. Vi ska jaga kostnadseffektivitet. Men det finns
              ibland inom alliansregeringen och allianspartierna i utskottet,
              när vi diskuterar energipolitik, en klar övertro på marknaden
              och marknadens funktionssätt. Marknadens funktionssätt har visat
              sig inte alltid vara så bra på energiområdet. Jag tror att politiken
              måste gå före. Jag försökte antyda det i mitt anförande. Jag sade
              att ibland måste politiken gå före och sätta tydliga mål.
            </seg>
            <seg n="e219b6f8">
              Ska vi vänta på de mest kostnadseffektiva och mest marknadsbaserade
              lösningarna på det här området, när det gäller energi- och klimatpolitik,
              befarar jag att vi inte kommer att klara EU:s 2020-mål, 2050-mål
              eller det tvågradersmål som är avgörande för vår civilisation.
            </seg>
            <seg n="6de0b030">
              Jag tror att det är viktigt att man inte enbart hänger upp förutsättningarna
              på marknadslösningar. Jag är orolig för att Helena Lindahl och
              Centern är beredda att säga ja till det.
            </seg>
          </u>
          <note type="speaker" n="24e72d10">
            Anf. 63 HELENA LINDAHL (C) replik:
          </note>
          <u who="Q4962331" xml:id="i-97adc7433f5f8381-6" n="32c0c408">
            <seg n="62551215">
              Fru talman! Jag lovar att jag inte kommer att rösta på Socialdemokraterna,
              även om jag en gång i tiden var med i SSU. Nu vet ni det, allihop.
            </seg>
            <seg n="1d2e8135">
              Övertro på marknaden, säger Ingemar Nilsson. Gröna elcertifikat
              är väl om någonting en lyckad marknadsbaserad satsning. Socialdemokraterna,
              Centerpartiet och Vänsterpartiet lyckades framgångsrikt få en
              satsning som verkligen har gett effekt. Det ser vi inte allra
              minst i dag. Marknaden är inte bara av ondo, Ingemar Nilsson.
            </seg>
            <seg n="9f80c48d">
              Globala problem är det vi ska vara oroliga för. Vi kan titta
              på omvärlden. När vi tittar på klimatambitionerna ser vi att de
              rent krasst är väldigt låga. Det är det jag tror att vi ska vara
              oroliga för, inte regeringens politik. Sverige är i sammanhanget
              ett föredöme.
            </seg>
          </u>
          <note type="speaker" n="34e1dedc">
            Anf. 64 MATS ODELL (KD):
          </note>
          <u who="Q571725" xml:id="i-020de79fa3004aef-3" n="baf66a65">
            <seg n="a44dbfdc">
              Fru talman! Samarbetet inom Europeiska unionen har lett till
              framgångar inom energi- och klimatpolitiken; det är ingen tvekan
              om det. Vi är på god väg att nå målen för 2020, skapa en gemensam
              inre energimarknad och uppfylla andra energipolitiska mål.
            </seg>
            <seg n="c011d450">
              De bindande målen för 2020 har bidragit till den snabba utvecklingen
              av förnybar energi inom unionen. Vi anser nu att EU bör gå vidare
              och besluta om bindande mål för hur mycket unionens utsläpp ska
              minska med till 2030.
            </seg>
            <seg n="ca0fd25a">
              Sverige har redan kommit långt när det gäller minskning av växthusgaser.
              Men det är ingen anledning för oss att luta oss tillbaka, utan
              vi ska nu arbeta vidare med energieffektivisering och utsläppsminskning.
            </seg>
            <seg n="f1c1f281">
              Inte minst spännande för oss är det att ta itu med målsättningen
              att ha en fossiloberoende fordonsflotta till 2030. Vi har redan
              en elproduktion som är i stort sett koldioxidfri.
            </seg>
            <seg n="4cb17f7f">
              Nu handlar det om att ta itu med vägtrafiken som är den stora
              boven när det gäller utsläpp, och det är någonting som vi här
              i kammaren och i näringsutskottet har all anledning att fortsätta
              arbeta med.
            </seg>
            <seg n="0d36fe4b">
              Det enda rimliga för att nå målen är att vi arbetar såväl inom
              som utanför Europeiska unionen. Vi talar ju om ett globalt problem
              som ska bemästras, och det kan vi inte lösa vare sig nationellt
              här i Sverige eller ens inom Europeiska unionen. Därför är det
              viktigt att vi inte begränsar insatserna enbart till vårt eget
              geografiska område om vi vill vara effektiva i det här arbetet.
            </seg>
            <seg n="8efc3d0d">
              Det finns också en bred samsyn om att satsningar på förnybar
              energi och energieffektivisering är viktiga för att nå målet om
              minskade utsläpp av växthusgaser. Vi kristdemokrater har lätt
              att dela kommissionens och regeringens synpunkt att också kärnkraften
              faktiskt har en viktig roll för att nå målen för energiomställningen.
            </seg>
            <seg n="9d294492">
              Det handlar nu om att ta fram en ny ram för klimat- och energipolitiken
              fram till 2030. Eftersom det råder osäkerhet, som vi har hört
              här i debatten, både kring rådets och kring EU-parlamentets behandling
              av grönboken gör regeringen en markering om att det är viktigt
              med en tidig överenskommelse, dels därför att planering av och
              investeringar i infrastruktur löper över många år och behöver
              ha väldigt långsiktiga spelregler, dels för att det europeiska
              näringslivet tidigt behöver få veta vilka mål och regleringar
              som gäller för EU:s långsiktiga klimat- och energipolitik.
            </seg>
            <seg n="07b2f298">
              Om det här sker för långsamt är det däremot så att de nya målsättningarna
              riskerar att fördyra processen genom uteblivna investeringar och
              en långsam teknikutveckling när det gäller lågutsläppsteknik.
              Det är också uppenbart att tydliga mål för 2030 kommer att stödja
              utvecklingen mot en mer konkurrenskraftig ekonomi och ett tryggt
              energisystem.
            </seg>
            <seg n="145c8544">
              EU kommer att behöva enas om en rad frågor. Det är ju det som
              den här grönboken handlar om: att gaffla in och hitta nyckeltal
              och förutsättningar för bland annat den egna ambitionsnivån för
              att kunna vara en aktiv och konstruktiv part i förhandlingar med
              andra länder. Den nya internationella klimatöverenskommelsen kommer
              att antas om två år, alltså 2015, och då bör EU vara överens om
              de egna långsiktiga klimatmålen.
            </seg>
            <seg n="6a2266b0">
              Samtidigt som vi ser bra effekter av EU:s energipolitiska mål
              kan vi inte blunda för att det också finns nackdelar. Ett bindande
              mål för andelen förnybar energi och energieffektivisering för
              2030 behöver en fördjupad analys. Trots det kamraterna från oppositionen
              har sagt här i dag tror jag att det är väldigt klokt att analysera
              vad det skulle innebära lite djupare innan man hoppar in i den
              fållan. Det är alltid kul att ha mål, men det är nog bättre att
              veta vad de får för effekter innan man antar dem.
            </seg>
            <seg n="e648c03f">
              Vi anser också att kommissionen, som man själv konstaterar, måste
              ta hänsyn till de ändrade förutsättningarna på energimarknaden
              och i omvärlden i övrigt, vilket vi också har hört talas om under
              debatten här.
            </seg>
            <seg n="38c53dc1">
              Slutligen, herr talman, vill vi också understryka vikten av att
              kommissionen tar hänsyn till interaktionen, både när det gäller
              synergier och eventuella motsatsförhållanden, mellan klimat- och
              energipolitiska styrmedel och att kommissionen tittar på kortsiktiga
              och långsiktiga samhällsekonomiska effekter.
            </seg>
            <seg n="d0d5ffde">
              Det är därför som utskottets majoritet föreslår riksdagen att
              lägga detta utlåtande till handlingarna.
            </seg>
          </u>
          <note type="speaker" n="840f1311">
            Anf. 65 LISE NORDIN (MP) replik:
          </note>
          <u who="Q4970036" xml:id="i-ebbfd7fa14f35b38-6" n="bac68886">
            <seg n="33f70773">
              Herr talman! Mats Odell säger i sitt anförande att Sverige har
              lyckats väl med klimatutmaningen. Jag och Miljöpartiet delar inte
              bilden av att vi kan slå oss till ro när vi i Sverige har klimatutsläpp
              per capita som är långt över vad som är globalt hållbart. Vi har
              väldigt långt kvar att gå.
            </seg>
            <seg n="b99fdea7">
              Däremot instämmer jag med Mats Odell när han säger att en av
              de största klimatutmaningarna för svensk del är att minska trafikens
              utsläpp. Där välkomnar jag Kristdemokraterna och regeringen att
              ställa sig bakom Miljöpartiets förslag om kraftigt utökade resurser
              till att bygga järnväg och att låta bönder producera biogas. Men
              något sådant har jag inte sett ännu.
            </seg>
            <seg n="31adedf5">
              Mats Odell säger också att Sverige har en i princip koldioxidfri
              elproduktion. För det första stämmer inte detta. Konsumentverket
              fällde för några år sedan Eon för det påståendet, eftersom kärnkraften
              har ganska stor klimatpåverkan i hela sin livscykelkedja. För
              det andra utgår ett sådant resonemang från att Sverige skulle
              vara separerat från den övriga energimarknaden i Europa. Men för
              varje år som går får vi en alltmer integrerad energimarknad, och
              i dag skulle Sverige kunna göra ett viktigt klimatbidrag om vi
              ökar vår produktion av förnybar energi för export och om vi minskar
              vår energianvändning genom att använda energin smartare så att
              vi därmed också kan utöka exporten av förnybar energi till övriga
              länder.
            </seg>
            <seg n="19b9ca9d">
              Mats Odell säger att det behövs en fördjupad analys. Det har
              vi nu hört från samtliga representanter för alliansregeringen.
              Men vi vet fortfarande inte vad det är som ska analyseras vidare.
              Jag får känslan av att det används som en ursäkt för att inte
              behöva göra någonting. Regeringen skriver ju själv i sin ståndpunkt
              att det bindande målet om förnybar energi den här perioden har
              varit viktigt för att nå den positiva utvecklingen av förnybar
              energi.
            </seg>
            <seg n="c304a904">
              Vad, Mats Odell, är det vi behöver studera vidare för att kunna
              ställa oss bakom bindande mål för förnybar energi och energieffektivisering?
            </seg>
          </u>
          <note type="speaker" n="73f3a09a">
            Anf. 66 MATS ODELL (KD) replik:
          </note>
          <u who="Q571725" xml:id="i-020de79fa3004aef-4" n="baf66a65">
            <seg n="659c61a3">
              Herr talman! Det är alltid intressant att debattera med Lise
              Nordin, för man vet från början att vad det än handlar om så är
              det i slutändan, när dimman har skingrats och röken har lagt sig,
              kärnkraften som ska bort. Det spelar ingen roll om det kläds i
              termer av bindande mål för förnybart i slutändan är det bara kärnkraften
              det handlar om.
            </seg>
            <seg n="2e208b5b">
              Det har blivit nästan någon sorts metafysiskt förankrad motvilja
              mot kärnkraft som inte tar någon hänsyn till den teknikutveckling
              som har skett, som inte tar någon hänsyn till att detta faktiskt
              är en i stort sett koldioxidfri elproduktion jämfört med alternativen
              för kontinuerlig elproduktion.
            </seg>
            <seg n="acf15be7">
              Vi har i Sverige ett välstånd som i stort vilar på att vi kan
              förädla våra råvaruresurser skogen och malmen. Det krävs att det
              finns elektricitet, herr talman. Även när solen har gått ned,
              när den har gått i moln och när det är vindstilla måste exempelvis
              aluminiumsmältverket i Sundsvall som jag åkte förbi i går kunna
              gå.
            </seg>
            <seg n="2c89bbee">
              Då krävs det ändå att vi är lite praktiska och ser till hur Sveriges
              energibehov ser ut. Det går inte utan att analysera vad detta
              får för konsekvenser för svensk basindustri som också väldigt
              mycket ligger till grund för tjänsteproduktion och annat. Men
              Lise Nordin är så inriktad på denna fråga, att få bort kärnkraften.
            </seg>
            <seg n="f86291b7">
              Jag tycker inte att det är seriöst. Jag tycker inte att det är
              trovärdigt att säga: Vi ska inte analysera det här, utan vi ska
              bara hoppa rakt in i den tunnan så får vi se var det slutar!
            </seg>
            <seg n="bb97a051">
              Så vill inte jag, Kristdemokraterna och Alliansen hantera Sveriges
              långsiktiga välfärdsutveckling.
            </seg>
            <seg n="a187a9e8">
              (Applåder)
            </seg>
          </u>
          <note type="speaker" n="dcc03351">
            Anf. 67 LISE NORDIN (MP) replik:
          </note>
          <u who="Q4970036" xml:id="i-ebbfd7fa14f35b38-7" n="bac68886">
            <seg n="6c785568">
              Herr talman! Det var det mest kreativa uttalandet jag har hört
              på hela dagen. Jag noterar att Mats Odell kompenserar frånvaro
              av svar på min fråga med ett brandtal för kärnkraften. Min fråga
              var: Vilken analys är det som regeringspartierna tycker saknas
              för att ställa sig bakom bindande mål om förnybar energi? Jag
              tror inte att jag hörde Mats Odell säga ett ord om förnybar energi
              eller energieffektivisering, det som vi diskuterar här i dag.
            </seg>
            <seg n="89c84bfe">
              I stället hänvisar Mats Odell till teknikutveckling. Jag undrar
              om Kristdemokraterna har missat den teknikutveckling som sker
              runt om i Europa. Försöken att bygga ny kärnkraft kommer att ge
              dyrare el än vad dagens vindkraft kan leverera.
            </seg>
            <seg n="a6d0bc83">
              Det pågår just nu en utredning hos Energimyndigheten som ska
              se över hur Sverige skulle kunna nå ett hållbart energisystem
              där ett av scenarierna blir 100 procent förnybar energi. Vi har
              många gånger i denna kammare diskuterat frågan om hur vi i det
              svenska energisystemet kan hantera en större andel av intermittent,
              alltså förnybar, energi. Det finns forskarrapporter som visar
              att det inte är någon utmaning.
            </seg>
            <seg n="8fa58d98">
              Vi har i dag också nämnt att det inom EU pågår en process med
              att tillåta statsstöd till kärnkraft, så visst finns det en väldigt
              tydlig koppling att EU nu riskerar att öppna för länder som Storbritannien
              som vill ge stora subventioner till att bygga kärnkraft. Det är
              också länder som är emot bindande mål för förnybar energi.
            </seg>
            <seg n="dc8e97a1">
              Jag gör ett nytt försök, herr talman, och frågar Mats Odell:
              Vad är det som alliansregeringen tycker behöver utredas vidare
              för att Sverige ska kunna ansluta sig till de medlemsländer som
              ser att förnybar energi och energieffektivisering är avgörande
              för att nå våra klimatmål?
            </seg>
          </u>
          <note type="speaker" n="8206eafe">
            Anf. 68 MATS ODELL (KD) replik:
          </note>
          <u who="Q571725" xml:id="i-020de79fa3004aef-5" n="baf66a65">
            <seg n="e69a01e6">
              Herr talman! Jag är väldigt förvånad över att Lise Nordin inte
              uppfattade att mitt svar faktiskt handlade om varför man inte
              nu kan anta bindande mål om förnybar energi. Om man struntar i
              om det släpps ut koldioxid eller inte och bara tänker på om det
              är förnybart har man ju kvar hela den stora frågan: Hur fungerar
              ett så utpräglat råvarubaserat välfärdsbygge som det svenska om
              man skulle ha enbart intermittent förnybar elproduktion? Jag anser
              inte att det är seriöst att inte kunna ta till sig svaret att
              man måste studera det noggrannare. Hur mycket klarar den svenska
              vattenkraften av att reglera när det gäller till exempel vindkraft?
            </seg>
            <seg n="86eb0e91">
              Det här är väldigt viktiga frågor, och det finns olika uppfattningar
              om dem som redovisas antingen av intresseorganisationen Svensk
              Vindkraftförening eller av Kungliga Vetenskapsakademiens energiutskott.
              De har helt olika uppfattningar om detta. För Lise Nordin spelar
              det ingen roll: Jag har en vision. Kör på detta! Fatta bindande
              beslut nu, eller i går, för ett år sedan eller för tio år sedan!
              Det är inte seriöst.
            </seg>
            <seg n="1d9ccb69">
              Det är det första. Vi måste utreda hur detta fungerar.
            </seg>
            <seg n="c8a865c9">
              Självklart är det en trevlig ambition att vi kan ha allting förnybart.
              Jag skulle dock vilja säga att den vind, den sol och det regn
              som kommer ned över vårt land väldigt väl uppfattas av fotosyntesen
              i den svenska skogen som växer mycket mer än vi tar ut. Där finns
              det råvaruresurser också för att åstadkomma en lång bit av ambitionen
              att få en fossiloberoende fordonsflotta.
            </seg>
          </u>
          <note type="speaker" n="1709fde1">
            Anf. 69 JENS HOLM (V) replik:
          </note>
          <u who="Q946708" xml:id="i-55460d1739c3314e-8" n="a97c2bbc">
            <seg n="af4da427">
              Herr talman! Mats Odell svarar ju inte på Lise Nordins fråga.
              Mats Odell börjar prata om vad som händer om vi har hundra procent
              förnybart. Kan vi verkligen producera all vår el och energi med
              förnybart? Men, Mats Odell, det är inte det frågan handlar om.
              Frågan handlar om huruvida det på EU-nivå ska finnas bindande
              krav för förnybar energi och för energieffektivisering. Det är
              det som ni vill utreda. Sedan vill ni inte utreda frågan om huruvida
              det på EU-nivå ska finnas bindande krav på minskningar av koldioxidutsläppen.
              Det vill ni inte utreda, utan det vill ni ha som bindande krav.
              Varför vill ni ha bindande krav för det ena men inte för det andra?
              Där tycker jag du är oss svaret skyldig.
            </seg>
            <seg n="397a8a14">
              Sedan håller jag inte riktigt med om den framgångssaga som du
              försöker beskriva EU:s klimatpolitik som. Det främsta styrmedlet
              inom EU:s klimatpolitik är ju handelssystemet för utsläppsrätter.
              Vi vet i dag att det är billigare att släppa ut ett ton koldioxid
              än att ta en kaffe på stan. Alla är överens om att det finns ett
              gigantiskt systemfel i det här handelssystemet. Kommissionen har
              föreslagit att man ska åsidosätta utsläppsrätter för ungefär 900
              miljoner ton för att få systemet att börja fungera. Då skulle
              jag vilja veta vad Kristdemokraterna spelar in för kreativa förslag
              i det. Är det någonting som ni stöder eller inte?
            </seg>
          </u>
          <note type="speaker" n="1ad67ee7">
            Anf. 70 MATS ODELL (KD) replik:
          </note>
          <u who="Q571725" xml:id="i-020de79fa3004aef-6" n="baf66a65">
            <seg n="745239a1">
              Herr talman! Jens Holm upprepar samma fråga som Lise Nordin tidigare
              ställde, och mitt svar är detsamma. Vi måste analysera målet såväl
              på nationell som på EU-nivå. Att kasta sig huvudstupa in i målsättningar
              som sedan ska bli bindande utan att veta vad de leder till är
              inte en ansvarsfull politik vare sig lokalt, regionalt, på nationell
              nivå eller på EU-nivå. Det är viktigt att analysera och hitta
              realistiska mål som man sedan ställer sig bakom. Att inte göra
              det är en meningslös plakatpolitik. Det finns ingen anledning
              att upphöja den till någon sorts europeisk politik.
            </seg>
            <seg n="41f524c6">
              Varför är ni för det ena men inte för det andra? Det har vi ju
              förklarat här. Den ena talaren efter den andra från Alliansen
              har svarat på de frågorna. Jag kan upprepa det. Vi har analyserat
              och sett att det är rimligt att ha ett bindande mål när det gäller
              hur mycket unionens utsläpp ska minska till 2030, men på de andra
              områdena har vi inte analyserat färdigt, vare sig nationellt eller
              på EU-nivå, och kan därför inte ställa oss bakom bindande mål.
            </seg>
          </u>
          <note type="speaker" n="6f6850d0">
            Anf. 71 JENS HOLM (V) replik:
          </note>
          <u who="Q946708" xml:id="i-55460d1739c3314e-9" n="a97c2bbc">
            <seg n="647d6c51">
              Herr talman! Det fanns ju en fråga till som inte alls fick svar,
              nämligen om EU:s handelssystem med utsläppsrätter. Det är ju någonting
              som tas upp i det här betänkandet. Det vore väldigt intressant
              att få veta Kristdemokraternas ståndpunkt, om man vill reformera
              det här systemet så att det börjar fungera.
            </seg>
            <seg n="b481591e">
              Sedan tycker jag, Mats Odell, att du har ett grundläggande felaktigt
              synsätt här. Du säger att vi inte i dag ska kasta oss in i målsättningar
              för hur mycket förnybar energi vi ska ha och vilken form av energieffektivisering
              vi ska göra. Vi måste analysera målet noggrannare. Det var direkt
              det du sade. Men det är inte målsättningarna som det handlar om
              nu. Det är formen, huruvida man ska ha bindande krav på energieffektivisering
              och förnybar energi inom EU. Det är det som är frågan, inte nivåerna,
              hur mycket mer förnybar energi vi ska producera i Sverige, Belgien
              och Tyskland eller något sådant. Det är inte det som den här frågan
              handlar om.
            </seg>
            <seg n="9a17fff1">
              Jag förstår också att det är en väldigt grannlaga uppgift att
              ro i land. Det är någonting som man tar senare. Nu är det bara
              formen, Mats Odell, och formen har ni sagt ja till vad gäller
              minskningskravet, hur mycket koldioxiden ska minska med. Den formen
              är ni helt på det klara med, och där tycker ni precis som vi att
              vi ska ha bindande krav för hur mycket koldioxiden ska minska.
              Men det ska uppenbarligen inte vara bindande krav för förnybar
              energi och energieffektivisering. Det är det jag vill ha svar
              på, och det är det som Lise Nordin och som Socialdemokraterna
              också vill ha svar på.
            </seg>
          </u>
          <note type="speaker" n="9037d65f">
            Anf. 72 MATS ODELL (KD) replik:
          </note>
          <u who="Q571725" xml:id="i-020de79fa3004aef-7" n="baf66a65">
            <seg n="17cf04d2">
              Herr talman! När det gäller den fråga som Jens Holm upprepar
              för jag vet inte vilken gång i ordningen han har fått minst fyra
              svar på den kan mitt svar upprepas igen, men jag tycker att det
              blir en ganska meningslös diskussion.
            </seg>
            <seg n="b56bd366">
              Däremot vill jag gärna säga att EU:s utsläppshandelspolitik måste
              reformeras. Dock rymmer detta ett moraliskt dilemma, tycker jag.
              Att det finns så mycket utsläppsrätter beror till allra största
              delen på att man har varit framgångsrik med att spara. Man har
              minskat utsläppen. Då har det blivit många utsläppsrätter. Hoppsan,
              här var ni framgångsrika! Då kommer vi och förändrar spelplanen
              igen. Det finns ett dilemma i detta. Lönar det sig att göra det
              här? Det kommer bara att annulleras längre fram.
            </seg>
            <seg n="215c1093">
              Det är viktigt att detta sker på ett grannlaga sätt. Det är det
              som är det gemensamma. Ska man sikta så långt som det här arbetet
              gör nu, decennier framåt i tiden, är det viktigt att man analyserar
              och att man får fram sådant som man kan stå upp för och känna
              att här är de mål som vi sätter upp, de metoder och de medel som
              vi ska använda välgrundade. Där är vi inte ännu. Det är därför
              som vi har lite olika syn på hur det här ska gå till. Men jag
              är övertygad om, herr talman, att vi har samma ambitioner om att
              genom kloka beslut försöka rädda det här klotets fortsatta överlevnad.
            </seg>
          </u>
          <note n="7fe9bd98">
            Överläggningen var härmed avslutad.
          </note>
          <note n="bb9077f0">
            10 § Effektivare sanktioner för arbetsmiljö- och arbetstidsreglerna
            m.m.
          </note>
          <note n="508df575">
            Föredrogs
          </note>
          <note type="speaker" n="2d6a45bd">
            Anf. 73 RAIMO PÄRSSINEN (S):
          </note>
          <u who="Q3358814" xml:id="i-0771ae34d4af1ceb-0" n="2cba4e67">
            <seg n="aec7681d">
              Herr talman! Då har vi återigen en stund här i kammaren då vi
              ska diskutera de oerhört viktiga arbetsmiljöfrågorna. Det är frågor
              som bara växer i kraft. Det är frågor som berör alla som finns
              på en arbetsplats.
            </seg>
            <seg n="bcc7b917">
              Tyvärr måste jag och vi socialdemokrater konstatera att regeringen
              har ett stort ointresse för arbetsmiljöfrågorna. Det kan vi se
              genom frånvaron av konkreta förslag till förbättringar.
            </seg>
            <seg n="929f057c">
              Hur Moderaterna tänker i arbetsmiljöfrågor och vilken värdering
              man lägger i dem illustreras genom att lyssna på vad socialförsäkringsminister
              Ulf Kristersson uttalat om psykosociala problem på jobbet. Att
              de psykosociala arbetsmiljöproblemen är en växande, tickande ohälsobomb
              har vi från socialdemokratins sida länge påpekat för den passiva
              regeringen. Det gjorde även forskningen tidigt, och de fackliga
              centralorganisationerna lägger fram rapporter i frågan. Enskilda
              skyddsombud vittnar om att de vill ha bättre kunskap i frågorna.
              Arbetsmiljöverket pekar på detta.
            </seg>
            <seg n="d3d11059">
              Nu när kostnaderna för de psykosociala problemen på arbetsplatser
              skenar, det vill säga sjukskrivningar på grund av att man inte
              har det bra på jobbet ökar, vaknar regeringen. Då går sjukförsäkringsminister
              Kristersson ut och för ett resonemang om att det skulle vara bättre
              för dem mestadels kvinnor som har problem att gå tillbaka till
              jobbet. Att stanna kvar på jobbet ska vara rehabiliteringen, fast
              många av orsakerna kommer just från hur man har det på jobbet.
            </seg>
            <seg n="cc0a68b9">
              Då blir det billigare för staten. Det vore intressant att få
              höra en förklaring till dessa tankar. Men Moderaterna tänker inte
              för egen del utan man tänker också för de andra regeringskollegerna,
              de mindre partierna. Jag har inte hört ett knyst därifrån utan
              de nickar instämmande.
            </seg>
            <seg n="389b1d31">
              Ibland funderar jag, herr talman, när jag sitter ensam på min
              kammare över vilka frågor de olika borgerliga partierna driver
              när det gäller arbetsmiljön. Vi är helt övertygade om att dessa
              frågor är viktiga för framtiden. Är det Centern som ligger bakom
              att Arbetsmiljöverket svälts ut? Det är kanske Annie Lööf som
              säger att det inte ska vara mer regelkrångel och använder sig
              av argument som har förts fram i den så kallade Stoibergruppen
              i Europa om att förenkla regelsystemen. Det kanske inte behövs
              ett så starkt arbetsmiljöverk. Vilken arbetsmiljöfråga vill Kristdemokraterna
              profilera sig i? Är det stressen och pressen på jobbet? Varför
              vill inte Folkpartiet vara med på resan och fokusera på ett arbete
              som gör att vi kan minska dödsolyckorna på jobbet? Det är många
              frågor, och vi hoppas på att få en redovisning från partierna.
            </seg>
            <seg n="3a42c8b9">
              Herr talman! Vi socialdemokrater lägger fram ett antal framåtsyftande
              förslag som ska leda till bättre arbetsmiljö. Många av dem är
              vi överens om mellan Vänsterpartiet, Miljöpartiet och Socialdemokraterna.
              Men ni på regeringssidan är notoriska nej-sägare. Det är många
              som tycker att det är tråkigt att ni säger nej, nej och nej. Det
              är vad ni gör i arbetsmiljöfrågor, och det är också vad ni gör
              i dag.
            </seg>
            <seg n="338cc761">
              Regeringens proposition Effektivare sanktioner för arbetsmiljö-
              och arbetstidsreglerna är i grunden bra. Det är ett bra sätt att
              beivra arbetsmiljöproblemen, och det är ett bra sätt att använda
              resurserna på. Vi är helt överens om detta. Men eftersom vi lever
              i en ständigt föränderlig värld ändras miljöerna, möjligheterna
              och även riskerna. Vi tycker att Arbetsmiljöverket borde ha kvar
              möjligheterna att utveckla nya föreskrifter och vara bemyndigat
              att göra dem straffsanktionerade. Det finns ett flertal arbeten
              där farliga ämnen hanteras med en mycket hög risk för skador.
              Det framgår i föreskrifterna om kvarts, syntetiska oorganiska
              fibrer, härdplaster, asbest med flera.
            </seg>
            <seg n="4bd8d482">
              Vad som är farligt och skadligt i arbetsmiljön är inte konstant.
              Just därför borde Arbetsmiljöverket ges möjlighet att välja den
              för situationen bäst lämpade sanktionen. Jag yrkar bifall till
              reservation 1. Låt mig samtidigt passa på att yrka bifall till
              reservationerna 4 och 6.
            </seg>
            <seg n="e17ff74b">
              Vad regeringen gör i propositionen, som i grunden är alldeles
              utmärkt, är att missa att göra en analys av hur polis och åklagare
              kan förbättra sitt arbete för att få fler arbetsmiljöbrott lagförda.
              Jag besökte Riksenheten för miljö- och arbetsmiljömål, Rema, i
              Malmö och fick ta del av deras utmärkta arbete. Sedan specialenheten
              bildades har man visat på mycket goda resultat, men man skulle
              kunna nå ännu längre om regeringen och därmed Rikspolisstyrelsen
              får en pekpinne att prioritera även arbetsmiljöbrotten i sitt
              arbete. Det kan ske genom att inlemma särskilda utredare till
              riksenheten. På så vis kan man nå längre.
            </seg>
            <seg n="c0be560f">
              Herr talman! Ska pensionsåldern höjas? Det är en aktuell politisk
              fråga som regeringen har lyft fram. Reaktionerna har inte dröjt.
              De har kommit från alla olika håll och kanter. Jag tycker att
              frågan egentligen borde omformuleras. Hur kan arbetsmiljön förbättras
              så att fler orkar arbeta till 65 års ålder? Det är en mycket relevant
              fråga. Om vi inte gör satsningar på arbetsmiljön kommer det att
              bli allt fler fattigpensionärer. Det säger även generaldirektören
              för Arbetsmiljöverket. Kadern av fattigpensionärer, de som tvingas
              lämna arbetslivet i förtid, växer. Då blir det fler som går in
              i ålderdomen i fattigdom.
            </seg>
            <seg n="7dc51137">
              Skillnaderna mellan människor ökar i Sverige. Det brukar regeringen
              vara duktig på att ordna. I dag är det bara 40 procent av kvinnorna
              och strax under hälften av männen som går direkt från arbete till
              pension. Det gäller särskilt människor med tunga LO-jobb. Vad
              hör vi för diskussion bland regeringspartierna om detta?
            </seg>
            <seg n="ad525345">
              Pensionsåldersutredningen har presenterat ett betänkande med
              många bra förslag, som jag verkligen hoppas att vi ska få diskutera
              i kammaren. Många av utredningens förslag kan jämföras med de
              förslag vi har lagt fram i kammaren och kommer att lägga fram.
              Det gäller förstärkta resurser till Arbetsmiljöverket, att fokusera
              och öka antalet inspektioner av branscher som har tidigt utträde
              ur arbetslivet, långsiktig förstärkning för att utveckla det systematiska
              arbetsmiljöarbetet, förstärkta resurser till forskning, utvärdering
              och utbildning samt förstärkta insatser för skyddsombuden med
              mera. Det är mycket bra förslag att fundera över.
            </seg>
            <seg n="289deda8">
              Lägg till dessa förslag vårt återkommande krav i kammaren på
              att regeringen tar initiativ till att påbörja nollvisionsarbete
              tillsammans med forskningen och arbetsmarknadens parter. Jag har
              sagt det förr, och jag säger det återigen: Jag tycker att det
              är fullständigt obegripligt att ni inte ser möjligheten. Varför
              är ni så urbota jag ska inte använda ordet tjurskalliga? Hoppa
              på tåget när nu alla vill detta. Det är en så enkel och tydlig
              fråga. Du ska inte gå till jobbet och riskera ditt liv. Om man
              sätter fokus på detta betyder det att man sätter kompetenta och
              duktiga människor att tillsammans fundera över frågorna. Det skulle
              hela kedjan i arbetsmiljöarbetet vinna på. Då duger det inte att
              regeringen skriver att det blir ett slag i luften. För oss är
              det inte ett slag i luften. För oss handlar det om människor som
              dör på jobbet. Det är inget slag i luften. Om ni är kloka har
              ni chansen, om inte nu så senare under året, att försöka anta
              förslaget.
            </seg>
            <seg n="5d1ca0a3">
              För tredje året i rad stiger arbetsolycksstatistiken. Den ser
              inte bra ut, och det är inte bra. Frågan är om statistiken visar
              effekter av något. Är det effekter av gjorda nedskärningar? Det
              vet inte jag och inte ni heller, men det är olyckligt.
            </seg>
            <seg n="1a830c35">
              Sedan har vi det förebyggande arbetsmiljöarbetet. Där finns frågan
              om stressen och pressen. De psykosociala arbetsmiljöproblemen
              är stora och viktiga. Det finns många rapporter. Vad gör vi för
              att komma åt problemen? Arbetslivet blir bara mer och mer krävande,
              men samtidigt finns inte verktyg att möta problemen i dag.
            </seg>
            <seg n="de98c6af">
              Helst ska du själv se till att du är konkurrenskraftig i ditt
              eget jobb. Du ska kunna jobba på din fritid, det vill säga vara
              ständigt uppkopplad och nåbar. Du kan väl gå på gym så att du
              ser till att du inte får några belastningsskador! Framför allt
              kan du väl försöka se till att kompetensutveckla dig själv!
            </seg>
            <seg n="d0a8d741">
              Kraven på den enskilde stiger hela tiden. Samtidigt har vi en
              rörelse som gör att vi inte ökar resurserna för att mota dessa
              problem.
            </seg>
            <seg n="54df7c6d">
              Fackförbundet Vision har gjort ett mycket bra arbete kring problemen
              med det som kallas kränkande särbehandling eller mobbning på arbetsplatserna.
              Jag tycker att man på ett lysande sätt har lyft fram det i debatten,
              när man visar att lagens verktyg inte är tillräckliga och föreslår
              lösningar. Det här är någonting som finns överallt. Forskarna
              säger att det är ungefär 10 procent av alla på våra arbetsplatser
              som är drabbade av detta.
            </seg>
            <seg n="f6215578">
              Vi i Socialdemokraterna avser för vår del att komma tillbaka
              till den här frågan i samband med vår budgetmotion i höst.
            </seg>
            <seg n="6203f1a5">
              Det gäller att stärka Arbetsmiljöverket och se till att utveckla
              föreskrifter, framför allt se till att få in mer kompetens i Arbetsmiljöverket
              som kan göra bättre analyser av arbetsorganisationens betydelse
              och göra riskbedömningar. Vi behöver nya utbildningar för skyddsombuden.
              Vi behöver framför allt utveckla det samordnade arbetsmiljöansvaret.
              Vi behöver fundera på övertidens betydelse för jobbet och för
              hälsan. Vi tycker också att det ska inrättas ett kunskapscentrum
              där man kan samla arbetsmiljöforskningen.
            </seg>
            <seg n="7f6343d5">
              Det är bara att regeringen och ni här i kammaren lyssnar på arbetsmarknadens
              parter. De skriver brev till regeringen om dessa krav och lägger
              fram ganska kloka förslag, enligt mitt förmenande. Jag förstår
              inte varför ni väntar och varför ni säger nej.
            </seg>
            <seg n="115eae1b">
              Herr talman! Allt färre har tillgång till företagshälsovård.
              För dem som är anslutna blir det stödet inte större och bättre,
              utan ofta får man mindre stöd och hjälp. Det är en tredjedel av
              alla anställda som saknar tillgång till företagshälsovård. Ofta
              väljer arbetsgivaren det billigaste utbudet, och det betyder att
              det inte blir något förebyggande arbete. Tanken med företagshälsovården
              är ju att det ska vara ett förebyggande arbete. Företagshälsovården
              ska vara den expertresurs som behövs för att förebygga men även
              rehabilitera och arbetsanpassa arbetsplatser. Tillsammans med
              ett systematiskt arbetsmiljöarbete blir den ett jätteviktigt verktyg
              för att se till att fler kan finnas kvar i arbete och fler kan
              komma tillbaka i arbete.
            </seg>
            <seg n="d99957d4">
              Regeringen borde, i samverkan med arbetsmarknadens parter, ta
              ett initiativ till att börja jobba fram ett program för en företagshälsovård
              som är värd namnet och som omfattar alla.
            </seg>
            <seg n="33090a29">
              Låt mig slutligen, herr talman, säga några ord om skyddsombuden.
            </seg>
            <seg n="2b8d172d">
              Våra lokala skyddsombud är en bärande del i arbetsmiljöarbetet.
              De borde finnas överallt, men de finns tyvärr inte överallt. Vi
              kan nöja oss med att säga att vi har rätt många skyddsombud, men
              samtidigt vet vi att det finns ett behov av dubbelt så många som
              i dag.
            </seg>
            <seg n="2e8d2561">
              Skyddsombuden är många gånger hjältarna på arbetsplatserna, om
              de får god utbildning. Det får tyvärr inte alla, och det är också
              någonting som vi måste se till. De måste få tid för uppdraget
              ett jätteviktigt fackligt uppdrag. Det måste få tid att sätta
              sig in i uppdraget, tid och möjlighet att hitta brister om det
              finns seriösa företagsledningar.
            </seg>
            <seg n="64e43121">
              I dag är det inte så enkelt att ta på sig uppdraget. På alla
              arbetsplatser som mitt förbund IF Metall det fina, vackra IF Metall,
              om jag tillåts säga så har avtal med saknas det skyddsombud på
              37 procent av dem. Det är en stor del som saknar skyddsombud.
              Därför vill vi att de regionala skyddsombuden ska få bättre möjligheter
              att besöka arbetsplatser. Har man ett kollektivavtal är det fullständigt
              rimligt att ett skyddsombud, som är en regelförenklare för den
              enskilde eller mindre företagaren, ska kunna göra ett besök och
              tala om vad som är rätt och vad som är fel.
            </seg>
            <seg n="00abce3b">
              Jag förstår inte varför ni säger nej till detta också.
            </seg>
            <seg n="94a714c8">
              Slutligen, herr talman, ska jag inte vara så allvarlig och så
              kritisk. Låt mig säga att jag önskar alla utskottets ledamöter
              med ordföranden i spetsen en trevlig sommar. Även om vi har stora
              meningsskiljaktigheter ibland tycker jag att ni är hyggliga personer
              och att det är trevligt att umgås med er.
            </seg>
          </u>
          <note type="speaker" n="693aac11">
            Anf. 74 MEHMET KAPLAN (MP):
          </note>
          <u who="Q4822657" xml:id="i-46c2669330bc0a14-0" n="ddbbfd47">
            <seg n="4656aa25">
              Herr talman! Tack, Raimo Pärssinen, för ett tydligt och visionärt
              anförande!
            </seg>
            <seg n="1a67ba9a">
              Det område som vi nu debatterar handlar mycket om vad vi tycker
              att framtiden ska fyllas med när det gäller olika typer av ideologiska
              skillnader och vad vi tror att människor vill. Där tycker jag
              att Raimo Pärssinen var väldigt tydlig. Jag vill också instämma
              i yrkandet om bifall till reservation nr 4 som vi har gemensamt
              med Socialdemokraterna och Vänsterpartiet.
            </seg>
            <seg n="6fba8829">
              Den strukturella diskrimineringen i vårt samhälle finns naturligtvis
              också i arbetslivet och gäller såväl lön och anställningsform
              som arbetstid men också att yrken med en överrepresentation av
              kvinnor värderas lägre. För Miljöpartiet är detta en av de absolut
              viktigaste frågorna att komma till rätta med. Vi utgår från en
              feministisk och intersektionell maktanalys. Vi ser att det finns
              flera olika maktstrukturer i samhället som samverkar. Könsmaktsordningen
              räcker inte för att förklara den ojämlikhet som råder på arbetsmarknaden,
              utan det handlar även om sexuell läggning, etnisk tillhörighet,
              klass, funktionshinder, ålder och religion. Dessa faktorer påverkar
              människors makt och villkor i vårt samhälle och i relationen till
              andra människor.
            </seg>
            <seg n="d75ea63a">
              Ett väl fungerande arbetsliv förutsätter att varje människa är
              fri att göra sina egna val utan att styras av begränsande, könsbundna
              normer. Kvinnor och män ska ha samma möjligheter och villkor i
              fråga om utbildning och betalt arbete som ger ekonomisk självständighet
              livet ut. Jämställda löner är en oerhört viktig del av detta teorem.
              Den ekonomiska självständighet som följer av jämställda löner
              är en förutsättning för att åstadkomma ett jämställt och demokratiskt
              samhälle.
            </seg>
            <seg n="50690281">
              Det handlar också om att åstadkomma bra arbetsvillkor. I Sverige
              arbetar och förväntas kvinnor förvärvsarbeta i mycket stor utsträckning,
              och en klar majoritet av dem som utexamineras från högskola och
              universitet är kvinnor. Fortfarande ser vi dock stora brister
              på arbetsmarknaden vad gäller jämställdhet och kvinnors hälsa.
            </seg>
            <seg n="fedd8d97">
              Herr talman! En god arbetsmiljö, som vi debatterar i dag, både
              fysiskt och psykiskt som får medarbetare att trivas föder kreativitet
              och gynnar såväl arbetstagare som arbetsgivare. Detta är vi överens
              om. En god och jämlik hälsa är ett övergripande mål för Miljöpartiet
              som en del av visionen om det långsiktigt hållbara arbetslivet
              och ett långsiktigt hållbart samhälle utifrån ett socialt perspektiv.
              År 2003, för tio år sedan, beslutade riksdagen om ett övergripande
              mål för folkhälsan med elva målområden varav det fjärde handlar
              just om hälsa i arbetslivet.
            </seg>
            <seg n="9bfbd2d4">
              Ett bra arbetsliv med väl fungerande arbetsvillkor minskar inte
              bara den arbetsrelaterade ohälsan och de sociala skillnaderna
              i ohälsa utan bidrar även till en allmänt förbättrad folkhälsa
              och är en nödvändig förutsättning för en hållbar samhällsutveckling.
              Vi ser dock hur allt fler människor, särskilt inom vård- och utbildningssektorn,
              upplever stress på arbetet och att kraven i arbetslivet ökar ständigt.
              Arbetslivet måste balanseras så att både kvinnor och män ges möjlighet
              att fungera och må bra under ett helt arbetsliv.
            </seg>
            <seg n="9decede3">
              Individens deltagande i arbetslivet ska gå att förena med familjeliv
              och fritid på ett hälsofrämjande sätt.
            </seg>
            <seg n="a944da34">
              Herr talman! Vi har under dessa två mandatperioder sett hur regeringen
              har prioriterat bort det breda folkhälsoarbetet och enbart inriktat
              sig på levnadsvanor. Det har gjort att arbetsmiljöarbetet har
              kommit i skymundan. Det är hög tid att folkhälsopolitikens målområde
              Hälsa i arbetslivet ges ett verkligt innehåll utifrån ett genusperspektiv.
            </seg>
            <seg n="eeeea920">
              Till grundvillkoren för ett hållbart arbetsliv hör att ha kontroll,
              delaktighet och inflytande över sitt eget arbete och hur det ska
              utföras samt arbetsmängd efter arbetsförmåga. Trots dessa välkända
              fakta i forskningen är skillnaderna stora mellan kvinnors och
              mäns arbetsvillkor. Det hänger samman med andra företeelser. Exempelvis
              jobbar pappor mer än män utan barn. Vid en jämförelse mellan pappor
              och män som inte bor med barn visar det sig att andelen som arbetar
              heltid är 89 procent av dem utan barn och 93 av pappor. Andelen
              heltidsarbetande kvinnor är däremot 76 procent av dem utan barn
              men 66 procent av mammor. Mammor arbetar deltid i större utsträckning
              än andra kvinnor, men för pappor är det tvärtom.
            </seg>
            <seg n="2d1da395">
              Ett annat exempel är sjukskrivningsmönster. Kvinnors sjukfrånvaro
              har varit större än mäns sedan 1980-talet. Fram till de allra
              senaste åren har skillnaderna till och med ökat. En studie från
              Institutet för arbetsmarknads- och utbildningspolitisk utvärdering
              pekar på att förvärvsarbete i kombination med att kvinnor tar
              ett större ansvar för barn och familj skulle kunna vara en förklaring.
            </seg>
            <seg n="c2dee027">
              Innan de får barn är mäns och kvinnors sjukfrånvaro ungefär densamma.
              Efter första barnets födelse har mamman ungefär dubbelt så många
              sjukfrånvarodagar som pappan. Skillnaden finns kvar upp till 15
              år efter första barnet. Samtidigt förvärvsarbetar kvinnor med
              små barn allt fler timmar. År 1980 var det 30 procent av kvinnorna
              som jobbade heltid, vilket kan jämföras med 2007, då det var 50
              procent.
            </seg>
            <seg n="9fea75f5">
              Miljöpartiet vill se ett mer aktivt tillsynsarbete och förebyggande
              insatser mot ohälsa och arbetsskador. Med en bra arbetsmiljö,
              såväl psykiskt som fysiskt, kan både kvinnor och män dessutom
              få bättre möjlighet att själva välja när de vill ta ut pension
              i stället för att tvingas sluta i förtid på grund av ohälsa. Den
              faktiska pensionsåldern och antalet år i arbetslivet har stor
              betydelse för hur stor pensionen blir eftersom pensionssystemet
              numera bygger på livsinkomst. Kvinnors arbetsvillkor påverkar
              därmed även den framtida pensionen.
            </seg>
            <seg n="77f4908a">
              Den myndighet som vi i arbetsmarknadsutskottet jobbar mycket
              med, Arbetsmiljöverket, har i uppdrag att göra särskilda insatser
              för att förhindra att kvinnor slås ut från arbetslivet på grund
              av arbetsmiljörelaterade problem. Ett stort problem är emellertid
              att nuvarande arbetsmiljölag är utformad efter traditionellt mansdominerade
              arbetsplatser. Det finns tydliga regelverk som rör byggnadsverksamhet,
              men inom vård, skola och omsorg finns få regler. Vi vill att arbetsmiljölagen
              ses över, så att den tydligt anpassas efter både kvinnodominerade
              och traditionellt mansdominerade arbetsplatser, vilket vi har
              framfört tidigare.
            </seg>
            <seg n="d829dec7">
              Herr talman! Med detta vill jag yrka bifall till reservation
              4.
            </seg>
          </u>
          <note type="speaker" n="a44557c6">
            Anf. 75 MATTIAS KARLSSON (SD):
          </note>
          <u who="Q5901848" xml:id="i-323de6cdbf6d8fdd-0" n="71674b59">
            <seg n="d2ab4962">
              Herr talman! Jag vill börja med att yrka bifall till reservation
              3.
            </seg>
            <seg n="cdf5b5c8">
              Vi behandlar i dag arbetsmarknadsutskottets betänkande 11 om
              effektivare sanktioner för arbetsmiljö- och arbetstidsreglerna.
            </seg>
            <seg n="21f53eed">
              Vikten av en god arbetsmiljö för alla kan knappast underskattas.
              Trygga, mänskliga, välfungerande och säkra arbetsplatser innebär
              ökad livskvalitet och bättre hälsa för den enskilde. För arbetsgivaren
              kan det innebära ökad produktivitet, förbättrade möjligheter att
              behålla nyckelkompetens med mera, och för staten och samhället
              medför det minskade ekonomiska och sociala problem. Det svenska
              regelverket till skydd för en god arbetsmiljö står sig väl vid
              en internationell jämförelse, och det kan vi vara stolta över.
              För att regelverket ska ha avsedd effekt krävs dock också att
              tillsynen och sanktionerna vid överträdelser fungerar väl.
            </seg>
            <seg n="900af7d6">
              Från Sverigedemokraternas sida ställer vi oss bakom de förslag
              till förändringar i sanktionssystemet som föreslås i den föreliggande
              propositionen. Vi stöder den kraftiga höjningen av taket för sanktionsavgifterna
              liksom övergången från straffsanktioner till sanktionsavgifter
              på flera områden. Samtidigt tycker vi att det är bra att regeringen
              vill behålla straffsanktionerna för de allvarligaste överträdelserna
              och att förslagen om avkriminalisering inte går lika långt som
              den föregående utredningens.
            </seg>
            <seg n="ba10fc5a">
              Herr talman! Som jag deklarerade inledningsvis ställer vi oss
              bakom reservation 3 i detta betänkande, där vikten av ökade resurser
              till Arbetsmiljöverket lyfts fram.
            </seg>
            <seg n="cfb06404">
              De förändringar som följer av regeringens proposition kommer
              att innebära kostnadsdrivande förändringar i Arbetsmiljöverkets
              verksamhet. I betänkandet påpekar utskottsmajoriteten att verket
              har fått ökade anslag för 2013 som är tänkta att kompensera för
              detta. Vad som inte framkommer är att ökningen av anslaget är
              avsevärt mindre än vad verket självt har angett som nödvändigt
              för att kunna möta den nya situationen.
            </seg>
            <seg n="be85ffaf">
              Detta förhållande måste också sättas in i ett större sammanhang.
              Arbetsmiljöverket har en helt central roll i upprätthållandet
              och skapandet av en god arbetsmiljö på landets arbetsplatser.
              Trots detta har man sedan 2006 fått försämrade möjligheter att
              utföra sitt arbete samtidigt som samhällsutvecklingen ställer
              allt högre krav på verkets arbetsmiljötillsyn. När det gäller
              antalet arbetsmiljöinspektörer i förhållande till antalet anställda
              ligger Sverige i dag långt under ILO:s rekommendationer och långt
              efter våra skandinaviska grannar och många andra europeiska länder.
            </seg>
            <seg n="8500803f">
              Antalet arbetsskador har ökat under tre år i rad och uppgick
              under förra året till 89 000. Utvecklingen mot allt fler och allt
              mindre företag gör verkets arbete mer komplicerat och mer kostsamt.
            </seg>
            <seg n="e01ecf9d">
              Det faktum att människor fortsätter att arbeta och förväntas
              fortsätta att arbeta högre upp i åldrarna ställer också nya krav
              på Arbetsmiljöverket och dess tillsyn. Detsamma gäller det faktum
              att det hårdnande samhällsklimatet i dag medför att allt fler
              yrkesgrupper tvingas möta hot och våld i sin vardag. En ytterligare
              faktor som försvårar verkets arbete är den ökade förekomsten av
              utländska entreprenörer på den svenska arbetsmarknaden.
            </seg>
            <seg n="98aae154">
              Sammantaget utgör detta starkt vägande skäl för att förstärka
              Arbetsmiljöverkets resurser. Sverigedemokraterna kommer att anslå
              medel till detta i sin höstbudgetmotion, och vi hoppas att regeringen
              tänker om och gör detsamma i sin budgetproposition.
            </seg>
          </u>
          <note type="speaker" n="99e02263">
            Anf. 76 JOSEFIN BRINK (V):
          </note>
          <u who="Q517206" xml:id="i-5992be4757b22de5-0" n="ef44af0d">
            <seg n="c9c5756e">
              Herr talman! Regeringen föreslår en ganska stor förändring av
              arbetsmiljölagstiftningen, där sanktionsavgifter, med några få
              undantag, kommer att ersätta den möjlighet till straffsanktioner
              som i dag finns på arbetsmiljöområdet. I huvudsak motiverar regeringen
              det med att det är mer effektivt att direkt på plats kräva in
              en avgift än att gå genom rättsväsendet.
            </seg>
            <seg n="cd43505f">
              Vänsterpartiet håller delvis med om detta. Vi tycker att det
              finns goda skäl att använda sanktionsavgifter i fler fall än i
              dag. Men vi tycker också att det måste finnas en viktning mellan
              olika slags överträdelser på arbetsmiljöområdet. I trafiken finns
              till exempel en sådan viktning som är ganska tydlig och enkel
              att förstå: Om du felparkerar din bil får du en lapp på rutan
              om att du ska betala in en avgift. Men om du kör berusad riskerar
              du dagsböter eller fängelse, och det kan du få även om du inte
              har skadat någon annan människa eller orsakat någon olycka. Det
              är en tydlig markering att det inte är acceptabelt ens att utsätta
              andra människor för risken att bli skadade i trafiken.
            </seg>
            <seg n="4a478b3b">
              På samma sätt menar vi i Vänsterpartiet att brott mot arbetsmiljöbestämmelser
              måste anses väga olika tungt beroende på vilka konsekvenser en
              överträdelse faktiskt kan leda till. Vi tycker att det är bra
              om brott mot administrativa bestämmelser i arbetsmiljölagen kan
              hanteras med sanktionsavgifter, men när det handlar om människors
              säkerhet och hälsa menar vi att straffsanktionen bör behållas.
              Det ska inte vara mer acceptabelt att utsätta andra människor
              för risken att skadas på arbetsplatsen än i trafiken, och det
              bör också synas i de sanktioner som finns.
            </seg>
            <seg n="64192d03">
              Det är förvisso sant som regeringen skriver i sin proposition
              att alltför få arbetsmiljöbrott i dag leder till rättslig prövning
              och dom. För det första tycker vi att man bör se över möjligheten
              att förbättra det utredningsarbete som görs om man vill komma
              till rätta med det.
            </seg>
            <seg n="acdbf22a">
              För det andra har regeringen och den utredning som ligger till
              grund för förslaget helt och hållet bortsett från den preventiva
              effekten av straffsanktionerna i arbetsmiljölagen. Det är en stor
              brist i förslaget.
            </seg>
            <seg n="5a64ddb8">
              De fackliga centralorganisationerna har påpekat denna brist och
              varnar för att det förebyggande arbetsmiljöarbetet riskerar att
              försvagas när straffsanktionerna tas bort i den omfattning regeringen
              föreslår. Vänsterpartiet anser inte att vi som lagstiftare ska
              ta denna risk.
            </seg>
            <seg n="ff290f9c">
              Vänsterpartiet är inte motståndare till ett ökat användande av
              sanktionsavgifter, men vi tycker att regeringen borde ha gått
              mer varsamt fram och behållit möjligheten till straffsanktion
              för de överträdelser som rör människors liv och hälsa.
            </seg>
            <seg n="25f0b532">
              Följaktligen anser vi att Arbetsmiljöverket även i fortsättningen
              måste ha möjlighet att belägga nya föreskrifter med de sanktioner
              som man anser vara mest lämpliga och effektiva.
            </seg>
            <seg n="10b3b471">
              Den omfattande avkriminalisering regeringen nu genomför riskerar
              annars att sända en signal om att samhället ser mindre allvarligt
              på brott mot arbetsmiljölagen. Det menar vi är olyckligt och ett
              steg i fel riktning.
            </seg>
            <seg n="94043bd7">
              Herr talman! Nyckeln i arbetsmiljöarbetet är trots allt det förebyggande
              arbetet. De lokala och regionala skyddsombudens arbete och Arbetsmiljöverkets
              inspektioner är A och O för att upptäcka och förebygga farliga
              och ohälsosamma arbetsvillkor. Jag upprepar därför det vi i Vänsterpartiet
              säger varenda gång vi debatterar arbetsmiljöfrågorna i riksdagen:
              Regeringen måste prioritera och ge mer resurser till det förebyggande
              arbetsmiljöarbetet.
            </seg>
            <seg n="4160d3ce">
              Sedan 2006 har den borgerliga regeringen lagt fler och fler arbetsuppgifter
              på Arbetsmiljöverket samtidigt som verkets anslag har minskat
              kraftigt. Det har lett till att inspektionerna ute på arbetsplatserna
              har blivit färre och att inspektörerna fått allt svårare att hinna
              med annat än de mest akuta utryckningarna.
            </seg>
            <seg n="81dcfae5">
              Under de kommande åren kommer Arbetsmiljöverket på grund av sparbetinget
              inte ens att kunna ersätta de arbetsmiljöinspektörer som går i
              pension. Redan alltför få inspektörer kommer alltså att bli ännu
              färre.
            </seg>
            <seg n="ff9fbbc5">
              Detta sker samtidigt som antalet arbetsolyckor och arbetssjukdomar
              har ökat tre år i rad. Allra mest ökar arbetsolyckorna bland unga.
            </seg>
            <seg n="5159d48b">
              Vi vet att förändringar av risker i arbetsmiljön syns tydligast
              på lång sikt. Regeringens besparingar på arbetsmiljöinspektioner,
              skyddsombud och arbetslivsforskning riskerar landets löntagare
              därför att få betala av under lång tid framöver.
            </seg>
            <seg n="eaff34f2">
              Vänsterpartiet betraktar arbetsmiljöfrågorna som helt centrala
              välfärdsfrågor. Hur vi har det på jobbet påverkar hela våra liv
              ända in i pensionen och ålderdomen. Vi har som mål att inte en
              enda människa ska skadas eller förolyckas på sitt jobb, och då
              måste staten prioritera arbetsmiljöarbetet.
            </seg>
            <seg n="b03701bc">
              Därför fortsätter vi att föreslå högre anslag till Arbetsmiljöverket
              och ökade resurser till skyddsombudens utbildning och verksamhet.
              Vi vill också satsa på den viktiga forskningen om arbetslivets
              villkor.
            </seg>
            <seg n="62148b3c">
              Precis som Raimo Pärssinen från Socialdemokraterna föreslår vi
              en nollvision för dödsolyckor i arbetslivet. Den ska följas av
              samma slags målmedvetna och breda arbete som nollvisionen mot
              dödsolyckor i trafiken. Återigen: Det är inte mer acceptabelt
              att människor skadas och förolyckas på jobbet än på vägarna.
            </seg>
            <seg n="e63756cd">
              Herr talman! Jag tror inte jag har träffat en enda människa på
              de många arbetsplatser jag har besökt de senaste åren som inte
              har pratat om stress och press.
            </seg>
            <seg n="0af17669">
              Det är inhyrda lagerarbetare som packar på ackord som är omöjliga
              att nå om man inte lyfter fel. Det är vårdpersonal som stressar
              på underbemannade arbetsplatser och knappt hinner sitta ned ens
              på matrasten. Det är tjänstemän som jobbar övertid i stort sett
              varje vecka för att hinna med sina arbetsuppgifter. Det är timvikarier
              som med mobilen i hand alltid måste vara beredda att rycka in
              och jobba med kort varsel och som aldrig kan planera någonting
              i förväg. Det är många olika berättelser från olika arbetsplatser,
              men de har samma gemensamma nämnare.
            </seg>
            <seg n="56291a52">
              Precis denna kombination av hög arbetsbelastning, liten kontroll
              över det egna arbetet och den egna tiden är extremt farlig för
              människors hälsa. Stress i sig själv kan göra oss mycket sjuka.
              Det syns tydligt i sjukskrivningsstatistiken, inte minst bland
              kvinnor. Stress och trötthet ökar också risken för olyckor och
              slarv med säkerheten på jobbet.
            </seg>
            <seg n="1368df8f">
              En politik för bättre arbetsmiljö måste därför också vara en
              politik för ökad anställningstrygghet, för mer inflytande för
              de anställda på arbetsplatserna och för rimliga arbetstider. Det
              måste vara en politik som tar sin utgångspunkt i att vi också
              på våra jobb ska betraktas som människor och inte som produktionsenheter
              som man kan använda och göra sig av med efter behov.
            </seg>
            <seg n="0a2f3df5">
              Här ligger den stora och avgörande skillnaden mellan regeringens
              arbetsmarknadspolitik och den som Vänsterpartiet står för.
            </seg>
            <seg n="10fcd8d3">
              Herr talman! Låt mig slutligen ta upp en fråga som många tycker
              att det är lite känsligt eller till och med pinsamt att tala om.
              Det handlar om mobbning och trakasserier i arbetslivet. Det är
              ett fenomen som vi oftast förknippar och talar om i samband med
              skolgårdar och kompisgäng bland barn och unga.
            </seg>
            <seg n="e6ac1f15">
              Mobbning är dock ett utbrett fenomen också bland vuxna människor
              i arbetslivet. Enligt Arbetsmiljöverket uppger så många som var
              tionde anställd att man varit utsatt för mobbning eller trakasserier
              av chefer eller kolleger på sitt jobb. Det är en häpnadsväckande
              hög siffra.
            </seg>
            <seg n="007a87a1">
              Även om bara en liten andel av de här fallen är riktigt allvarliga
              vet vi i dag att konsekvenserna av mobbning kan vara fullkomligt
              förödande.
            </seg>
            <seg n="d7b719c4">
              Hjärnforskaren Reza Emdad, som är en av Sveriges främsta experter
              på området, har visat att människor som utsatts för allvarlig
              mobbning får samma slags symtom som tortyroffer. Att utsättas
              för utstötning, förtalskampanjer och oförklarad degradering på
              arbetsplatsen kan bokstavligt talat vara livsfarligt.
            </seg>
            <seg n="be254e95">
              Tabut kring vuxna människors mobbningsbeteende måste brytas.
              Det måste bli en självklarhet att arbetet mot detta är en del
              av det systematiska arbetsmiljöarbetet.
            </seg>
            <seg n="71d3d543">
              Precis som Raimo Pärssinen nämnde tidigare har bland annat fackförbundet
              Vision på senare tid lyft upp denna fråga på ett förtjänstfullt
              sätt. Vision har också lyft upp att det i den svenska lagstiftningen
              saknas möjlighet för den person som drabbats av mobbning att få
              upprättelse.
            </seg>
            <seg n="f7ffd649">
              Vänsterpartiet menar att det är viktigt att denna möjlighet finns.
              Upprättelse är en viktig del i läkeprocessen för den som blivit
              utsatt för mobbning. I likhet med den som utsatts för diskriminering
              ska man kunna få upprättelse och skadestånd.
            </seg>
            <seg n="f6b216dd">
              Fackförbundet Vision har tagit fram ett förslag på hur en sådan
              lagstiftning skulle kunna se ut och inlemmas i den svenska arbetsrättsliga
              lagstiftningen. Vi tycker att det är en alldeles utmärkt utgångspunkt
              för att komma i gång med ett sådant lagstiftningsarbete. Därför
              föreslår vi att riksdagen beslutar att påbörja utredningen av
              ett lagförslag mot mobbning med utgångspunkt i Visions förslag.
            </seg>
            <seg n="eebad021">
              Jag har många gånger suttit med i paneldebatter om mobbning och
              trakasserier i arbetslivet där alla riksdagspartier varit överens
              om att något behöver göras i frågan och att det förmodligen finns
              behov av en bättre lagstiftning. Jag ser därför fram emot att
              höra motiveringen till att inget annat parti har ställt sig bakom
              vårt förslag eller ens lagt fram något eget.
            </seg>
            <seg n="99278806">
              Herr talman! Jag står självklart bakom alla Vänsterpartiets förslag
              men nöjer mig med att yrka bifall till reservationerna 1, 4 och
              13.
            </seg>
          </u>
          <note type="speaker" n="f8665772">
            Anf. 77 KATARINA BRÄNNSTRÖM (M):
          </note>
          <u who="Q4941068" xml:id="i-d5f3a36d05071ce7-0" n="df42997a" next="i-6404da3893a8bd5b-0">
            <seg n="aedc50c9">
              Herr talman! Vi behandlar i dag ett betänkande som huvudsakligen
              handlar om en proposition från regeringen som heter Effektivare
              sanktioner för arbetsmiljö- och arbetstidsreglerna m.m .
            </seg>
            <seg n="f512a86b">
              En utredning tillsattes redan 2010, och det har varit en bred
              remissomgång. Propositionen syftar till att modernisera metoderna
              för när brott mot arbetsmiljö- eller arbetstidslagarna begås.
              Det finns också ett antal motioner från allmänna motionstiden
              med många förslag som vi behandlar i detta ärende.
            </seg>
          </u>
          <note n="97e81b9e">
            Jag tillstyrker förslaget i betänkande AU11 och avstyrker samtliga
            motioner och reservationer, herr talman.
          </note>
          <u who="Q4941068" xml:id="i-6404da3893a8bd5b-0" n="df42997a" prev="i-d5f3a36d05071ce7-0">
            <seg n="ecb3bdd4">
              Sedan lång tid tillbaka kan man konstatera att få fälls för arbetsmiljöbrott
              i Sverige. Det var faktiskt bara ca 2 procent av anmälningarna
              som ledde till en fällande dom. En fjärdedel av de anmälda brotten
              ledde till någon sorts påföljd. Såväl Arbetsmiljöverket som polis
              och åklagare har lagt ned mycket tid och resurser på utredningar
              som sällan har lett till något resultat. Om Arbetsmiljöverket
              i stället använder sig av föreläggande, förbud eller avgifter
              hamnar fokus på att rätta till bristerna, i stället för att tid
              och resurser läggs på att utreda själva skuldfrågan.
            </seg>
            <seg n="e75de086">
              Regeringen menar att vissa överträdelser på arbetsmiljö- och
              arbetstidsområdet ska avkriminaliseras och att straff ska ersättas
              med sanktionsavgifter, vilket blir mer kännbart när brott begås.
            </seg>
            <seg n="44334f11">
              Det finns dock vissa undantag. Vänsterpartiet tog upp det i sitt
              inlägg. Jag vill bara påpeka att hela området inte omfattas av
              sanktionsavgifterna. Jag vill också påpeka att brottsbalken fortfarande
              gäller för allvarliga brott.
            </seg>
            <seg n="f170005f">
              Arbetsmiljöpolitiken har en viktig funktion att bidra till att
              vi kan arbeta utifrån de förutsättningar vi har. Arbetsmiljöarbetet
              ska förebygga ohälsa och olycksfall och i övrigt skapa en god
              arbetsmiljö.
            </seg>
            <seg n="25b9b151">
              Förtida utträde från arbetslivet måste motverkas, och möjligheterna
              till inträde ska ökas. I dag arbetar endast hälften av dem som
              är 64 år. Det är en signal om att något måste göras. Ett effektivt
              sanktionssystem är betydelsefullt för att målen bättre ska kunna
              nås.
            </seg>
            <seg n="56fd1fe0">
              För sanktionsavgifter behöver det endast visas att den aktuella
              regeln inte har följts. Den som bryter mot en regel ska enligt
              förslaget få ett avgiftsföreläggande. Godkänner man inte detta
              kan man gå vidare till förvaltningsrätt. Beloppet för en sanktionsavgift
              föreslås maximalt vara 1 miljon kronor. Straffsanktionen kommer
              dock fortsättningsvis att behållas för vissa brott, till exempel
              reglerna om minderårigas arbete och att underlåta att anmäla en
              olyckshändelse. Och som jag sade: Brottsbalkens regler gäller
              fortfarande.
            </seg>
            <seg n="21c2ab99">
              Det är alltså inte enbart resurser som har betydelse om vi ska
              kunna förbättra arbetsmiljön. Det kan även vara de straff som
              utdöms, som ska vara avskräckande och ha en preventiv effekt.
              De ska också kunna bidra till att förhindra och förebygga dålig
              arbetsmiljö och kanske minska antalet slarviga arbetsgivare och
              arbetstagare. Regeringen vill både komma till rätta med de bakomliggande
              problemen och se till att det blir konsekvenser för dem som begår
              brott.
            </seg>
            <seg n="0dfdf44c">
              Arbetsmiljöverket har fått en resursförstärkning under 2013 för
              arbetet med att anpassa sina föreskrifter till förändringen. Lagändringen
              träder i kraft om ett år, den 1 juli 2014. Regeringen har sedan
              för avsikt att följa upp hur föreskrifterna utformas och hur de
              tillämpas och även göra en utvärdering av sanktionsavgifternas
              effektivitet.
            </seg>
            <seg n="e1da7dbf">
              Herr talman! För tre år sedan lade regeringen fram sin nationella
              handlingsplan inom arbetsmiljöområdet. Det huvudsakliga syftet
              var att peka på i vilken riktning utvecklingen bör gå och vilka
              områden och vad som ska prioriteras.
            </seg>
            <seg n="098d3899">
              Regeringen har också genomfört en rad insatser i handlingsplanen.
              Jag kan nämna bland annat våld i arbetslivet, kvinnors arbetsmiljö
              samt arbetsmiljö och lönsamhet i näringslivet. Dessutom har inom
              den grafiska branschen en ny metod på arbetsmiljöområdet prövats,
              så kallad screening. En utvärdering av detta projekt, som har
              tagits emot mycket positivt av alla, kommer att ligga till grund
              för eventuella förändringar som syftar till att effektivisera
              tillsynsområdet. Det är ju angeläget att tillsynen är effektiv
              och mer inriktad på de arbetsställen där det finns stora risker.
            </seg>
            <seg n="612c2a33">
              Ett modernt arbetsliv kräver ett modernare sätt att göra tillsyn
              på arbetsmiljöområdet. Utgångspunkten är att god arbetsmiljö ska
              förebygga ohälsa och olycksfall och motverka att människor stängs
              ute från sitt arbete. Antalet anmälda arbetsskador har över tid
              minskat. Under de senaste tio åren har antalet gått ned från drygt
              åtta fall per 1 000 sysselsatta till knappt sex per 1 000 sysselsatta
              år 2012. Antalet arbetsolyckor är något högre för män, medan antalet
              arbetssjukdomar är högre för kvinnor. Men det är ändå mycket glädjande
              att det totala sjuktalet orsakat av arbete har minskat drastiskt
              under den här tiden. Det är sant att arbetsmiljön är bättre nu
              än förr.
            </seg>
            <seg n="740d6c79">
              Det är viktigt att påpeka att antalet dödsolyckor har minskat
              under en lång period, även om det under något enstaka år kan variera.
              Det är också viktigt att påpeka att varje dödsfall i arbetslivet
              är ett misslyckande och oacceptabelt. På 50-talet omkom runt 400
              personer per år i sitt arbete i Sverige. På 80-talet hade det
              sjunkit till 100150 personer. Förra året, 2012, var vi nere på
              45 personer. Vi hade ett historiskt bra år 2009, när det endast
              var 41. Detta visar på en mycket tydlig och bra trend.
            </seg>
            <seg n="1d4b6aea">
              I ett internationellt perspektiv har Sverige få dödsolyckor,
              men det är vissa branscher som fortfarande är särskilt utsatta.
              Det ser regeringen och alliansen mycket allvarligt på. Arbetsmiljöverket
              har genomfört och kommer att genomföra ett antal riktade åtgärder.
            </seg>
            <seg n="ee19f0a6">
              Men även arbetsmarknadens parter har en mycket viktig roll att
              spela, liksom alla de som utbildar inom olika yrkesområden. En
              särskild tillsyn har skett inom bemanningsbranschen, vilket är
              bra, då detta är en ny och växande form av anställning på svensk
              arbetsmarknad.
            </seg>
            <seg n="5b1f7f23">
              Arbetsmiljöverket har numera också fått en mer drivande roll
              när det gäller information och kunskapsspridning. Ensamarbete
              är ett område som är förknippat med större risk, och därför är
              det bra att Arbetsmiljöverket har fokuserat på just dessa områden
              de senaste åren. När det gäller till exempel hot och våld i detaljhandeln
              har rånrisken för ensamarbetande lyfts fram. Arbetsmiljöverket
              ska i september i år till regeringen redovisa vad man har gjort
              för att förbättra säkerheten här.
            </seg>
            <seg n="e05e50de">
              Skyddsombud har det redan talats om mycket i debatten. Vi anser
              precis som alla andra att de är en mycket viktig del av det svenska
              arbetsmiljösystemet. De regionala skyddsombuden har en särskild
              roll, särskilt i mindre företag där många arbetar. Årligen avsätts
              drygt 100 miljoner för denna verksamhet. Men vi ska komma ihåg
              att det alltid är arbetsgivaren som har största ansvaret för en
              god arbetsmiljö.
            </seg>
            <seg n="536b6dca">
              Kunskap, kompetens och yrkeserfarenhet hos arbetstagare är också
              nyckeln till ett tryggt yrkesliv.
            </seg>
            <seg n="bab3547b">
              Herr talman! Arbetslivet förändras, nu snabbare än någonsin tidigare.
              Aldrig har så många arbetat som nu, och många nya företag och
              arbetsplatser kommer till. Den tekniska utvecklingen gör att jobb
              försvinner och nya skapas. Arbetskraft rör sig mycket mer nu än
              någonsin tidigare. Inom EU kan både företag och människor flytta
              över gränserna, och det ställer självklart särskilda krav på god
              arbetsmiljö och på att vi följer de regler vi har i Sverige. Regeringen
              har därför avsatt extra medel till Arbetsmiljöverket för att de
              ska kunna kontrollera utstationerades arbetssituation i Sverige.
            </seg>
            <seg n="d147e07a">
              Det förebyggande arbetet har också nämnts. Det är vi helt överens
              om. Det måste utvecklas vidare, liksom det systematiska arbetsmiljöarbetet.
              Arbetslivet måste anpassas så att vi kan klara ett helt yrkesliv,
              även efter pensionsåldern, om vi så vill.
            </seg>
            <seg n="eac7240b">
              Det finns många områden inom arbetsmiljöområdet som är angelägna
              och som måste utvecklas för att bli bättre. Jag kan inte ta med
              alla här. I det moderna arbetslivet är det framför allt stressrelaterade
              sjukdomar och psykiska diagnoser som ökar. Detta måste vi ta på
              stort allvar.
            </seg>
            <seg n="46affe1c">
              Alla parter måste förstå vad vårt nya informationssamhälle och
              ökande krav och tillgänglighet under dygnets 24 timmar gör med
              människor. Det är viktigt att arbetsmarknadens parter arbetar
              med detta, och det är självklart också angeläget att Arbetsmiljöverket
              på ett effektivare sätt lyfter fram de faktorer och arbetssätt
              som påverkar arbetsmiljön. Varje individ som insjuknar och varje
              arbetsplats där människor löper risk för sin hälsa blir sammantaget
              ett stort samhällsproblem.
            </seg>
            <seg n="85b5985e">
              Regeringen har därför i budgeten avsatt särskilda medel så att
              Arbetsmiljöverket kan vara en kunskapsförmedlande resurs och nyttiggöra
              den forskning som finns kring arbetsmiljö och arbetsliv just för
              att minska sjuktalen som beror på arbete.
            </seg>
            <seg n="8e0765c5">
              Jag tror att vi alla är eniga om målen med ett gott arbetsliv
              men att vi har olika syn på och verktyg för hur målen ska nås.
              Vi sätter arbetsmiljön högt på den politiska agendan för ett långt
              och rikt arbetsliv. Varje olycksfall är oacceptabelt, och varje
              dödsfall är ett för mycket. Men det är härligt att kunna konstatera
              att framtiden faktiskt är ljusare än historien när det gäller
              svenskt arbetsmiljöarbete.
            </seg>
            <seg n="c38d7809">
              Jag vill tillönska herr talman, alla i utskottet och kansliet
              en trevlig sommar.
            </seg>
          </u>
          <note type="speaker" n="f35a57ef">
            Anf. 78 JOSEFIN BRINK (V) replik:
          </note>
          <u who="Q517206" xml:id="i-5992be4757b22de5-1" n="ef44af0d">
            <seg n="b2e84c14">
              Herr talman! Tänk om alla hade tillgång till sådana här ergonomiska
              arbetsredskap på sina arbetsplatser och att det är så enkelt att
              höja och sänka till exempel ett arbetsbord. Det är tyvärr inte
              alla förunnat.
            </seg>
            <seg n="877fcdfc">
              Katarina Brännström talar sig varm för att regeringen värnar
              om arbetsmiljöarbetet och tycker att det är viktigt, och hon målar
              upp en ljus framtid. Katarina Brännström betonar också gång på
              gång att det är viktigt att Arbetsmiljöverket blir ännu duktigare
              och ännu effektivare och ska göra ännu mer för tillsynen på arbetsmiljöområdet.
            </seg>
            <seg n="59209970">
              Då ter det sig en smula egendomligt att det enda som regeringen
              har gjort när det gäller Arbetsmiljöverket sedan 2006 är att spara
              in på deras resurser. Trots att man ständigt har lagt nya uppdrag
              på Arbetsmiljöverket, bland annat för att kompensera för att man
              har lagt ned hela Arbetslivsinstitutet och att det inte finns
              någon samlad funktion för att sprida kunskap om arbetsmiljöforskningen,
              har Arbetsmiljöverket i dag mindre resurser totalt sett att röra
              sig med än 2006.
            </seg>
            <seg n="10b16daa">
              Under förra året genomförde Arbetsmiljöverket betydligt färre
              inspektioner ute på arbetsplatserna och gjorde betydligt färre
              besök på arbetsställen än 2006, innan regeringen började med sina
              besparingar.
            </seg>
            <seg n="ebc3ecbc">
              Jag har lite svårt att se hur regeringens prioritering av arbetsmiljöarbetet
              egentligen ska gå till när det redan i dag är så förtvivlat svårt
              för de inspektörer som finns på Arbetsmiljöverket att hinna med
              mer än det absolut nödvändiga i det inspektionsuppdrag som man
              faktiskt har.
            </seg>
          </u>
          <note type="speaker" n="2bacf4db">
            Anf. 79 KATARINA BRÄNNSTRÖM (M) replik:
          </note>
          <u who="Q4941068" xml:id="i-1ba217dde63005f1-0" n="df42997a">
            <seg n="873c5a98">
              Herr talman! Josefin Brink tar upp de minskade resurserna till
              Arbetsmiljöverket. Det är sant att regeringen minskade dem ganska
              drastiskt de första åren. Men vi måste också komma ihåg att det
              har tillförts ganska mycket medel sedan dess. Jag har en aktuell
              siffra här om att det mellan åren 2009 och 2011 handlade om 57
              miljoner. Det har sedan tillförts ytterligare pengar i de projekt
              där man har prioriterat särskilt arbete, till exempel kvinnors
              arbetsmiljö.
            </seg>
            <seg n="c6ae8123">
              När det gäller effektivitet handlar det också om vad som görs
              och vad resultatet blir. Det är oerhört glädjande att antalet
              inspektioner per inspektör har ökat så pass mycket i runda slängar
              med 40 procent. Det är viktigt vad som görs och att det görs rätt
              inspektioner på rätt ställe, inte att man bara räknar antalet
              inspektioner. Det vore alltför enkelt. Det gäller att vi använder
              resurserna på rätt sätt.
            </seg>
            <seg n="19affd35">
              Man har visat att man i dag har bättre verktyg för att få fram
              de branscher, de arbetsgivare och de områden där olycksrisken
              är störst. Där lägger man mer krut, och det tycker vi är bra.
            </seg>
            <seg n="e380671d">
              Det handlar också om att göra inspektionerna på ett modernare
              sätt. Det handlar till exempel om den screening som jag nämnde
              och att kunna använda teknik som gör att man får ut mycket mer
              av pengarna.
            </seg>
            <seg n="9a907fbe">
              Jag tror att man på Arbetsmiljöverket är duktig på att använda
              resurserna rätt och kanske ta bort vissa verksamheter som man
              inte längre behöver i ett modernare yrkesliv.
            </seg>
            <seg n="1c9b5c76">
              Vi är därför inte oroliga, utan vi ser med tillförsikt på den
              verksamhet som finns. Jag har i den rapport som kommer från Arbetsmiljöverket
              tittat på vad man prioriterar. Det är faktiskt många handlingsprogram
              som sträcker sig över flera år. Det är nationella uppdrag som
              man har fått från regeringen där man särskilt prioriterar vissa
              områden, och det är bra.
            </seg>
          </u>
          <note type="speaker" n="cb253b27">
            Anf. 80 JOSEFIN BRINK (V) replik:
          </note>
          <u who="Q517206" xml:id="i-5992be4757b22de5-2" n="ef44af0d">
            <seg n="984fc5a0">
              Herr talman! Det blir lite fånigt när Katarina Brännström står
              och talar om hur många miljoner som har tillförts efter de gigantiska
              besparingarna 2006. Faktum är att Arbetsmiljöverket 2006 hade
              656 miljoner i anslag. År 2012 hade man 606 miljoner. Det betyder
              att det fattas ungefär 50 miljoner kronor trots att priser och
              löner naturligtvis har stigit under tiden och att Arbetsmiljöverket
              har fått betydligt fler arbetsuppgifter sedan dess. Det är dessutom
              så att just på grund av alla de uppdrag som man har fått av regeringen
              att prioritera och som naturligtvis är bra måste man skära i någonting
              annat. Nu har Arbetsmiljöverket meddelat att när det gäller de
              pensionsavgångar som man förväntar sig framöver kommer 40 procent
              av tjänsterna att återbesättas. Resten kommer att skäras ned.
              Det kommer alltså att bli färre inspektörer som arbetar med det
              kontinuerliga och förebyggande arbetsmiljöarbetet, där man är
              ute och besöker arbetsplatser och arbetsställen och påtalar problem
              och brott mot arbetsmiljölagen.
            </seg>
            <seg n="eee273d3">
              Det går inte att komma ifrån, Katarina Brännström, att detta
              är en urholkning och en försämring av kvaliteten i det förebyggande
              arbetsmiljöarbetet. Jag har också de exakta siffrorna på hur många
              inspektioner som har gjorts. År 2006 var det ungefär 25 000 inspektioner,
              och 2012 var det bara 20 000. Det är alltså en minskning med 20
              procent av antalet inspektioner.
            </seg>
            <seg n="39d94b2e">
              Det skulle vara mycket intressant att få höra på vilket sätt
              det är någonting positivt, inte minst ur arbetsmiljösynpunkt,
              att varje inspektör på Arbetsmiljöverket måste jobba mycket snabbare
              och göra många fler inspektioner. I vilken annan bransch tycker
              man att det nödvändigtvis är en kvalitetshöjning att färre personer
              gör fler saker? Ofta är det precis det som man brukar mena när
              man talar om att man har för lite resurser och att det är för
              mycket stress och press och att kvaliteten faktiskt försämras.
            </seg>
          </u>
          <note type="speaker" n="0516f28d">
            Anf. 81 KATARINA BRÄNNSTRÖM (M) replik:
          </note>
          <u who="Q4941068" xml:id="i-1ba217dde63005f1-1" n="df42997a">
            <seg n="548fd4c6">
              Herr talman! Precis som jag framhöll i mitt anförande är det
              inte enbart resurser som räknas utan vad man gör med de resurser
              som man har.
            </seg>
            <seg n="b7d7f5fb">
              Under åren sedan 2006 har Arbetsmiljöverket på ett fantastiskt
              sätt utvecklat de webbverktyg som man faktiskt har och använt
              sig av modern teknik, vilket gör att man på ett effektivare sätt
              kan sköta mycket av tillsynen. Det är mycket bra.
            </seg>
            <seg n="1929bee0">
              Det som vi gör nu är också viktigt, nämligen att vi ändrar sanktionerna
              så att det blir mycket tydligt för dem som inte sköter sig att
              de får tydliga straff. Det är därför som vi gör detta. Det har
              visat sig att det var otroligt få av dem som blev anmälda som
              blev straffade på något kännbart sätt. Det var lätt att fortsätta
              att göra fel. Vi ser möjligheten att använda verktyg, till exempel
              sanktionsavgifter. Arbetsmiljöverket får nu utforma de regler
              som man anser vara bäst för att direkt kunna straffa dem som inte
              sköter sig och också vidta åtgärder. Vi ska ha fokus på rätt saker.
              Det är inte antalet inspektioner som alltid är det viktiga utan
              att hitta de arbetsgivare och de arbetsplatser där det är alldeles
              fel. De finns naturligtvis.
            </seg>
            <seg n="4cc4bcf0">
              Men vi ska naturligtvis ha klart för oss att resultatet av arbetsmiljöarbetet
              i Sverige går åt rätt håll. Det sker färre olyckor. Statistiken
              visar att det blir bättre och bättre. Det är också ett gott betyg
              till Arbetsmiljöverket.
            </seg>
          </u>
          <note type="speaker" n="c0035642">
            Anf. 82 RAIMO PÄRSSINEN (S) replik:
          </note>
          <u who="Q3358814" xml:id="i-0771ae34d4af1ceb-1" n="2cba4e67">
            <seg n="d368994c">
              Herr talman! Man blir lite förundrad när man från Moderaterna
              står här i kammaren och säger att vi ska jämföra med antalet olyckor
              som inträffade på 50-talet och att det faktiskt sker färre olyckor
              nu. Det är klart att det sker färre nu. Det har varit ett målmedvetet
              politiskt arbete att bygga upp arbetarskyddet i detta land, att
              bygga upp ett arbetsmiljöverk och att bygga upp en forskning som
              var världens främsta när det gäller arbetsmiljöproblem.
            </seg>
            <seg n="7aa01ec6">
              När Katarina Brännström tittar på lite nyare statistik jämför
              hon med hur det var tio år bakåt i tiden. I början av 2000-talet
              tillförde vi resurser till Arbetsmiljöverket för att det fanns
              så stora behov och att de växte.
            </seg>
            <seg n="65d9cb0a">
              Nu står man från regeringens och Moderaternas sida och talar
              med kluven tunga. Man säger att vi ska vara så nöjda med att de
              får nya resurser, när det precis som Josefin Brink har sagt är
              mycket mindre nu och samtidigt mycket mer att göra. Då slår man
              sig för bröstet och säga att de har blivit effektivare de gör
              ju fler inspektioner per inspektör. Ska vi jämföra det med att
              en lärare får mindre tid med varje elev? Är det också effektivt?
            </seg>
            <seg n="741e13ae">
              När jag pratar med inspektörerna ute på fältet säger de att det
              är väldigt lätt att gå in i en fabrik som har ett systematiskt
              arbetsmiljöarbete och göra en inspektion på sex minuter. Då är
              man effektiv. Man har dock inte tid att leta upp dem man verkligen
              behöver hitta, alltså de som erbjuder dåliga arbetsmiljöer. Det
              är därför jag höjer tonen lite grann, för att man talar med denna
              kluvna tunga. Hur kan mindre resurser till Arbetsmiljöverket stärka
              arbetsmiljöarbetet i Sverige? Det kommer ni inte undan.
            </seg>
            <seg n="ea456af3">
              Ta någon annan myndighet polisen, till exempel. Blir polisen
              effektivare om vi minskar deras resurser?
            </seg>
          </u>
          <note type="speaker" n="45f245b0">
            Anf. 83 KATARINA BRÄNNSTRÖM (M) replik:
          </note>
          <u who="Q4941068" xml:id="i-1ba217dde63005f1-2" n="df42997a">
            <seg n="b3481872">
              Herr talman! När jag tittar tillbaka jag har faktiskt studerat
              det här lite grann ser jag att Arbetsmiljöverket i stort sett
              alltid har krävt mer resurser än de har fått, även under socialdemokratisk
              regering. Så är det ju. Det är väl varje verks och varje generaldirektörs
              uppgift att se till att man får resurser, och naturligtvis vill
              man gärna göra mer än vad som ryms inom de pengar man faktiskt
              har.
            </seg>
            <seg n="3afccefe">
              Det är alltså inget nytt problem; det kan vi vara överens om.
              Det gäller även skyddsombud 2003 kom det någon rapport som sade
              att man behövde 60 miljoner extra till de regionala skyddsombuden,
              och man fick 30 av den socialdemokratiska regeringen. Varje regering
              har att se till helheter, och det har även den socialdemokratiska
              regeringen gjort. Där kan vi ha olika uppfattningar.
            </seg>
            <seg n="7dd5caf6">
              Jag har också varit och är regelbundet med inspektörer ute på
              fältet. Det är jätteintressant, och man blir väldigt imponerad
              av det som sker. Det jag möter är att man är väldigt nöjd. Man
              känner att man har ett modernare arbetssätt, och man ser positivt
              på framtiden. Sedan är det klart att det finns ett generationsskifte
              som kommer att ske, och man är orolig för om nya inspektörer kommer
              att ha den kunskap som krävs. Nej, viss erfarenhet får man bara
              genom arbete.
            </seg>
            <seg n="372062c8">
              Jag är dock helt övertygad om att nyutbildade människor kommer
              att använda ny teknik. Man sprider information på ett bättre sätt
              med ny teknik, vilket också är viktigt framför allt i det förebyggande
              arbetet. Vi ska ju inte bara inspektera för att hitta felen, utan
              vi ska se till att det aldrig blir fel. Här har Arbetsmiljöverket
              fått riktade krav från regeringen om hur det ska arbeta, och det
              är jag väldigt nöjd med.
            </seg>
          </u>
          <note type="speaker" n="ec4b1b61">
            Anf. 84 RAIMO PÄRSSINEN (S) replik:
          </note>
          <u who="Q3358814" xml:id="i-0771ae34d4af1ceb-2" n="2cba4e67">
            <seg n="9f3163e5">
              Herr talman! Ja, det finns väl ingen generaldirektör som tycker
              att det är bra att få drastiskt sänkta anslag. Det är klart att
              alla generaldirektörer vill ha mer; de vill väl utveckla verksamheten.
              Det ligger i sakens natur finns det någon generaldirektör som
              tycker att de har alldeles för mycket pengar?
            </seg>
            <seg n="2b9e3cb0">
              Är det så att arbetsmiljöproblemen minskar? Är det så att det
              inte uppstår nya saker? Vem är det som kollar dem som jobbar med
              innergårdarna i Helsingfors när de ska renoveras? Det kommer dit
              svart arbetskraft, och det är farliga arbeten. Det händer olyckor.
              Vad har Arbetsmiljöverket för möjlighet att kontrollera dem? Det
              är klart att de har mindre möjligheter när de hela tiden blir
              färre. Det ligger i sakens natur. Varenda intellektuellt tänkande
              människa förstår att det är så.
            </seg>
            <seg n="b9567e06">
              Prata med skyddsombuden! De har i dag svårare att komma i kontakt
              med Arbetsmiljöverket och kunna få dem till sin arbetsplats för
              att göra inspektioner när det händer farliga saker. I den stora
              ambitionen när det gäller regelförenklingsarbetet gör man föreskrifter
              som är ganska runda, och då krävs det också juridisk kompetens
              för att man ska kunna läsa och tolka dem. Det är inte det skyddsombuden
              behöver, utan skyddsombuden behöver handfast hjälp, kompetens
              och tillgängliga inspektörer.
            </seg>
            <seg n="36ca7ff7">
              I dag kan ett företag i Sverige förvänta sig en inspektion en
              gång vart tjugofemte år. Men det är klart regeringen, och Folkpartiet,
              Centern och KD också, kanske tycker att man ska jobba effektivare.
              Då når vi längre. Varför kan ni inte förstå denna enkla sak? Vi
              ska jobba längre, säger ni. Låt oss då ha möjligheter att ha en
              infrastruktur som gör att vi vet mer, kan kontrollera mer och
              hjälpa till mer, så att folk kan vara kvar på jobbet. Nej, ni
              blir effektivare ni skär ned. Det är bak och fram.
            </seg>
          </u>
          <note type="speaker" n="f218f52d">
            Anf. 85 KATARINA BRÄNNSTRÖM (M) replik:
          </note>
          <u who="Q4941068" xml:id="i-1ba217dde63005f1-3" n="df42997a">
            <seg n="a51b6b50">
              Herr talman! Jag vet inte om jag måste påminna Raimo Pärssinen
              om att det aldrig har arbetat fler på svensk arbetsmarknad än
              det gör just nu. Om vi räknar per 1 000 sysselsatta har det heller
              aldrig varit färre olyckor. Vad säger detta? Ja, inte säger det
              att det är så svart och illa på den svenska arbetsmarknaden som
              Raimo Pärssinen vill göra gällande.
            </seg>
            <seg n="111d5f07">
              Det är inte heller bara Arbetsmiljöverket och dess resurser som
              avgör vad som är en god arbetsmiljö. Här har både facket och arbetsgivaren
              en oerhört viktig roll att spela, och varje anställd har en viktig
              roll att spela. Man måste få kunskap och information om de risker
              som gäller, och man måste se till att man använder de skydd och
              vad det nu kan vara som krävs. Det är ingen som hindrar någon
              från att göra det, och det är inte kopplat till Arbetsmiljöverkets
              resurser.
            </seg>
            <seg n="e4828edb">
              De skyddsombud jag har träffat jag kanske inte har träffat lika
              många som Raimo har varit nöjda och tyckt att samarbetet med Arbetsmiljöverket
              fungerar alldeles utmärkt. Jag vet alltså inte riktigt vilka det
              är Raimo Pärssinen träffar.
            </seg>
            <seg n="aeac5bae">
              Sedan är det också viktigt att alla myndigheter samarbetar. Alla
              som ser någonting ute i samhället har en skyldighet att anmäla
              det som anses vara fel eller kan uppfattas som konstigt. Det är
              så vi alla måste göra varje person enskilt.
            </seg>
            <seg n="25f705f4">
              Vi ser en god arbetsmiljö som en av nycklarna till ett långt
              yrkesliv, och det är ett av våra prioriterade områden. Var alltså
              inte orolig vi kommer att fortsatt arbeta för att det ska vara
              en god arbetsmiljö i Sverige. Vi kanske inte gör det med exakt
              samma verktyg som Raimo Pärssinen och hans parti, men vi gör det
              på ett effektivt sätt. Det kan jag lova.
            </seg>
          </u>
          <note type="speaker" n="8be452a0">
            Anf. 86 ISMAIL KAMIL (FP):
          </note>
          <u who="Q5898640" xml:id="i-57a462c09343b1d5-0" n="6b3a587e">
            <seg n="e57550ef">
              Herr talman! Arbetsmiljön inbegriper ett stort antal viktiga
              områden. Det handlar om frågor som är av betydelse för såväl samhälle
              och verksamheter som individer. Insatserna ska förbättra arbetsmiljön
              och är särskilt betydelsefulla för att minska utanförskapet och
              bidra till att skapa gynnsamma förutsättningar för tillväxt och
              hälsa.
            </seg>
            <seg n="dd0dc793">
              Arbetsmiljöpolitik handlar om att förebygga ohälsa och minimera
              riskerna när det gäller arbetsrelaterade olycksfall och sjukdomar.
              Därför måste medvetenheten och kunskapen om arbetsmiljöns betydelse
              öka. Det gäller att säkerställa jobb med minsta möjliga risk för
              arbetsrelaterade olyckor och sjukdomar. Det ska inte enbart handla
              om att förebygga en dålig arbetsmiljö, utan vi ska också se till
              att arbetsmiljön är utvecklande både för individer och för verksamheten.
            </seg>
            <seg n="337ffa4b">
              Det är viktigt med en mer positiv syn på arbetsmiljöfrågorna.
              En ökad uppmärksamhet måste ges till arbetsmiljöfrågorna på arbetsplatserna.
              De arbetsgivare som har förmåga att använda arbetsmiljöns positiva
              möjligheter får stora fördelar av detta. Regler och skyldigheter
              ska vara begripliga och enkla. Det behövs ett nytt tänkande där
              arbetsmiljön ses som en möjlighet att främja både hälsan och verksamheten.
              Arbetsmarknadens parter har därför en viktig roll i arbetsmiljöfrågor.
            </seg>
            <seg n="147b2f3a">
              Herr talman! Det är centralt att en kontinuerlig utveckling sker
              av de metoder som används för att både identifiera och åtgärda
              allvarliga arbetsmiljöproblem. Arbetsmiljökunskap behövs som grund
              för eleverna i utbildningen och ska anpassas efter behov och situation
              redan tidigt i utbildningssystemet. Det är angeläget att både
              blivande och befintliga chefer och ledare har en god kunskap om
              arbetsmiljöfrågor. Inflytande och delaktighet är viktiga komponenter.
              Att få till stånd en god arbetsmiljö ger möjlighet till en attraktiv
              och konkurrenskraftig verksamhet.
            </seg>
            <seg n="a8ae51a8">
              Herr talman! Mobbning och trakasserier tillhör vardagen på en
              del arbetsplatser. En del sjukskrivningar förekommer just på grund
              av mobbning och trakasserier.
            </seg>
            <seg n="ac8ad249">
              Ofta är det en tragedi för den drabbade individen och dennes
              familj. Bedömningen är att hundratals personer begår självmord
              till följd av mobbning och andra trakasserier på arbetsplatserna.
            </seg>
            <seg n="9f14296e">
              Arbetsgivaren har ett ansvar att vidta nödvändiga åtgärder både
              för att förebygga trakasserier och för att se till att den drabbade
              får adekvat rehabilitering. Det är samhällets ansvar att ge den
              enskilde, men också arbetsgivaren, stöd och råd för att förebygga
              mobbning och trakasserier på arbetsplatserna.
            </seg>
            <seg n="151917c3">
              Ledarskapet har också stor betydelse för verksamhetens utveckling
              när det gäller att främja en miljö där arbetsplatsens resurser
              kan tas till vara på bästa möjliga sätt. Ett bra arbetsklimat
              behövs för att stimulera produktionen och för att främja den anställdes
              hälsa.
            </seg>
            <seg n="8f3ebbe5">
              Herr talman! Regeringens övergripande prioritering under föregående
              mandatperiod har varit att bryta utanförskapet. Regeringens ambition
              är fortsatt att fler ska få arbete, att fler företagare ska vilja
              skapa jobb och att fler enskilda och familjer ska få mer makt
              över sin egen tillvaro. Ett antal förändringar har gjorts i arbetsmiljölagen
              när det gäller reglerna om skyddsombud. En särskild satsning har
              genomförts för stöd till forskning inom området arbetsmiljölönsamhet.
            </seg>
            <seg n="5765bb0a">
              Förutsättningarna för företagshälsovården har stärkts, men det
              är angeläget att företagshälsovårdens förebyggande uppdrag även
              fortsättningsvis lyfts fram tydligt. Regeringen har under tidigare
              år satsat på information och kunskap, förstärkt information till
              utländska företag och arbetstagare samt på marknadskontroll och
              standardiseringsarbete.
            </seg>
            <seg n="35471125">
              Herr talman! Syftet med den proposition som vi nu debatterar
              är att få till stånd en ändring av sanktionssystemet på arbetsmiljö-
              och arbetstidsområdet för att på så sätt få ett effektivare sanktionssystem.
              Man kan säga att straffsanktioner i stor utsträckning ska ersättas
              av sanktionsavgifter. Straffsanktioner behålls dock för vissa
              överträdelser, bland annat brott mot föreläggande eller förbud
              som inte förenats med vite. De kommer att vara kvar.
            </seg>
            <seg n="1425d947">
              En viktig ändring i detta sammanhang är att sanktionsavgiften
              ska tas ut även om överträdelsen inte har skett med uppsåt eller
              av oaktsamhet. Lika viktig är höjningen av högsta beloppet för
              avgiften från 100 000 kronor till 1 miljon kronor, och på arbetstidsområdet
              föreslår regeringen ändringar i arbetstidslagen. Även här föreslås
              att straffsanktioner i huvudsak ska ersättas av sanktionsavgifter.
              I propositionen föreslås vidare en mindre ändring i medbestämmandelagen
              och följdändringar i lagen om rätt till ledighet för utbildning
              i svenska för invandrare.
            </seg>
          </u>
          <note type="speaker" n="6713a275">
            Anf. 87 RAIMO PÄRSSINEN (S) replik:
          </note>
          <u who="Q3358814" xml:id="i-0771ae34d4af1ceb-3" n="2cba4e67">
            <seg n="e3d99a09">
              Herr talman! Jag tänkte passa på att ställa några frågor till
              Folkpartiet och Ismail Kamil.
            </seg>
            <seg n="f5c77f40">
              Jag har besökt Riksenheten för miljö- och arbetsmiljömål i Malmö.
              De gör, som jag nämnde tidigare, ett alldeles utmärkt arbete.
              De får in ärenden om företagsbot. De har specialiserade åklagare,
              och de jobbar med de här frågorna tillsammans med fem regioner
              i Sverige. Det fungerar ganska bra. Men man skulle kunna få ut
              så mycket mer om man kunde förmå de olika polismyndigheterna att
              prioritera dessa frågor. Det skulle också kunna skrivas in i regleringsbrevet
              till Rikspolisstyrelsen. Det är ingen svår fråga. Det kräver inte
              mycket resurser. Vi vet att det ger mycket bra genomslag.
            </seg>
            <seg n="488ab720">
              I dag har utredare inom de olika polismyndigheterna i en del
              fall placerats där för att det kanske inte fanns andra platser
              att placera dem på, om jag uttrycker mig slarvigt. Eller så har
              man kanske engagerade utredare som inte kan fullgöra sitt jobb
              med just arbetsmiljöbrotten, utan de rycks och slits mellan andra
              brott som ska hanteras.
            </seg>
            <seg n="ba4c022a">
              Min fråga till Ismail blir: Hur ser Folkpartiet på den idé som
              Socialdemokraterna försökt lansera om att låta Riksenheten för
              miljö- och arbetsmiljömål ha till sig knutna särskilda utredare
              som sitter i de olika regionerna i landet? Man kan alltså få en
              större koncentration och därmed också nå ut bättre. Jag och många
              med mig är helt övertygade om att man i sådana fall kan lagföra
              fler arbetsmiljöbrott. Tycker Folkpartiet att det är en bra idé?
            </seg>
          </u>
          <note type="speaker" n="a6ea42bc">
            Anf. 88 ISMAIL KAMIL (FP) replik:
          </note>
          <u who="Q5898640" xml:id="i-57a462c09343b1d5-1" n="6b3a587e">
            <seg n="938f2b4a">
              Herr talman! Det låter bra.
            </seg>
          </u>
          <note type="speaker" n="3db05536">
            Anf. 89 RAIMO PÄRSSINEN (S) replik:
          </note>
          <u who="Q3358814" xml:id="i-0771ae34d4af1ceb-4" n="2cba4e67">
            <seg n="58509dff">
              Herr talman! Jag har en fråga till. Den handlar om det nollvisionsarbete
              som jag tog upp i mitt anförande och som även Josefin Brink pekade
              på.
            </seg>
            <seg n="20adae46">
              Det är enkelt att förstå att det finns ett centralt arbete för
              att ingen ska förolyckas på jobbet. Vi är naturligtvis glada om
              det blir färre för varje år som förolyckas. Men det växlar ju.
              Varför då inte säga ja till nollvision? Det är ett förslag som
              är enkelt att förstå, och det kostar inte särskilt mycket pengar.
              Samtidigt ger det en tydlig signal utåt om att vi inte accepterar
              dödsolyckor på arbetsplatserna.
            </seg>
            <seg n="e3d22a9d">
              Vi vet att det finns byggnadsarbetare som dör varje år. Vi vet
              att det finns arbetare inom metallindustrin och tillverkningsindustrin
              som dör varje år. Det händer, och det är tydligt för allmänheten.
              Ingen önskar ju att någon ska behöva dö.
            </seg>
            <seg n="98a021dc">
              Tänk om vi skulle införa en nollvision precis som vi har gjort
              för trafiken och avsätta lite resurser för att kloka människor
              tillsammans med arbetsmarknadens parter, akademin och forskningen
              ska kunna påbörja ett sådant förebyggande arbete. Det är viktigt.
              Då skulle det hela tiden bli en kunskapsuppbyggnad.
            </seg>
            <seg n="f643ef57">
              Det tycker vi är en alldeles strålande idé som är lätt att förstå
              och som bör genomföras snarast. Vi förstår inte varför regeringen
              säger nej till det.
            </seg>
          </u>
          <note type="speaker" n="904f4826">
            Anf. 90 ISMAIL KAMIL (FP) replik:
          </note>
          <u who="Q5898640" xml:id="i-57a462c09343b1d5-2" n="6b3a587e">
            <seg n="2a72a97f">
              Herr talman! Tack för frågan! Precis som min kollega Katarina
              har sagt är det inte bara antalet inspektioner och hur mycket
              pengar som går till Arbetsmiljöverket som är helt avgörande. Man
              kan säga att effektiviteten hos dem som har utfört inspektionen
              har ökat med 3040 procent. Medlen till Arbetsmiljöverket har gått
              ned med 89 procent. Egentligen har det, med dagens mått, blivit
              bättre på Arbetsmiljöverket. Nu vet de vad de ska fokusera på.
              Det är det viktigaste. Vi ska inte ha inspektioner i onödan, som
              det kanske har varit tidigare.
            </seg>
            <seg n="fee642f1">
              Det har varit en medveten politik från regeringen att reformera,
              effektivisera och uppnå nytta med de insatser som görs. Det som
              regeringen har åstadkommit är bra. Internationellt är det många
              länder som ser Sverige som förebild. Jag tycker inte att man på
              något sätt ska svartmåla och säga att allt har gått åt skogen
              bara för att Arbetsmiljöverket inte får mer pengar. Vi är, precis
              som Josefin har sagt, medvetna om att anslaget har gått ned från
              656 000 till 606 000 kronor. Med tanke på de 89 procenten, i kombination
              med olika förbättringar och arbetsuppgifter som har blivit tydligare
              och enklare, är vi nöjda med det vi har åstadkommit. Om mer resurser
              skulle behövas kommer vi från regeringssidan inte att tveka inför
              att sätta in dem. Men resurserna måste göra nytta.
            </seg>
          </u>
          <note type="speaker" n="aa1ab3e6">
            Anf. 91 JOSEFIN BRINK (V) replik:
          </note>
          <u who="Q517206" xml:id="i-5992be4757b22de5-3" n="ef44af0d">
            <seg n="fe6f26d3">
              Herr talman! Jag noterade att Ismail Kamil, liksom jag, nämnde
              problemet med arbetsplatsmobbning och trakasserier. Ismail Kamil
              nämnde också att kanske flera hundra personer beräknas ta sina
              liv på grund av trakasserier som de har blivit utsatta för i arbetslivet.
              Då utgår jag ifrån att vi är överens om att detta är ett stort
              problem.
            </seg>
            <seg n="bbf44bf5">
              Då blir det lite svårare att förstå varför bland annat Folkpartiet
              avfärdar Vänsterpartiets förslag om att ta fram ett lagförslag
              som stärker den enskildes möjligheter att få upprättelse när man
              har drabbats av mobbning och trakasserier i arbetslivet. Jag vill
              gärna att Ismail Kamil förklarar varför Folkpartiet inte anser
              att det vore en bra idé ens att utreda en sådan lagstiftning.
            </seg>
          </u>
          <note type="speaker" n="14170c7d">
            Anf. 92 ISMAIL KAMIL (FP) replik:
          </note>
          <u who="Q5898640" xml:id="i-57a462c09343b1d5-3" n="6b3a587e">
            <seg n="f18c2738">
              Herr talman! Vi har nått en förändring när det gäller rehabilitering.
              Den drabbade individen måste få adekvat rehabilitering för att
              uppnå sitt syfte. Än så länge får vi avvakta och se vad det leder
              till.
            </seg>
            <seg n="2d02c489">
              Vi från Folkpartiets sida och regeringen tror att man genom kunskap
              och medvetenheten når bättre resultat än genom att straffa och
              använda andra metoder för att kunna tvinga, för det har faktiskt
              inte hjälpt.
            </seg>
            <seg n="b23fdf62">
              Jag hörde i ett tidigare replikskifte att det blir mer effektivt
              med fler poliser. Det har faktiskt visat sig vara tvärtom. Trots
              att vi i dag har fler poliser på gatorna har inte antalet brott
              minskat. Jag vill här dra parallellen att fler inspektioner inte
              behöver innebära bättre arbetsmiljö.
            </seg>
            <seg n="fbca3c5b">
              När det gäller mobbning bedöms det vara ca 300 personer som begår
              självmord på grund av detta.
            </seg>
            <seg n="7eb4e396">
              Sedan är det en del andra saker som är jätteviktiga att ta hänsyn
              till. Därför menar vi att detta med medvetenhet är jätteviktigt.
              De chefer som mobbar eller de arbetstagare som mobbar sina chefer
              skickas efter rehabilitering tillbaka till de personer som är
              orsaken till mobbningen. Det är det vi måste bli bättre på att
              motverka.
            </seg>
            <seg n="cb45094e">
              Vi kommer att bevaka den här från mycket noga från Folkpartiets
              sida.
            </seg>
          </u>
          <note type="speaker" n="819a5a5b">
            Anf. 93 JOSEFIN BRINK (V) replik:
          </note>
          <u who="Q517206" xml:id="i-5992be4757b22de5-4" n="ef44af0d">
            <seg n="f9fcfb49">
              Herr talman! Med all respekt måste jag säga att svaret inte var
              helt solklart.
            </seg>
            <seg n="8300d4ce">
              Det här problemet är utbrett, och vi får mer och mer kunskap
              om både problemets omfattning och de allvarliga konsekvenser det
              får.
            </seg>
            <seg n="85364583">
              På senare år har det kommit fram en hel del ny forskning. Det
              har också skrivits en hel del i medierna. De här frågorna har
              kommit upp lite mer i debatten. Uppenbarligen är det arbete som
              sker i dag och den lagstiftning som finns i dag inom arbetsmiljöområdet
              inte tillräckligt för att vare sig förebygga mobbning och trakasserier
              i arbetslivet eller för den delen för att se till att de personer
              som drabbas kan få någon typ av upprättelse.
            </seg>
            <seg n="20c33ed8">
              Folkpartiet och Vänsterpartiet har ofta varit överens om vikten
              av att vi har en bra diskrimineringslagstiftning, eftersom det
              är viktigt att enskilda personer som blivit utsatta för diskriminering
              kan få upprättelse. Det som vi är ute efter är att om man blir
              trakasserad eller mobbad är det, på samma sätt som när man har
              varit utsatt för diskriminering, viktigt för att den enskilda
              människan ska kunna gå vidare att få ett erkännande av att det
              inte är min skuld att jag har blivit utsatt för ett brott. Man
              kan då få ett avslut på det som har hänt och gå vidare genom en
              rättslig prövning. Den möjligheten saknas med dagens lagstiftning.
            </seg>
            <seg n="87bc219a">
              Jag är lite förvånad över att just Folkpartiet inte ser på den
              här frågan på samma sätt som Vänsterpartiet, i synnerhet då flera
              av Ismail Kamils partikamrater tidigare i olika sammanhang har
              sagt att man ser precis det här problemet. Ändå står ni här i
              dag och säger att vi måste avvakta, vänta och se och så vidare.
              Jag förstår inte varför när vi är överens om att det här är ett
              stort och allvarligt problem och att det faktiskt saknas redskap
              i dag.
            </seg>
          </u>
          <note type="speaker" n="5cf31b32">
            Anf. 94 ISMAIL KAMIL (FP) replik:
          </note>
          <u who="Q5898640" xml:id="i-57a462c09343b1d5-4" n="6b3a587e">
            <seg n="156a1dbc">
              Herr talman! Folkpartiet och jag delar uppfattningen att det
              här är en mycket viktig fråga och att vi måste göra något åt saken.
            </seg>
            <seg n="be522f7a">
              Nu har regeringen lyft fram arbetsgivarens ansvar för rehabilitering
              när det gäller denna utsatta grupp. Man har lyft fram att det
              här måste komma in i utbildningssystemet. Man har lyft fram att
              nuvarande chefer liksom kommande chefer måste ha vetskap, kunskap
              och medvetenhet om att det här är viktiga frågor.
            </seg>
            <seg n="2f9ee774">
              Vi inför en del förändringar som vi tror kommer att leda till
              att dessa personer ska uppmärksammas på ett bättre sätt.
            </seg>
            <seg n="06647016">
              Regeringen har satsat på information, kunskap och forskning.
              Om vi inte når fram med de åtgärder som regeringen har vidtagit
              är vi inte främmande för att ta ytterligare steg.
            </seg>
            <seg n="6f57759c">
              Vi är helt överens om att vi måste ha fokus på detta, Josefin.
              Vi kommer från Folkpartiets sida inte att tveka att lyfta fram
              de här frågorna.
            </seg>
          </u>
          <note type="speaker" n="3dc5290c">
            Anf. 95 ANNIKA QARLSSON (C):
          </note>
          <note n="a75c3d32">
            I dagens debatt behandlar vi proposition 2012/13:143 Effektivare
            sanktioner för arbetsmiljö- och arbetstidsreglerna m.m ., följdmotioner
            och enskilda motioner.
          </note>
          <note n="f39622ad">
            Jag yrkar bifall till förslaget i betänkande AU11 och avslag
            på reservationerna.
          </note>
          <u who="Q4769498" xml:id="i-f6491e420c6cbf74-0" n="e815c320">
            <seg n="073a1c70">
              Det som föreslås i propositionen är ändringar i sanktionssystemet
              på arbetstids- och arbetsmiljöområdet för att få ett effektivare
              sanktionssystem. Vi ersätter straffsanktioner med administrativa
              sanktionsavgifter i stor utsträckning och ändrar så att den kan
              tas ut även om inte överträdelsen skett med uppsåt eller av oaktsamhet.
              Vi höjer dessutom maxbeloppet för avgiften rejält.
            </seg>
            <seg n="ac17c625">
              Herr talman! Arbetsmiljöpolitikens mål är att förebygga ohälsa
              och olycksfall på arbetsplatser men har också en viktig funktion
              att bidra till att alla som kan arbeta ska få möjlighet att göra
              det. Genom arbetsmiljöinsatser kan ofrivilligt och för tidigt
              utträde från arbetslivet motverkas och möjligheterna till inträde
              faktiskt ökas.
            </seg>
            <seg n="699c15a8">
              Ett effektivt sanktionssystem, som vi genomför genom beslutet
              i dag, är av betydelse för att målen på området ska uppnås.
            </seg>
            <seg n="9d6bedc7">
              Enligt det sanktionssystem som gäller i dag är det ovanligt att
              anmälningar om arbetsmiljöbrott leder till någon påföljd. För
              att kraven i arbetsmiljö- och arbetstidslagstiftningen ska få
              ett bättre genomslag i samhället behöver lagstiftningen innehålla
              möjligheter till effektiva sanktioner när kraven inte följs.
            </seg>
            <seg n="10efc11c">
              Förändringen till ett system med sanktionsavgifter förväntas
              leda till snabbare reaktioner på överträdelser och en mer kännbar
              påföljd än vad som är fallet med det straffrättsliga systemet.
              Förändringen ska leda till att överträdelser som regel leder till
              sanktion. Effektivare sanktionssystem kommer att motverka osund
              konkurrens till gagn för medarbetare i första hand men också till
              gagn för seriösa företag.
            </seg>
            <seg n="16ac0c1f">
              Vi höjer sanktionens storlek för att det inte ska löna sig att
              bryta mot reglerna och med det utsätta medarbetare för fara. För
              vissa överträdelser är straffet fortfarande kvar som påföljd,
              till exempel vid minderårigas arbete och borttagande av skyddsanordning,
              och arbetsgivaren är skyldig att anmäla olycksfall.
            </seg>
            <seg n="8d6dfdae">
              Som vanligt har vi kunnat höra företrädare för oppositionen påstå
              att Alliansen struntar i arbetsmiljöfrågorna. Påståendet är lika
              fel i dag som i tidigare debatter. Vi har höga ambitioner men
              väljer att jobba på ett annat sätt och emellanåt med andra metoder
              med effektivare resultat. Dagens betänkande och regeringens proposition
              är ett tydligt exempel på detta.
            </seg>
            <seg n="4551bbf3">
              Det finns flera insatser som regeringen tagit initiativ till
              som varit kända arbetsmiljöproblem men som inte tidigare regeringar
              valt att prioritera. Jag tänker till exempel på frågor som hot
              och våld i arbetslivet, kvinnors arbetsmiljö samt arbetsmiljö
              och lönsamhet.
            </seg>
            <seg n="50308c80">
              Under perioden 20102012 har Arbetsmiljöverket haft ett pilotprojekt
              där man provat en ny tillsynsmetod, så kallad screening. Metoden
              innebär att en genomgång av samtliga arbetsställen i en bransch
              görs genom inspektionsbesök. Av slutrapporten kan vi se att både
              arbetsgivare och skyddsombud ser positivt på metoden och anser
              sig ha fått en rättvis bedömning av sin arbetsmiljö. Utvärderingen
              av projektet kommer självfallet att ligga till grund för regeringens
              ställningstagande när det gäller aviserade förändringar framöver.
            </seg>
            <seg n="8d29da2d">
              Att tillsynsverksamheten är effektiv och inriktad på arbetsställen
              med hög risk är av stor betydelse för en bättre arbetsmiljö och
              är en viktig prioritering som alliansregeringen gjort.
            </seg>
            <seg n="d4ec419a">
              Att göra rätt och att vilja göra rätt när det gäller arbetsmiljön
              är två viktiga faktorer för en god arbetsmiljö och för en fortsatt
              god arbetsmiljö. Det brukar Arbetsmiljöverkets generaldirektör
              påpeka.
            </seg>
            <seg n="b1a00651">
              En första grund för kunnandet möjliggör vi nu när vi har fört
              in och tydliggjort kunskapsområdena arbetsmiljö, arbetsmarknad
              och arbetsrätt i kursplanerna för samhällskunskap för grundskolan
              och motsvarande skolformer och i gymnasieskolans nya ämnesplan
              för samhällskunskap.
            </seg>
            <seg n="4eec0d9a">
              Centerpartiet har länge drivit på för att de utbildningar där
              kommande ledare ofta rekryteras borde ha ledarskap och arbetsmiljö
              i grundutbildningarna, också det för att öka kunnandet. Det finns
              självklart möjligheter redan i dag att göra de tillvalen, men
              vi tror att det vore strategiskt värdefullt att på det sättet
              öka kunskapen bland kommande chefer.
            </seg>
            <seg n="306333ed">
              Herr talman! Farorna i arbetsmiljön förändras över tid, dels
              för att arbetsgivare och medarbetare jobbar för att få bort kända
              riskmoment, dels för att nya typer av arbeten, ny teknik och yttre
              press påverkar svensk arbetsmarknad.
            </seg>
            <seg n="44f87a09">
              Fysiska risker som i sin allvarligaste form leder till dödsfall
              har självklart en hög prioritet. Fysiska risker som snarare leder
              till överansträngning och förslitningsskador har historiskt inte
              varit alls lika högt prioriterade. Fysiska risker som handlar
              om hot och våld har förändrats från att mest ha varit riktade
              mot värdetransporter och banker till att nu riktas mot andra och
              mindre arbetsplatser, som servicebutiker och gatukök, allteftersom
              systemen med kontanthantering utvecklas.
            </seg>
            <seg n="d4a392ba">
              Psykiska risker som en följd av en utsatt yrkesroll med beslutsansvar
              i myndigheter och kommuner är oerhört allvarliga. Psykiska risker
              växer också fram med ny teknik där gränslösheten mellan arbete
              och fritid kan vara en fördel men också ett arbetsmiljöproblem.
              Det förekommer också psykiska risker med kränkningar på arbetsplatser,
              som alltid funnits men som uppmärksammas alltmer, mycket tack
              vare det framsynta arbetet i de här frågorna. Det landar ofta
              i att ord står mot ord.
            </seg>
            <seg n="5187dc14">
              Oavsett arbetsmiljörisk gäller det att ha kunskap och beredskap
              för att kunna jobba preventivt, för det är det mest lyckosamma
              såklart. Arbetsmiljöverket jobbar både med råd och förordningar
              som stöd i det arbetet och med inspektioner där så behövs. Men
              viktigast är att man ute i företagen, i arbetsledning och hos
              skyddsombud, har kunskap eller söker kunskap. Prevent är i det
              här fallet också en viktig aktör som jobbar med utbildningar och
              seminarier för arbetsplatser och företag.
            </seg>
            <seg n="5fce994f">
              Att ta till vara det driv som finns i företag, på arbetsplatser,
              för en god arbetsmiljö är oerhört viktigt. Vilja i kombination
              med kunskap är oslagbart för en god arbetsmiljö.
            </seg>
            <seg n="9940ecd1">
              Oavsett arbetsplats är alla medarbetare nyckelpersoner för den
              psykosociala arbetsmiljön. Vi är alla varandras arbetsmiljö, likaså
              här i denna kammare. Därför vill jag avsluta mitt anförande med
              att önska herr talmannen och mina kolleger i utskottet och personalen
              i utskottet en skön ledighet med mycket solvarm sand mellan tårna.
            </seg>
          </u>
          <note type="speaker" n="e33cdce1">
            Anf. 96 ANDREAS CARLSON (KD):
          </note>
          <u who="Q5602835" xml:id="i-194297576e7c2838-0" n="09fe7cfb">
            <seg n="c6ac36fd">
              Herr talman! Ett mer hållbart och tryggt arbetsliv med god arbetsmiljö
              är en viktig faktor för hur ohälsa, sjukdom och olycksfall kan
              förebyggas men också en möjlighet när det gäller hur vi ska hantera
              de utmaningar som vi kommer att ställas inför i framtiden. Ska
              vi kunna arbeta allt längre är det en förutsättning att arbetsmiljön
              är god redan tidigt under yrkeslivet men förstås också senare.
            </seg>
            <seg n="62dba758">
              Därför är det positivt med nyheten som kom i dag att Arbetsmiljöverket
              startar en informationskampanj som riktar sig till unga inom vissa
              branscher med högre olycksstatistik för att informera om säkerheten
              på arbetsplatser. Parallellt görs också ökade inspektioner på
              arbetsplatser där unga jobbar. Inom vissa yrkesgrupper finns det
              högre risk för olyckor, och därför är det bra med information.
              Det är något som också arbetsmarknadens parter har ett ansvar
              för.
            </seg>
            <seg n="a669fd58">
              En utgångspunkt för den nationella handlingsplan som finns på
              området som vi i dag diskuterar är att arbetsmiljön inte enbart
              ska ses som en riskkälla utan också visa på alla möjligheter som
              finns med en bra arbetsmiljö.
            </seg>
            <seg n="1588b4ba">
              Jag är en stor anhängare av ny teknik och av att vi kan ha nya
              redskap, till exempel en sådan här telefon, som kan hjälpa oss
              och som också är en tillgång för många arbetsplatser och för personer
              som arbetar i Sverige i dag. Men när man hela tiden är tillgänglig
              blir gränserna mellan arbete, fritid och familjeliv mer diffusa.
            </seg>
            <seg n="51a07467">
              Tydlighet när det gäller vad som förväntas av en som anställd
              kan också leda till en bättre arbetsmiljö. Därför välkomnar jag
              förslag om tillgänglighetspolicyer och andra saker som kan tas
              fram på arbetsplatser. För att få fram sådana är det viktigt med
              en god dialog mellan arbetsmarknadens parter. Alla tjänar på det,
              och det leder till att de personer som arbetar och alltid är tillgängliga
              kan undvika negativ stress.
            </seg>
            <seg n="a84d72e2">
              Alliansregeringens mål, herr talman, är att alla ska ha möjlighet
              att arbeta utifrån sina egna förutsättningar. Vi kristdemokrater
              talar ofta om att man ska kunna arbeta 100 procent av sin förmåga.
              Arbetsmiljöarbetet ska förebygga ohälsa och olycksfall och i övrigt
              skapa en god arbetsmiljö. Genom insatser som sker med dessa mål
              för ögonen kan förtida utträde från arbetslivet motverkas och
              möjligheterna till ett tidigare inträde ökas.
            </seg>
            <seg n="0175972d">
              Arbetsmiljöpolitiken har en funktion i att bidra till att de
              här målen uppfylls. Därför tycker jag att ett effektivt sanktionssystem
              på arbetsmiljö- och arbetstidsområdet är betydelsefullt för att
              målen ska kunna nås. Just detta handlar framför allt det betänkande
              om som vi i dag behandlar här i kammaren. Mina kolleger i Alliansen
              har tidigare under debatten redogjort för vad förändringarna i
              och med regeringens förslag i propositionen innebär, så jag kommer
              inte i detalj att upprepa dem.
            </seg>
            <seg n="27efa83e">
              Genom att utöka tillämpningsområdet för sanktionsavgifter, i
              stället för straffsanktioner, kan sanktionssystemet effektiviseras.
              Samtidigt är det viktigt att systemet bör vara tydligt, konsekvent,
              förutsebart och proportionerligt.
            </seg>
            <seg n="27691b7b">
              Förändringen säkerställer att regler följs. I dag kan tre av
              fyra som bryter mot reglerna gå fria på grund av ett förhållandevis
              ineffektivt sanktionssystem. Med förändringen blir det effektivare
              och även försvarbart i förhållande till hur vi hanterar skattebetalarnas
              pengar.
            </seg>
            <seg n="62443972">
              Jag tycker att det är väl avvägda förslag i regeringens proposition,
              och jag yrkar bifall till propositionen och avslag på samtliga
              motioner i övrigt.
            </seg>
            <seg n="a83d7bcd">
              Till sist skulle jag också vilja önska ledamöterna i utskottet,
              alla åhörare och herr talmannen en riktigt skön sommar.
            </seg>
          </u>
          <note type="speaker" n="60b2f607">
            Anf. 97 RAIMO PÄRSSINEN (S) replik:
          </note>
          <u who="Q3358814" xml:id="i-0771ae34d4af1ceb-5" n="2cba4e67">
            <seg n="db0ea93a">
              Herr talman! Jag har några frågor till Andreas Carlson och Kristdemokraterna.
              Den första är ganska enkel. Vilken är den viktigaste frågan för
              Kristdemokraterna att driva när det gäller arbetsmiljön på våra
              arbetsplatser i Sverige? Vilken fråga driver alltså Kristdemokraterna
              hårt och konsekvent i alliansregeringen?
            </seg>
            <seg n="4b7151f3">
              Den andra frågan handlar om de regionala skyddsombuden som ofta
              rosas här i kammaren för att de gör ett gott arbete och går ut
              och träffar de mindre företagarna och hjälper till med bättre
              arbetsmiljö, bättre ordning och mindre risker. De har bra kunskaper,
              de ser problem som finns och de kan lotsa rätt. Men varför hindrar
              Kristdemokraterna dessa regionala skyddsombud att besöka de mindre
              företagen där det finns ett kollektivavtal men inga medlemmar?
            </seg>
          </u>
          <note type="speaker" n="c5eaf605">
            Anf. 98 ANDREAS CARLSON (KD) replik:
          </note>
          <u who="Q5602835" xml:id="i-194297576e7c2838-1" n="09fe7cfb">
            <seg n="e2320556">
              Herr talman! Tack, Raimo Pärssinen, för dina två frågor!
            </seg>
            <seg n="26d4a938">
              Vilken är den viktigaste frågan för Kristdemokraterna? Jag berörde
              det i mitt anförande. När det i framtiden finns behov av att vi
              arbetar allt längre ökar kraven på en bättre arbetsmiljö. Det
              tycker vi är viktigt. För att man ska kunna ställa om och arbeta
              med andra saker senare i livet behöver man redan tidigt i sitt
              yrkesliv ha en god arbetsmiljö.
            </seg>
            <seg n="210f4ceb">
              Jag tycker också, vilket jag illustrerade med att lyfta fram
              min telefon, att det för många är en stressfaktor att hela tiden
              vara nåbar.
            </seg>
            <seg n="164dc11e">
              Gränserna suddas ut mellan arbete, fritid och familjeliv. Här
              finns mer att göra. Det är en viktig fråga att lyfta upp och diskutera.
              Det är viktigt att också parterna arbetar aktivt med den så att
              det finns en tydlighet i vad som gäller för dem som arbetar i
              sådana yrken där man ofta är tillgänglig.
            </seg>
            <seg n="2c2870d8">
              Sedan var frågan varför vi motverkar arbetsmiljösatsningar. Jag
              tycker inte, fru talman, att vi gör det. Som vi hört i debatten
              i dag har vi gjort satsningar på arbetsmiljön. Vi fortsätter att
              göra det med de ändringar som gjorts beträffande effektivare sanktioner,
              vilket är viktigt för att vi ska ha bättre tänder mot dem som
              missbrukar och bryter mot reglerna. Alliansregeringen arbetar
              aktivt med frågorna.
            </seg>
            <seg n="abefa4d7">
              Som Katarina Brännström redan nämnt har aldrig fler arbetat än
              i dag. Vi har med europeiska mått mätt fantastiska siffror. Det
              ska vi inte nöja oss med och slå oss till ro, men vi får heller
              inte glömma att det är så. Jag vill därför fråga Raimo Pärssinen
              på vilket sätt det skulle bli bättre om vi skickade jättemycket
              pengar till Arbetsmiljöverket. Från Alliansens sida tycker vi
              att det viktiga är effektiviteten, att man använder pengarna på
              ett klokt och effektivt sätt.
            </seg>
          </u>
          <note type="speaker" n="82b6d99a">
            Anf. 99 RAIMO PÄRSSINEN (S) replik:
          </note>
          <u who="Q3358814" xml:id="i-0771ae34d4af1ceb-6" n="2cba4e67">
            <seg n="0dd7381e">
              Fru talman! Den specifika frågan, varför Andreas Carlson hindrar
              regionala skyddsombud att besöka fler små företag, har jag inte
              fått något svar på. Det kanske kommer i nästa replik.
            </seg>
            <seg n="81d7fa01">
              Om du ska kunna påvisa sanktioner eller fel måste du kunna göra
              besök. Det är logiskt. Lika logiskt är det att om det finns fler
              inspektörer finns det också fler möjligheter att göra ett besök
              för att hitta bristerna. Vi borde kunna ha fler inspektörer. Vi
              ligger under ILO:s rekommendation. Vi ligger risigt till när det
              gäller antalet inspektörer, och det är ert fel, Andreas Carlson.
              Det är ni som har avskedat dem.
            </seg>
            <seg n="58d0c52a">
              Nu ska jag inte nämna några namn, men jag känner många regionala
              skyddsombud. Varför skulle de inte få möjlighet att besöka mindre
              företag för att exempelvis se om de förvarar vätskor på rätt plats?
              Den regionala inspektören skulle kunna lämna de föreskrifter som
              finns och erbjuda hjälp att åtgärda eventuella brister. Varför
              skulle han eller hon inte få göra ett sådant besök och eventuellt
              då hitta någonting som är riktigt fel? Den regionala arbetsmiljöinspektören,
              om en sådan finns tillgänglig, skulle kunna diskutera om det kanske
              behövs en inspektion på den arbetsplatsen.
            </seg>
            <seg n="099849c8">
              Varför ska Kristdemokraterna stå i dörren hos företagaren och
              säga stopp, här kommer inspektören inte in? Vad finns det för
              skäl till det?
            </seg>
          </u>
          <note type="speaker" n="315988f5">
            Anf. 100 ANDREAS CARLSON (KD) replik:
          </note>
          <u who="Q5602835" xml:id="i-194297576e7c2838-2" n="09fe7cfb">
            <seg n="ddc6e7ce">
              Fru talman! Jag ställde en fråga till Raimo Pärssinen som jag
              inte uppfattade att jag fick något svar på, men låt mig gå till
              den fråga jag fick.
            </seg>
            <seg n="9b2b93e0">
              När Socialdemokraterna diskuterar olika förslag i kammaren är
              lösningen alltid mer pengar som ska pumpas in. De har använt stora
              ord i kammaren i dag. Vi ska ju återkomma till Socialdemokraternas
              budgetmotion senare för att se vad det egentligen innebär. Vi
              kan stå och tala i kammaren, men det är ganska ointressant om
              vi inte vet vilka alternativen är.
            </seg>
            <seg n="86699e38">
              Raimo Pärssinen talar om vad som är logiskt. Lika logiskt är
              det att man ger Arbetsmiljöverkets inspektörer i uppdrag att ha
              högre intensitet på inspektionerna och de därmed ökar dessa med
              40 procent, vilket vi hört tidigare i debatten. Lösningen är inte
              alltid mer pengar till offentliga organ, utan man måste använda
              skattebetalarnas pengar på ett effektivt och resurssäkert sätt
              för att få ut mesta möjliga av de resurser vi satsar. Det fortsätter
              alliansregeringen och Kristdemokraterna att göra.
            </seg>
            <seg n="c0d3d020">
              I Sveriges riksdag och i de olika forum som vi har inflytande
              över fortsätter vi att se till att vi har ordning på våra finanser
              och använder pengarna på ett effektivt och bra sätt. Det tycker
              jag att vi gör även på de nu aktuella områdena, som är viktiga.
              Arbetsmiljön är oerhört viktig. Som jag sade tidigare är det oerhört
              viktigt att ha fokus på en god arbetsmiljö för att vi ska klara
              de framtida utmaningar vi står inför. Det krävs när vi, inte minst
              vi i den yngre generationen, ska arbeta allt längre.
            </seg>
          </u>
          <note n="7fe9bd98">
            Överläggningen var härmed avslutad.
          </note>
          <note n="e2c292db">
            11 § Etablering av utrikes födda genom företagande
          </note>
          <note n="508df575">
            Föredrogs
          </note>
          <note type="speaker" n="adc786df">
            Anf. 101 MATTIAS KARLSSON (SD):
          </note>
          <u who="Q5901848" xml:id="i-323de6cdbf6d8fdd-1" n="71674b59">
            <seg n="4e318272">
              Fru talman! Jag vill börja med att yrka bifall till den sverigedemokratiska
              reservationen i betänkandet.
            </seg>
            <seg n="262721ac">
              Fru talman! Om jag hade fått en krona varje gång jag under de
              senaste 15 åren blivit beskylld för att vilja diskriminera människor
              på basis av deras nationella bakgrund skulle jag ha varit en rik
              man i dag. Innan jag förstod att beskyllningarna bara var en del
              i ett billigt retoriskt spel med syfte att misstänkliggöra all
              form av kritik mot västvärldens mest extrema invandringspolitik
              gjorde dylika beskyllningar mig uppriktigt förbryllad. Mig veterligen
              har jag nämligen aldrig någon gång givit mitt stöd till ett regelverk
              eller en lag som innebär att medborgare i Sverige ska bli bättre
              eller sämre behandlade enbart på basis av var de är födda.
            </seg>
            <seg n="b47b71d2">
              Särskilt förbryllande var att de som anklagade mig, det vill
              säga företrädarna för de övriga riksdagspartierna, själva gjorde
              exakt det som de felaktigt beskyllde mig för att vilja göra. Å
              ena sidan sade man i högtidstalen och i principprogrammen att
              ingen invånare i Sverige ska bli bättre eller sämre behandlad
              än någon annan på basis av sitt ursprung. Å andra sidan instiftade
              man en mängd lagar och regler som gjorde just detta.
            </seg>
            <seg n="24b33f52">
              Genom Salsamodellen, olika resursfördelningsmodeller med mera
              har man fördelat olika mängd ekonomiska resurser till invånarnas
              välfärd på basis av var de är födda. Genom särskilda bidrag till
              så kallade etniska föreningar och annat har man givit personer
              födda utanför Sverige större möjligheter att ta del av statliga
              och kommunala kulturbidrag. Genom utformningen av lagen om hets
              mot folkgrupp har man givit vissa individer bättre skydd mot förföljelse
              och kränkningar än andra på basis av vilket ursprung de har. Genom
              instegsjobb, prioriteringslistor hos Arbetsförmedlingen, företräde
              till anställningsintervjuer hos polis, brandkår, försvarsmakt
              med mera har man givit vissa arbetslösa, baserat på var de är
              födda, bättre förutsättningar än andra att få jobb.
            </seg>
            <seg n="f9f3719f">
              Helt nyligen bestämdes att personer som inte är födda i Sverige
              och inte har laglig rätt att vara här ska få billigare mediciner
              och billigare sjukvård än de som är födda här och de som vistas
              här lagligt. Och så vidare, och så vidare.
            </seg>
            <seg n="e1455b83">
              Fru talman! I den sverigedemokratiska reservationen i betänkandet
              lyfter vi fram ytterligare ett exempel. I det här fallet handlar
              det om regeringens direktiv till Almi om att positivt särbehandla
              entreprenörer som inte är födda i Sverige. Oberoende av hur de
              är formulerade kan kvoter baserade på nationell bakgrund inte
              förenas med principen om att alla individer ska behandlas lika
              oavsett ursprung. Positiv särbehandling av individer tillhörande
              en viss grupp innebär per automatik negativ särbehandling av individer
              tillhörande en annan grupp.
            </seg>
            <seg n="6546e98e">
              Värt att känna till i det här sammanhanget är att utrikes födda
              redan uppges ägna sig åt företagande i något större utsträckning
              än inrikes födda och att utrikes födda entreprenörer i dag får
              stöd av Almi i en omfattning som vida överstiger gruppens andel
              av befolkningen och gruppens andel av antalet företagare.
            </seg>
            <seg n="53ad1a42">
              Förutom att vara moraliskt förkastligt bygger detta direktiv
              på en felaktig premiss, och det är dessutom ett ineffektivt och
              kanske till och med direkt kontraproduktivt sätt att försöka lösa
              det grundproblem som regeringen säger sig vilja lösa med dessa
              åtgärder. Den felaktiga premissen menar jag består i att grundproblemet,
              det vill säga den höga arbetslösheten bland utlandsfödda, knappast
              beror på att vi hittills inte i tillräcklig utsträckning har positivt
              särbehandlat den gruppen. Det visar inte minst de exempel som
              jag tidigare räknade upp.
            </seg>
            <seg n="41b893e0">
              Den höga arbetslösheten i den gruppen beror snarare på att vi
              under alltför lång tid har tagit emot långt fler invandrare än
              vi lyckats skapa arbetstillfällen till. Det beror på segregationen,
              på de sociala problemen som den oansvariga invandringspolitiken
              givit upphov till och på karaktären på den invandring som vi har
              haft, där förhållandevis många av de nyanlända haft en yrkes-
              och utbildningsbakgrund som inte är efterfrågad eller direkt tillämpbar
              på den svenska arbetsmarknaden.
            </seg>
            <seg n="d9e9bc06">
              I Danmark, där man valt en annan invandringspolitik, förkastat
              mångkulturalismen och i stort sett inte alls praktiserat positiv
              särbehandling, har sysselsättningsgapet mellan inrikes och utrikes
              födda varit lägre än i Sverige.
            </seg>
            <seg n="22d3d820">
              Regeringens försök att lösa problemet genom att ge Almi direktiv
              om att positivt särbehandla utlandsfödda riskerar, som jag nämnde,
              att bli kontraproduktivt. Jag är helt övertygad om att många av
              de utlandsfödda entreprenörerna är kompetenta personer med bra
              idéer, men det går inte att bortse från att det finns en överhängande
              risk för att handläggare tummar på kraven på konkurrenskraft och
              bärighet i affärsidén för att uppfylla de fastställda kvoterna
              av stöd till utlandsfödda. På något sätt måste de motsägelsefulla
              ägardirektiven ju uppfyllas. Resultatet av detta riskerar att
              bli att färre framgångsrika företag bildas än vad som annars skulle
              ha varit fallet. Det förlorar hela samhället på, även arbetslösa
              invandrare.
            </seg>
            <seg n="3967b867">
              Ett ytterligare problem är begreppet utlandsfödda. Det är en
              alltför yvig definition på en alltför bred grupp och med alltför
              stora interna variationer för att riktade åtgärder ska kunna bli
              effektiva.
            </seg>
            <seg n="94d32964">
              Fru talman! En klok skånsk farbror, jag tror att han var politiskt
              aktiv i någon form, sade en gång: Hemmets grundval är gemensamheten
              och samkänslan. Det goda hemmet känner icke till några privilegierade
              eller tillbakasatta, inga kelgrisar och inga styvbarn. De orden
              tycker jag kan vara värda att begrunda även i dag, om än i en
              ny kontext kanske under sommaruppehållet, som jag hoppas ger tid
              till eftertanke och blir trevligt för alla.
            </seg>
          </u>
          <note type="speaker" n="ce86180b">
            Anf. 102 HANIF BALI (M):
          </note>
          <u who="Q5564796" xml:id="i-903ef73ed0554574-0" n="423e7fc7">
            <seg n="a82b656c">
              Fru talman! Vi ska debattera arbetsmarknadsutskottets betänkande
              apropå Riksrevisionens rapport om etablering av utrikes födda,
              där man konstaterar att det finns brister i utvärderingar och
              tillämpning som bör åtgärdas. Regeringen har åtgärdat detta och
              rapporterat tillbaka till riksdagen, något som har passerat både
              oppositionens och majoritetens nålsöga, och man har kommit fram
              till att de här åtgärderna är tillräckliga. Det är vad vi diskuterar.
              Sedan kommer det utläggningar om massor av andra saker som inte
              har med ämnet att göra.
            </seg>
          </u>
          <note n="94db0236">
            Jag yrkar bifall till förslaget i utskottets betänkande och avslag
            på samtliga motioner.
          </note>
          <note type="speaker" n="874f9884">
            Anf. 103 MATTIAS KARLSSON (SD) replik:
          </note>
          <u who="Q5901848" xml:id="i-323de6cdbf6d8fdd-2" n="71674b59">
            <seg n="95240046">
              Fru talman! Till skillnad från Hanif Bali tycker jag att de reservationer
              som finns i betänkandet är relevanta att ta upp när vi diskuterar
              betänkandet.
            </seg>
            <seg n="d58f5c4d">
              Jag har roat mig lite med att botanisera på Moderaternas hemsida.
              Det är inte någon jättetrevlig sysselsättning, men vissa saker
              är ändå intressanta att ta del av. Ni har en del guldkorn där.
              Bland annat kan man läsa när ni presenterar er politik: Alla former
              av diskriminering är oacceptabla. Alla ska vara lika inför lagen
              och ges likvärdiga rättigheter. Jämte frihet och trygghet krävs
              även rättvisa i alla delar av samhällsbygget.
            </seg>
            <seg n="649b19ef">
              Med anledning av detta skulle jag vilja fråga Hanif Bali: Om
              ni nu tycker att diskriminering är oacceptabelt, varför stiftar
              ni då lagar som diskriminerar svenskfödda? Om ni nu förespråkar
              likhet inför lagen, varför skriver ni då in i era lagar att personer
              med olika bakgrund ska behandlas olika? Är detta verkligen ett
              sätt att värna rättvisa i alla delar av samhällsbygget?
            </seg>
          </u>
          <note type="speaker" n="cfbc39dd">
            Anf. 104 HANIF BALI (M) replik:
          </note>
          <u who="Q5564796" xml:id="i-903ef73ed0554574-1" n="423e7fc7">
            <seg n="1ecd3b60">
              Fru talman! Det är ingen hemlighet att vi i Sverige hjälper dem
              som har det lite extra tufft. Det är till exempel ingen hemlighet
              att vi har lönebidrag för folk med funktionshinder och andra former
              av det Mattias Karlsson kallar för positiv särbehandling. När
              någon med funktionshinder får rätt till ett jobb, får det lättare
              att bli kallad till intervju eller får extra mycket pengar från
              staten känner jag inte att jag skulle vara diskriminerad. Jag
              vet inte om Mattias Karlsson känner så, men det vore väldigt märkligt.
            </seg>
            <seg n="a25b53a6">
              Detsamma gäller här. Det finns grupper som behöver extra stöd
              och extra hjälp. Till exempel erbjuds sfi till utrikesfödda och
              invandrare, men inte till Mattias Karlsson. Det kan han tycka
              är en jättestor orättvisa, och det kan vi såklart ha en diskussion
              om här. Men det är inget jättemärkligt att ha det så.
            </seg>
            <seg n="3c8722a0">
              Däremot är det väldigt intressant att titta på effekterna. Den
              positiva särbehandlingen påstås skapa enorma orättvisor. Men då
              får man nästan för sig att arbetslösheten ute i samhället nästan
              bara drabbar inrikesfödda, eftersom regeringen har varit så dum
              mot dem genom lagstiftningen. Men så ser det inte ut. Andelen
              inrikesfödda bland de arbetslösa minskar kraftigt. Mattias Karlssons
              parti har oftast beskyllt invandrare för att komma hit och ta
              alla jobb. Nu verkar det snarare vara så att de kommer hit och
              tar arbetslösheten från de inrikesfödda.
            </seg>
            <seg n="c98ac300">
              Den verklighet du målar upp i ditt huvud skiljer sig från den
              verklighet som finns utanför kammaren, Mattias Karlsson. Det skulle
              vara bra om ni höll er till sanningen.
            </seg>
          </u>
          <note type="speaker" n="fd718698">
            Anf. 105 MATTIAS KARLSSON (SD) replik:
          </note>
          <u who="Q5901848" xml:id="i-323de6cdbf6d8fdd-3" n="71674b59">
            <seg n="c987693e">
              Fru talman! Till att börja med tycker jag att det är viktigt
              att skilja på diskriminering på basis av faktorer som man inte
              kan göra någonting åt och särskilda stöd till grupper som befinner
              sig på olika platser i livet. Vi kan alla drabbas av funktionshinder.
              Vi har alla varit unga, och vi kommer alla att bli gamla. Att
              rikta särskilda stödåtgärder till den typen av grupper är en sak.
              Att stifta lagar där man skiljer på människor på basis av var
              de är födda, vilket man inte kan göra någonting åt, är en väsentlig
              principiell skillnad.
            </seg>
            <seg n="36ddee74">
              Jag vet inte om jag uppfattade dig rätt, Hanif Bali, men som
              jag tolkade det du sade menade du att så länge det inte ger några
              negativa effekter på samhällsekonomin är det egentligen inga problem
              att diskriminera utifrån bakgrund och ursprungsland. Jag är hemskt
              ledsen, men jag håller inte med om den utgångspunkt som Moderaterna
              och hela regeringen tycks ha i denna fråga. Ursäkta plumpheten,
              fru talman, men det resonemang som man för från Moderaterna här
              och som utgår från att man ska diskriminera för att motverka diskriminering
              är i mitt huvud lika ologiskt som att ha sex för att bevara oskulden.
            </seg>
          </u>
          <note type="speaker" n="6d0d8a37">
            Anf. 106 HANIF BALI (M) replik:
          </note>
          <u who="Q5564796" xml:id="i-903ef73ed0554574-2" n="423e7fc7">
            <seg n="b3bb8803">
              Fru talman! Det handlar om olika former av diskriminering. Det
              är dåligt att diskriminera på grund av saker man inte kan göra
              någonting åt, medan det är okej att diskriminera på grund av faktorer
              man kan göra någonting åt, menar Mattias Karlsson. Jag kan inte
              göra jättemycket åt att jag är utrikesfödd. Det är en faktor jag
              har haft väldigt lite kontroll över i mitt liv. Att jag är i Sverige
              är också en faktor jag har haft väldigt lite kontroll över. Återigen
              kommer de här märkliga resonemangen.
            </seg>
            <seg n="484753c0">
              Mattias Karlsson ville ha ett exempel på när Sverigedemokraterna
              någonsin velat göra skillnad på folk och folk lagstiftningsmässigt.
              Låt mig ta ett sådant exempel ur Sverigedemokraternas eget program!
              Det gäller anhöriginvandring. Ni har ett resonemang om att anhöriginvandring
              till Sverige endast ska kunna ske om den sammanlagda anknytningsgraden,
              som det heter, till Sverige är minst 50 procent. Om min fru skulle
              vara thailändska och jag helsvensk, som SD uttrycker det, vore
              anknytningsgraden 50 procent. Men nu är jag i alla fall till någon
              procent iranier. Ville jag ta hit en thailändsk fru skulle det
              inte gå, för då vore vi inte svenska till minst 50 procent. Sådana
              resonemang innebär att göra skillnad på folk och folk beroende
              på deras bakgrund.
            </seg>
            <seg n="fb171dfb">
              Av någon konstig anledning lyckas alltid Mattias Karlsson och
              SD göra skillnad på folk och folk. Deras resonemang handlar om
              att de som är annorlunda inte ska få komma hit. Våra resonemang
              handlar om att se till att arbetsmarknaden fungerar bättre och
              är mer inkluderande och att fler kommer i arbete. Med den reservationen
              tycker jag att vi kan konstatera att vi båda är lika goda hycklare
              i den här frågan, medan min politik har lite mer positiva bieffekter
              än Mattias Karlssons.
            </seg>
          </u>
          <note n="7fe9bd98">
            Överläggningen var härmed avslutad.
          </note>
          <note n="4d088736">
            12 § Tolkning och översättning i brottmål
          </note>
          <note n="508df575">
            Föredrogs
          </note>
          <note type="speaker" n="3f89828b">
            Anf. 107 MATTIAS JONSSON (S):
          </note>
          <u who="Q5891875" xml:id="i-8e5c98ff0bab7084-0" n="a2b9c0e7">
            <seg n="3765fa0f">
              Fru talman! Jag tackar ödmjukast för ordet så här nära inpå sommaruppehållet.
              Nu kastar vi oss snabbt från arbetsmarknadsutskottet till justitieutskottet,
              där det handlar om ett betänkande om tolkning och översättning
              i brottmål, ett viktigt område. Det är en viktig verksamhet för
              att nå rättssäkerhet och för att den enskilde ska känna förtroende
              för rättsväsendet och upprätthålla det.
            </seg>
            <seg n="216a871b">
              Betänkandet består av förslag till lagändringar som i grunden
              syftar till att genomföra Europaparlamentets och rådets direktiv
              om rätt till tolkning och översättning vid straffrättsliga förfaranden.
              Jag vill förklara bakgrunden lite grann. Lagändringarna innebär
              att om en misstänkt eller tilltalad i ett brottmål inte behärskar
              svenska ska en tolk kunna anlitas vid sammanträden inför rätten
              eller vid förhör under förundersökningen. Detsamma gäller om en
              misstänkt skulle ha någon form av hörselnedsättning eller kanske
              talsvårighet, så att en tolk kan behövas.
            </seg>
            <seg n="51c8ee9c">
              Vi från Socialdemokraterna, Vänstern och Miljöpartiet har en
              gemensam reservation i betänkandet. Vi skriver bland annat att
              kvaliteten på tolkningen kräver att tolkarna är kvalificerade
              för sin verksamhet. Det bör därför antingen vara auktoriserade
              tolkar eller rättstolkar. En del av bakgrunden är att Domstolsverket
              har gjort en enkätundersökning vid landets domstolar och dragit
              slutsatsen att tolkningsverksamheten delvis är bristfällig. Jag
              ska läsa upp en del av sammanfattningen av rapporten.
            </seg>
            <seg n="6155793a">
              När det gäller tolkar och översättare som inte är auktoriserade
              bedöms att tolkningen och översättningen håller en lägre kvalitet.
              Enligt rapporten har många domstolar problem med att anlita kvalificerade
              tolkar eller ibland att anlita någon tolk över huvud taget. Den
              bilden bekräftas av Statskontorets utredning En tolkningsfråga
              Om auktorisation och åtgärder för fler och bättre tolkar .
            </seg>
            <seg n="fd75c9e4">
              I Domstolsverkets rapport konstateras att det finns flera orsaker
              till problemet.
            </seg>
            <seg n="c5315835">
              Ett första problem är att det inte finns tillräckligt många auktoriserade
              tolkar och översättare eller att sådana inte finns att tillgå
              på grund av att anvisade förmedlingar inte har avtal med dem.
            </seg>
            <seg n="17724f17">
              Ett andra problem är att många domstolar inte frågar efter tolkar
              och översättare som är auktoriserade.
            </seg>
            <seg n="0351ac00">
              Ett tredje problem som framgår av Statskontorets utredning är
              att tillgången på tolkar varierar beroende på var i landet man
              söker tolkkompetens.
            </seg>
            <seg n="e8ebc2ae">
              Enligt direktivet är det medlemsstaternas uppgift att vidta konkreta
              åtgärder för att se till att den tolkning och översättning som
              tillhandahålls håller den kvalitet som krävs.
            </seg>
            <seg n="23e1b881">
              Det är svårt att få tag på kvalificerade tolkar. Många domstolar
              ställer inte heller krav på kvalificerade tolkar. Dessutom är
              utbildningen till tolk inte alltid tillfredsställande i alla delar
              av landet.
            </seg>
            <seg n="fc4f3d95">
              Jag menar mot den bakgrunden och så som betänkandet ser ut att
              regeringen inte går tillräckligt långt i sina förslag för att
              få en tillfredställande lagstiftning på området.
            </seg>
            <seg n="6d96508a">
              Jag ska läsa kort ur betänkandet: Utskottet noterar även att
              regeringen avser att i ett annat sammanhang återkomma till frågan
              hur tillgången på kvalificerade tolkar och översättare ska öka.
              Det finns alltså inte med fullt ut i betänkandet.
            </seg>
            <seg n="38a1b484">
              Jag vill yrka bifall till S, V:s och MP:s reservation. Där framgår
              det att det är nödvändigt att förbättra kvaliteten på tolkning
              i domstolarna. Några åtgärder som kan vidtas är ställa krav på
              att kvalificerade tolkar ska användas i högre utsträckning av
              domstolarna.
            </seg>
            <seg n="581bb1fc">
              Fler tolkar måste utbildas, och det bör finnas ett nationellt
              register över kvalificerade tolkar och deras kompetens. De bör
              därför antingen vara auktoriserade tolkar eller rättstolkar, som
              jag nämnde tidigare. Jag yrkar bifall till vår reservation.
            </seg>
            <seg n="47aa9691">
              Som jag förstår det är den sista debatten vi från justitieutskottet
              har före sommaruppehållet. Jag vill passa på att önska utskottets
              ledamöter och självklart också fru talmannen en trevlig sommar!
            </seg>
          </u>
          <note type="speaker" n="c2ad423c">
            Anf. 108 AGNETA BÖRJESSON (MP):
          </note>
          <note n="f65086c8">
            Fru talman! Vi debatterar nu justitieutskottets betänkande nr
            23 Tolkning och översättning i brottmål . Det är ett betänkande
            som, precis som Mattias Jonsson berättade, behandlar en proposition
            som bygger på ett direktiv från EU-parlamentet och rådet. Dessutom
            behandlar vi följdmotioner och enskilda yrkanden från allmänna
            motionstiden.
          </note>
          <u who="Q4941553" xml:id="i-81cff2cfd7e08e49-0" n="1dbd9fa1">
            <seg n="45ca4b86">
              Vi i Miljöpartiet ser väldigt positivt på att man nu stramar
              upp de regler som gäller för tolkning. Men vi är lite frågande
              inför att regeringen inte valde att följa utredningens linje där
              utredningen föreslog att man skulle ställa högre krav, det vill
              säga att kräva antingen auktoriserad tolk eller rättstolk. Jag
              vill därför yrka bifall till den gemensamma reservation vi har
              med S och V om att förbättra kvaliteten i tolkningen vid domstolar.
            </seg>
            <seg n="eb82f61b">
              Det finns tre kompetensnivåer i dag hos tolkar. Det finns den
              stora delen som består av icke auktoriserade tolkar med väldigt
              varierande utbildningsgrad. Sedan finns det auktoriserade tolkar
              som har klarat det muntliga och skriftliga provet som Kammarkollegiet
              anordnar. Det finns också auktoriserade tolkar som har bevis om
              speciell kompetens och som gjort ett särskilt prov och fått kompetens
              som rättstolk eller sjukvårdstolk.
            </seg>
            <seg n="e4d36462">
              Det finns i dag tusen, 1 023, auktoriserade tolkar i Sverige.
              Av dem är 203, 204 rättstolkar. Totalt sett finns det runt 6 000
              aktiva tolkar.
            </seg>
            <seg n="fa86ed98">
              Att tolka vid en rättegång kräver specialistkompetens av tolken.
              Många juridiska begrepp har en väldigt specifik innebörd som måste
              förstås av alla inblandade. Det blir problematiskt om det inte
              är auktoriserade rättstolkar som anlitas.
            </seg>
            <seg n="ae3ed0b7">
              De drygt 200 rättstolkarna täcker tyvärr inte alla språk som
              förekommer vid rättegångar. Det finns till exempel fortfarande
              inte en enda rättstolk från somaliska, som ändå är ett ganska
              stort invandrarspråk. Därför behövs det mer tolkutbildning.
            </seg>
            <seg n="cfad5445">
              Bristen på rättstolkar framhålls som en förklaring till att regeringen
              nu inte helt och hållet följer utredningens förslag. Jag tror
              att man skulle kunna tänka mer innovativt än så. Tolkarna själva
              lyfter exempelvis fram möjligheten att lite oftare än i dag tolka
              via videolänk. En tolk på plats är förstås det bästa alternativet.
              Men en rättstolk via videolänk är att föredra framför att ha en
              icke auktoriserad tolk som finns i närområdet.
            </seg>
            <seg n="9b82f252">
              Dess värre anger i dag sex av tio domstolar att de aldrig använder
              sig av videotolkning. Några exempel i den undersökning som Domstolsverket
              genomfört är Eskilstunas och Nyköpings tingsrätter som sällan
              eller aldrig använder sig av videotolkning.
            </seg>
            <seg n="a0da1ccd">
              Tolkning via video är en enkel och inte särskilt kostsam åtgärd
              för att garantera rättssäkerheten. Alternativet är ofta att avbryta
              och kanske tvingas ta om en rättegång på grund av att tolkningen
              varit bristfällig. Då blir det klart högre kostnader som följd.
            </seg>
            <seg n="b78a88bb">
              I Sverige genomförs årligen ca 8 000 domstolsförhandlingar med
              hjälp av tolk. För en tredjedel av alla domstolar i landet kommer
              lagändringen som vi skulle föreslå inte att förändra nuvarande
              praxis. En tredjedel av domstolarna ställer de redan i dag sådana
              krav.
            </seg>
            <seg n="233235d7">
              Det finns någon sorts idé om att man skulle kunna spara pengar
              genom att använda en tolk med lägre kompetens. Men, fru talman,
              det finns mycket som tyder på det motsatta. Får man en sämre tolk
              och det blir sämre tolkning under rättegången kan det riskera
              att dra på kostnader. Man riskerar att rättegången tar längre
              tid, och det kan till och med skapas problem med rättssäkerhet.
            </seg>
          </u>
          <note n="aa388bea">
            Jag yrkar därför återigen bifall till reservation nr 2.
          </note>
          <note type="speaker" n="5a402197">
            Anf. 109 RICHARD JOMSHOF (SD):
          </note>
          <u who="Q5890031" xml:id="i-3e4466e34b445e2d-0" n="e18691f5">
            <seg n="909e1666">
              Fru talman! I dag ges tolkhjälp i svenska brottmålsdomstolar
              om språkkunskaper i svenska saknas. En åtalad som blir dömd i
              ett brottmål kan bli skyldig att ersätta staten för kostnader
              för försvarsadvokat och målsägandebiträde. Men kostnader för tolk
              på främmande språk betalas dock nästan uteslutande och undantagslöst
              av allmänna medel även då den åtalade fälls.
            </seg>
            <seg n="0f1833eb">
              Samtidigt som dagens massinvandring skapar ett alltmer splittrat
              samhälle, med stora grupper i befolkningen som lever i utanförskap
              och utan tillräckliga språkkunskaper, skenar brottsligheten och
              kostnaderna för tolkning i brottmål.
            </seg>
            <seg n="342da0d3">
              Enligt Domstolsverkets årsredovisning för år 2012 ökade myndighetens
              utgifter för tolkkostnader från 49 miljoner till 61 miljoner åren
              20112012. Det är en ökning med närmare 25 procent på bara ett
              år. År 2006 låg utgifterna för tolkar på 21 miljoner. Det är en
              ganska anmärkningsvärd ökning.
            </seg>
            <seg n="d3f3db55">
              Fru talman! Personer som begår grova brott kostar redan enskilda
              offer och samhället enorma belopp årligen. Att de också ges särskilda
              gratisförmåner är en orättvis ordning som inte minst bidrar till
              att urholka vårt välfärdssamhälle.
            </seg>
            <seg n="1732771d">
              Man skulle dessutom kunna tro jag har åtminstone trott det tidigare
              att den som invandrar till Sverige och begår ett grovt brott också
              är tvungen att ersätta samhället för de kostnader som uppstår
              och då inte minst tolkkostnaderna. Man har trots allt valt att
              begå ett brott. Någon gräns för den svenska naiva frikostigheten
              borde det väl ändå finnas, kan man tycka.
            </seg>
            <seg n="69338ff6">
              Samtidigt måste naturligtvis alla som åtalas för brott kunna
              följa rättegången på ett språk de förstår. Det är en självklarhet,
              och jag har naturligtvis inte någon annan uppfattning. Det handlar
              om rättssäkerhet. Därför måste tolkhjälp kunna finnas tillgänglig.
              Men jag anser att om man som utlänning eller invandrad begår ett
              brott, då måste man räkna med att brottslighet inte är gratis.
            </seg>
            <seg n="1f3fac6c">
              Jag anser därför att samtliga åtalade svenska medborgare eller
              utländska som är föremål för rättegång i Sverige och som nyttjar
              tolkhjälp vid fällande dom bör göras skyldiga att ersätta kostnader
              som har uppstått för deras tolkbehov. Med tolkbehov menar jag
              i detta fall inte sådana tolkbehov som till exempel funktionshindrade
              kan ha, utan endast främmande språk.
            </seg>
            <seg n="c6efebaf">
              För att detta nya system inte ska drabba utländska turister som
              till exempel av oaktsamhet eller okunskap har gjort sig skyldiga
              till smärre förseelser bör, menar jag, betalningsskyldigheten
              begränsas och endast gälla gärningsmän som har dömts för så grova
              brott att det ger fängelsestraff.
            </seg>
          </u>
          <note n="e1ebcc96">
            Jag yrkar härmed bifall till reservation 1 i betänkandet.
          </note>
          <note type="speaker" n="b151520b">
            Anf. 110 PIA HALLSTRÖM (M):
          </note>
          <u who="Q4952231" xml:id="i-a6aca12b22e14e18-0" n="501e571e" next="i-704bc1abd5642fb7-0">
            <seg n="78809454">
              Fru talman! Brottsförebyggande rådet har konstaterat att personer
              med utländsk bakgrund riskerar att missgynnas i rättsprocessen
              på grund av kommunikationssvårigheter. I fjol varnade forskare
              i Lund för att hälften av landets tolkar inte är tillräckligt
              kunniga, vilket innebär att rättssäkerheten hotas.
            </seg>
          </u>
          <note n="e1e44b88">
            I betänkandet behandlar utskottet regeringens proposition Tolkning
            och översättning i brottmål , två motioner som har väckts med
            anledning av propositionen och tre motionsyrkanden från de allmänna
            motionstiderna 2011 och 2012. Moderaterna ställer sig bakom regeringens
            förslag till lagändringar, vilka syftar till att genomföra Europaparlamentets
            direktiv om rätt till tolkning och översättning vid straffrättsliga
            förfaranden år 2010. Om en misstänkt eller tilltalad i ett brottmål
            inte behärskar svenska ska en tolk anlitas vid sammanträden inför
            rätten eller vid förhör under förundersökningen. Detsamma gäller
            för en misstänkt eller en tilltalad som till följd av hörselnedsättning
            eller talsvårigheter behöver en tolk.
          </note>
          <u who="Q4952231" xml:id="i-704bc1abd5642fb7-0" n="501e571e" prev="i-a6aca12b22e14e18-0">
            <seg n="5b82d74f">
              Domstolen eller den brottsutredande myndigheten ska vara skyldig
              att översätta en handling i ett brottmål eller de viktigaste delarna
              av den om en översättning är av väsentlig betydelse för att den
              misstänkte ska kunna ta till vara sin rätt. Översättningen ska
              få göras muntligen om det inte är olämpligt med hänsyn till vad
              förhandlingen eller målet rör eller någon annan omständighet.
            </seg>
            <seg n="1e0c4528">
              Fru talman! I Domstolsverkets rapport Kvaliteten på tolkning
              i domstolar, m.m. gjordes en kartläggning av användandet av tolkar
              och översättare i domstolarna och i vilken utsträckning dessa
              uppfattades vara kvalificerade. Av rapporten framgick att en stor
              andel av domstolarna anser att den tolkning som tillhandahålls
              av rättstolkar och andra auktoriserade tolkar samt den översättning
              som tillhandahålls av auktoriserade translatorer håller hög kvalitet.
              När det gäller tolkar och översättare som inte är auktoriserade
              bedöms att tolkningen och översättningen håller lägre kvalitet.
            </seg>
            <seg n="84b709a1">
              Regeringen föreslår därför att kompetenskraven skärps när det
              gäller tolkar och översättare som anlitas av domstolar och brottsutredande
              myndigheter. Om det är möjligt ska en tolk eller en översättare
              som är auktoriserad anlitas.
            </seg>
            <seg n="5c88e303">
              Den som döms för ett brott ska inte betala tillbaka det som staten
              har betalat för en offentlig försvarares utlägg för tolkning av
              överläggning med den tilltalade. Den som har en privat försvarare
              och döms för ett brott ska även kunna få egna kostnader för tolkning
              av överläggning med försvararen ersatta av staten. Tystnadsplikt
              införs för tolkar och översättare som inte är auktoriserade när
              de anlitas vid en överläggning mellan en misstänkt i brottmål
              och försvararen eller i övrigt vid förberedande av den misstänktes
              försvar.
            </seg>
            <seg n="af466e5d">
              Fru talman! Det är ur rättssäkerhetssynpunkt viktigt att den
              tolkning och översättning som tillhandahålls inom rättsväsendet
              håller hög kvalitet. Brister i tolkningen kan leda till att domar
              och beslut fattas på grundval av ett oriktigt underlag. Moderaterna
              anser att det förslag som regeringen nu har lagt fram medför att
              tolkverksamheten vid straffrättsliga förfaranden inom domstolarna
              kommer att förbättras. Lagändringen föreslås träda i kraft den
              1 oktober 2013.
            </seg>
            <seg n="8dcf2e9f">
              Jag yrkar bifall till utskottets förslag i betänkandet och avslag
              på motionerna. Dessutom vill jag gärna önska alla i utskottet
              en riktigt skön och härlig sommar. Hoppas ni får mycket sol på
              er!
            </seg>
          </u>
          <note type="speaker" n="48ca12ea">
            Anf. 111 JOHAN LINANDER (C):
          </note>
          <u who="Q5952656" xml:id="i-fd06443b41b3cba4-0" n="72bfd097">
            <seg n="bf44c627">
              Fru talman! Det mesta som behöver sägas har Pia Hallström sagt,
              och jag går därför direkt till reservation nr 1 från Sverigedemokraterna.
              I den kan man läsa att den person som behöver tolkning ska betala
              för detta, om personen fälls, och vidare att hänsyn inte bör tas
              till den tilltalades betalningsförmåga. Om man inte har råd att
              förstå vad som sägs i domstolen ska man med andra ord heller inte
              ha möjlighet att förstå det.
            </seg>
            <seg n="67a51cfe">
              Jag har en direkt fråga till Sverigedemokraterna. Om åklagaren
              behöver ställa frågor till den tilltalade under rättegången eller
              om domstolen vill ställa några frågor för att tydliggöra och det
              inte finns någon tolk på plats för att den tilltalade inte anser
              sig ha råd vad händer då? Man ska alltså utgå från att det ska
              sitta en person där som inte har någon möjlighet att förstå vad
              rättegången går ut på, som inte kan svara på frågor och som inte
              kan förstå domarens frågor.
            </seg>
            <seg n="97824bb7">
              Har Sverigedemokraterna över huvud taget inte funderat på att
              det kan vara så att domstolen också har behov av att tolkning
              finns? Ni har bara utgått från att det är den tilltalade som på
              något sätt ska vara glad för att få tolkning. Men tolkning behövs
              faktiskt för att hela rättsprocessen ska fungera. Sedan är det
              minsta man kan säga att det behövs för att få en rättssäker process,
              men det har jag inte förväntat mig att Sverigedemokraterna skulle
              fundera på. Men ni skulle åtminstone kunna fundera på huruvida
              det inte vore bra om åklagaren och domstolen kunde ställa sina
              frågor till den tilltalade.
            </seg>
          </u>
          <note n="f8acfb47">
            I övrigt håller jag med om det Pia Hallström sade tidigare. Jag
            yrkar bifall till förslaget i betänkandet och avslag på reservationerna.
          </note>
          <note type="speaker" n="663f6633">
            Anf. 112 RICHARD JOMSHOF (SD) replik:
          </note>
          <u who="Q5890031" xml:id="i-3e4466e34b445e2d-1" n="e18691f5">
            <seg n="216177eb">
              Fru talman! Jag vill börja med att önska dig en trevlig sommar
              här och nu, Johan Linander, innan vi börjar om en liten stund.
            </seg>
            <seg n="7b04e9b6">
              Du kom in lite senare, och kanske hörde du inte vad jag sade
              i talarstolen. Av ditt inlägg att döma verkar det som att du inte
              gjorde det. Det kanske hade varit klädsamt eftersom jag tycker
              att jag var ganska tydlig i mitt anförande. Jag anser naturligtvis
              att man måste göra sig förstådd när man ställs inför en domstol.
              Det är en självklarhet, och det framförde jag också för bara några
              minuter sedan i talarstolen här mitt emot.
            </seg>
            <seg n="a260f932">
              Vad jag däremot säger är att om man döms till fängelse ska man
              också vara skyldig att betala tolkkostnaderna. Man får stå för
              kostnaden själv. Det innebär inte och det har jag absolut inte
              sagt att det inte ska finnas någon tolk. Det ska finnas tolk,
              men man ska betala kostnaderna om man döms till fängelse. Det
              innebär att om man döms till fängelse finns det en chans att under
              tiden man sitter i fängelse betala av den skuld man har till samhället,
              inte minst i form av tolkkostnader.
            </seg>
            <seg n="9625e4bd">
              Jag tycker att det är jättekul att man kan raljera över politik,
              och jag tycker att vi ska göra det också, för man måste få skratta.
              Det är bra, men man måste kunna hålla sig till vad som sägs och
              till sanningen. Det är väl en självklarhet att man inte ska sitta
              i en domstol och inte kunna kommunicera med varandra. Det är lite
              problematiskt om man har en åtalad, en domare och en åklagare
              som inte förstår varandra. Det säger sig självt att det faller
              på sin egen orimlighet.
            </seg>
            <seg n="f6a935ea">
              Än en gång: Naturligtvis ska man ha tolk. Det har jag framfört.
              Men om man döms till straff som innebär fängelse ska man stå för
              kostnaderna själv. För mig är det en självklarhet. Jag tycker
              att vi har en sorts naiv inställning här i Sverige. Brott ska
              inte få kosta, men om man begår ett brott har man en skuld att
              betala till samhället. Vad gäller tolkkostnaderna tycker jag att
              det är en mycket liten del i sammanhanget. Jag tycker dock att
              den är så pass viktig att det ändå är en signal från samhällets
              sida.
            </seg>
          </u>
          <note type="speaker" n="93bd525a">
            Anf. 113 JOHAN LINANDER (C) replik:
          </note>
          <u who="Q5952656" xml:id="i-fd06443b41b3cba4-1" n="72bfd097">
            <seg n="d2687adb">
              Fru talman! Det stämmer att jag inte hade kommit in i kammaren,
              men jag hörde där ute vad du sade. Du sade ungefär det som står
              i reservationen.
            </seg>
            <seg n="0fb7f26c">
              Du utgår från att tolkning ska finnas. Sverigedemokraterna tycker
              att tolkning ska finnas. Men man får veta i efterhand om man ska
              betala eller inte.
            </seg>
            <seg n="02f8940d">
              Det betyder alltså att ni vill införa ytterligare ett straff,
              en påföljd. Om man döms ska man betala. Utöver eventuella böter,
              fängelse och skadestånd till brottsoffret ska man få ytterligare
              en påföljd. Man ska betala tolkdelen av rättegångskostnaderna.
            </seg>
            <seg n="86bb0ca2">
              Hur tror du att det överensstämmer med de regler som finns för
              påföljder för de tilltalade att de även ska betala tolkkostnaderna,
              Richard Jomshof?
            </seg>
            <seg n="890283d1">
              Om man ska betala tolkkostnaderna måste tolkningen vara valfri
              för den tilltalade. Man kan inte välja om man ska ha tolk, men
              man ska betala kostnaden i alla fall. Vi kan inte påföra någon
              en kostnad som man inte kan välja att inte ta. Det blir ett otroligt
              bakvänt förhållande. Man får inte välja om det ska finnas tolkning,
              men man är skyldig att betala den när kostnaden sedan uppstår.
              Så kan vi inte gärna ha det. Ska man läggas på en möjlig kostnad
              måste man också kunna välja att inte ta den kostnaden. Hur ska
              det annars fungera? Richard Jomshof får gärna förklara det.
            </seg>
            <seg n="6061dcb1">
              Vi kan vända på det. Om man som svensk blir utsatt för en brottsmisstanke
              i ett annat land och ska delta i en rättegång i ett land där man
              absolut inte förstår språket, är det då inte rimligt att det landet
              också bekostar det som krävs för att rättsprocessen ska fungera?
            </seg>
          </u>
          <note type="speaker" n="41060e97">
            Anf. 114 RICHARD JOMSHOF (SD) replik:
          </note>
          <u who="Q5890031" xml:id="i-3e4466e34b445e2d-2" n="e18691f5">
            <seg n="34588410">
              Fru talman! För det första anser jag att vi rent allmänt har
              för milda straff i Sverige. När det gäller skadestånd till brottsoffer
              har vi sverigedemokrater föreslagit att de rent allmänt ska bli
              högre. Staten ska gå in och täcka dem, och i efterhand ska staten
              driva in skadestånden för att säkerställa att brottsoffret får
              sitt skadestånd och de pengar som man är berättigad till. Det
              varierar från fall till fall hur höga skadestånden är, och det
              finns tillfällen när man inte blir tilldömd några skadestånd över
              huvud taget. Det varierar, som sagt, från fall till fall.
            </seg>
            <seg n="9d663aa1">
              Det är mycket man inte vet innan domen har fallit. Det vore väl
              konstigt annars. Ska det vara en rättssäker process vore det dumt
              om vi på förhand visste exakt vad straffet skulle bli och så vidare.
              Det tror jag att till och med Johan Linander kan hålla med om.
            </seg>
            <seg n="51c9f41a">
              Jag anser att om man begår ett grovt brott som leder till fängelse
              är det en självklarhet att man ska betala vad det kostar. Man
              ska betala höga skadestånd till brottsoffret, man ska betala vad
              det kostar samhället och så vidare och inte minst tolkkostnaderna.
              Jag tycker att det är en självklarhet att man på något sätt betalar
              tillbaka hela den skuld man har dragit på sig i och med att man
              har begått ett grovt brott.
            </seg>
            <seg n="4707a93d">
              Som jag sade inledningsvis finns det mycket som man inte vet
              innan rättegången har börjat utan först när domen har fallit.
              Den kan dessutom överklagas, och det innebär att en dom man en
              gång har fått kan bli någonting helt annat i slutändan när man
              har överklagat och det har gått till högre instanser, vilket Johan
              Linander också vet. Jag tycker inte att det är ett argument som
              håller.
            </seg>
            <seg n="b26e3467">
              Begår man ett grovt brott, förstår man inte språket och är man
              tvungen att ha tolk ska man betala för sig. Jag tycker inte att
              det är speciellt konstigt.
            </seg>
            <seg n="4ba168e7">
              Jag som politiker måste kunna ha en åsikt, och det har jag också.
              Jag för fram den, och vi debatterar den. Jag önskar naturligtvis
              att fler kunde lyssna på det vi har att säga eftersom jag tycker
              att det trots allt är ganska vettiga saker.
            </seg>
          </u>
          <note type="speaker" n="43598eaa">
            Anf. 115 JOHAN LINANDER (C) replik:
          </note>
          <u who="Q5952656" xml:id="i-db7c34d3e5556e16-0" n="72bfd097" next="i-5798d5aff60b1799-0">
            <seg n="784a3f8c">
              Fru talman! Jag hoppas verkligen inte att så många lyssnar på
              det här. Det skulle bli en konstig situation i rättegången. Ni
              hade kunnat skriva i er reservation att ni tycker att det behövs
              ytterligare ett straff. Det straffet ska vara att de som fälls
              till fängelse i mer än ett år ska betala tolkkostnaderna.
            </seg>
            <seg n="28b3c325">
              Man kan fundera på varför ni stannar vid att de ska betala tolkkostnaderna.
              Menar ni även att de ska bekosta övriga rättegångskostnader? Menar
              ni att om man fälls i domstol ska man betala kostnaderna för hela
              domstolsprocessen, för åklagare, målsägandebiträden och alla andra
              som uppträder i domstolen? I så fall: Varför stannar ni vid dem
              som behöver tolkning till ett annat språk för att klara av processen?
              Det vore ju mycket rättvisare att säga att alla, även svenska
              medborgare, ska betala den typen av kostnader.
            </seg>
            <seg n="a3fc3340">
              Det ni såklart är ute efter är att utländska medborgare ska få
              det ännu svårare. De människor som inte förstår svenska ska få
              det svårare, men svenska medborgare som begår brott ska inte betala
              delar av rättegångskostnaderna.
            </seg>
            <seg n="7217e4e8">
              Det följer som vanligt Sverigedemokraternas logik. Är man inte
              svensk ska man få det svårare i samhället. Är man svensk klarar
              man sig lite lättare.
            </seg>
          </u>
          <note n="52b7ceb8">
            Anf. 116 FÖRSTE VICE TALMANNEN:
          </note>
          <u who="Q5952656" xml:id="i-5798d5aff60b1799-0" n="72bfd097" prev="i-db7c34d3e5556e16-0">
            <seg n="f49f9138">
              I detta replikskifte kan inte Richard Jomshof svara något ytterligare.
            </seg>
          </u>
          <note type="speaker" n="6fffb53c">
            Anf. 117 CAROLINE SZYBER (KD):
          </note>
          <u who="Q4981717" xml:id="i-194297576e7c2838-3" n="1e4b8346">
            <seg n="5a46ea2f">
              Fru talman! Sjukvården och domstolarna har svårt att få språktolkar
              av tillräckligt hög kvalitet. Det visar inte minst Sveriges Radio,
              som har gjort en granskning och konstaterat att vården lider brist
              på auktoriserade tolkar. Behovet av kvalificerade tolkar är stort
              när det gäller både utländska språk och teckenspråk.
            </seg>
            <seg n="2a124365">
              Enligt Domstolsverket förekommer det att förhandlingar måste
              ställas in på grund av bristande tillgång till kvalificerade språktolkar.
              Det händer också att förhandlingar får göras om för att tolkningen
              inte varit tillräckligt bra. Var femte domstol anser att kvaliteten
              på de tolkar som inte är auktoriserade eller har en sammanhållen
              grundutbildning ofta är för låg.
            </seg>
            <seg n="7a453625">
              Alliansen föreslår att kompetenskraven skärps när det gäller
              tolkar och översättare som anlitas av domstolar och brottsutredande
              myndigheter, och om det är möjligt ska alltid en auktoriserad
              tolk eller översättare anlitas.
            </seg>
            <seg n="1726c202">
              Vidare föreslår Alliansen att tystnadsplikt införs för tolkar
              och översättare som inte är auktoriserade, som anlitas vid en
              överläggning mellan en misstänkt i brottmål och försvararen eller
              vid förberedande av den misstänktes försvar. Allt detta är steg
              i rätt riktning.
            </seg>
            <seg n="a05ce089">
              Det är också mycket vanligt att barn används som språktolkar
              när deras föräldrar har kontakt med socialtjänst, sjukvård eller
              andra myndigheter. Många forskare säger att det här är både oetiskt
              och problematiskt på alla sätt för alla parter och för barnen
              som tolkar åt sina föräldrar.
            </seg>
            <seg n="ba5c173a">
              Detta är, som sagt, steg i rätt riktning. Det finns väldigt mycket
              kvar att göra. Kristdemokraterna har talat om att det vore bra
              om det fanns en myndighet som fick ett sammanhållet ansvar när
              det gäller tolkning. Det gäller både utländska språk och teckenspråk.
              Det ska inte spela någon roll vilken hemort man har, vilket hemspråk
              man har eller vilken funktionsnedsättning man har. Med ett statligt
              ansvar för tolkning till teckenspråk och utländska språk ser vi
              större möjligheter till en högre kvalitet för människor som behöver
              detta.
            </seg>
            <seg n="2210b824">
              Med det önskar jag glad sommar och yrkar bifall till förslaget
              i betänkandet och avslag på reservationerna.
            </seg>
          </u>
          <note n="7fe9bd98">
            Överläggningen var härmed avslutad.
          </note>
          <note n="01303b8f">
            13 § Vårändringsbudget för 2013
          </note>
          <note n="508df575">
            Föredrogs
          </note>
          <note type="speaker" n="730782be">
            Anf. 118 PER BOLUND (MP):
          </note>
          <u who="Q5581337" xml:id="i-709997c5b8f90f8a-0" n="845c392e" next="i-70b0882b76ffba43-0">
            <seg n="9e10ea84">
              Fru talman! Vi ska här och nu debattera vårändringsbudgeten.
              Det är ett av de tillfällen när riksdagen kan ändra i den befintliga
              budgeten och skjuta till eller dra ifrån pengar beroende på hur
              den ekonomiska situationen ser ut för tillfället.
            </seg>
            <seg n="f63be40d">
              I det här ärendet har regeringen föreslagit att man ska dra bort
              en del pengar från för oss mycket angelägna områden. Därför har
              vi reserverat oss. Jag vill börja med att yrka bifall till våra
              reservationer nr 1 och nr 2 i det här ärendet.
            </seg>
            <seg n="0398b6ee">
              Vi anser och jag tycker att det också bör betraktas som en moralisk
              grundval i ett samhälle att man inte ska försvåra för och missgynna
              de svagaste i vårt samhälle och i vår omvärld. Med det i åtanke
              är vi uppriktigt oroliga över regeringens förslag till ändringsbudget.
              Det finns två förslag som slår direkt mot de svagaste i vårt samhälle
              och i vår omvärld.
            </seg>
            <seg n="a0b9ec44">
              Det första är anslaget till personligt ombud för personer med
              psykisk funktionsnedsättning. Här föreslår regeringen att det
              anslaget inte bara ska kunna användas till att rekrytera människor
              som personliga ombud, utan det ska även kunna användas till vissa
              administrativa kostnader. Hur mycket administrativa kostnader
              det här kommer att gå till och hur mycket som kommer att tas från
              de personliga ombuden är oklart, och därför tycker vi att underlaget
              är för dåligt. Regeringen har inte presenterat ett tillräckligt
              underlag för att vi ska kunna fatta beslut om detta.
            </seg>
            <seg n="db14eb38">
              Vi är oroliga för att den föreslagna nedskärningen medför en
              risk för att det blir färre personliga ombud för dem som har psykiska
              problem i vår omvärld detta eftersom samma mängd pengar ska gå
              till två olika områden, dels till att rekrytera personliga ombud,
              dels till administrationskostnader. Det är ett steg i fel riktning,
              och vi är därför kritiska till förslaget och reserverar oss mot
              det.
            </seg>
            <seg n="49ef0a58">
              Det vore välkommet om någon från den borgerliga majoriteten i
              riksdagen skulle kunna ge ett svar på hur stor andel av denna
              post som kommer att gå till administrationskostnader, så att vi
              får ett underlag för diskussion. Än så länge har vi inga siffror
              som vi kan föra en relevant diskussion om, och det är ett underbetyg
              till Sveriges riksdag.
            </seg>
            <seg n="504801ac">
              Fru talman! Regeringen har även en annan nedskärning som vi är
              djupt kritiska mot, och det är att man minskar insatsen för Sveriges
              internationella bistånd. Det har man gjort i ett antal år, och
              det är en olycklig inriktning. Vi har varit kritiska hela vägen
              mot att man har gjort neddragningar på biståndet som man sedan
              använder för att täcka inhemska insatser.
            </seg>
            <seg n="60cf3959">
              Nu fortsätter regeringen med samma arbetsmetod. I årets ändringsbudget
              tar man ytterligare 709 miljoner för att täcka Migrationsverkets
              kostnader för flyktingmottagning i Sverige. Tillsammans med övriga
              neddragningar är det över 5 miljarder kronor, eller 13,5 procent,
              av biståndet som används till migrationsärenden.
            </seg>
            <seg n="6101bb10">
              Det är djupt olyckligt att regeringen på detta sätt ställer två
              angelägna områden mot varandra. Vi har en överenskommelse om att
              vi både ska ha en välvillig migrationspolitik och hjälpa människor
              som är i nöd runt om i vår värld.
            </seg>
            <seg n="9c6b9cb7">
              Ett exempel är Syrien, där det pågår ett allvarligt inbördeskrig
              och där många människor lider svår nöd. Dessa människor måste
              vi kunna ta emot. Men att ta de resurser som behövs för det från
              de människor i vår värld som har det absolut svårast och fattigast
              är minst sagt moraliskt tvivelaktigt.
            </seg>
            <seg n="b2f878bc">
              Att var sjunde biståndskrona tas för att täcka kostnader för
              migrationspolitiken är orimligt. Särskilt orimligt är det att
              under löpande budgetår minska biståndet eftersom det förändrar
              förutsättningarna för myndigheterna och tvingar dem att ändra
              i redan inledda biståndsprojekt.
            </seg>
            <seg n="b71b26d4">
              Vi ser också att regeringens neddragningar får följder i praktiken
              runt om i vår värld. Det dras ned på insatser i viktiga sydamerikanska
              länder, och det senaste jag hörde är att man föreslår att dra
              in Sveriges bistånd till Burkina Faso. Det är ett fattigt land,
              hur man än bedömer det, som har en barnadödlighet på 15 procent.
              Här föreslår regeringen att man ska dra in biståndet. Det är inte
              rimligt.
            </seg>
            <seg n="6db49253">
              Sveriges bistånd spelar en väsentlig roll i vår värld för att
              lyfta människor ur den allra värsta fattigdomen och rusta länder
              för en mer hållbar utveckling. Ändå drar regeringen alltmer pengar
              från biståndsbudgeten till annat än bistånd.
            </seg>
            <seg n="6838413e">
              Det borde gå i den motsatta riktningen. De avräkningar som görs
              från biståndet borde minskas, vilket vi har budgeterat för i vår
              budget.
            </seg>
            <seg n="f439b13e">
              Regeringen har också tagit pengar från biståndsbudgeten till
              andra insatser, till exempel till klimatbistånd och till att driva
              ambassader runt om i vår värld. Sammantaget har närmare 25 procent
              av biståndsbudgeten tagits, och man börjar närma sig skammens
              gräns på 0,7 procent av nationalintäkterna.
            </seg>
            <seg n="a280bbc4">
              Sverige blir ett dåligt föredöme för omgivande länder. Vi har
              tagit beslutet att biståndet ska ligga på 1 procent av nationalinkomsterna.
              Urholkar vi det steg för steg är vi en dålig förebild för andra
              länder. I stället borde vi tvärtom stå upp för våra principer
              och kräva att de ska gälla och att också andra länder ska respektera
              dem.
            </seg>
            <seg n="80442de5">
              Det är väl känt att Moderaterna tyvärr står bakom att det räcker
              med sju tusendelar av statens inkomster och att det är gränsen
              för vad de tycker är rimligt att avsätta till biståndet.
            </seg>
            <seg n="1ee1d25f">
              Vad tycker de andra borgerliga partierna som tidigare har stått
              upp för biståndsprincipen och för att 1 procent är en rimlig nivå
              på avsättningen till biståndet, till exempel Folkpartiet och Kristdemokraterna?
              I denna debatt finns möjligheten att stå upp för vad man tycker
              är rimligt i biståndspolitiken.
            </seg>
            <seg n="5ce77cb2">
              Vad säger ni? Räcker det med att avsätta 0,7 procent till biståndet,
              eller är det 1 procent som gäller? Om det är 1 procent ska det
              inte vara bara på papperet, utan då ska 1 procent gå till biståndsinsatser
              runt om i vår värld. Så är det tyvärr inte i dag, och det är oacceptabelt.
            </seg>
          </u>
          <note n="b1f31e95">
            Ajournering
          </note>
          <note n="361d0bee">
            Kammaren beslutade kl. 15.54 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="Q5581337" xml:id="i-70b0882b76ffba43-0" n="845c392e" prev="i-709997c5b8f90f8a-0">
            <seg n="317dd255">
              Återupptagna förhandlingar
            </seg>
          </u>
          <note n="259b1bb8">
            Förhandlingarna återupptogs kl. 16.00.
          </note>
          <note n="0f3a4227">
            14 § Beslut om ärenden som slutdebatterats vid dagens sammanträde
          </note>
          <note n="d075f98c">
            Punkt 2
          </note>
          <note n="d3564ad6">
            Övriga punkter
          </note>
          <note n="d075f98c">
            Punkt 2
          </note>
          <note n="c79cefd5">
            Punkt 4
          </note>
          <note n="85c3d1f1">
            Punkt 5
          </note>
          <note n="a2c06ef6">
            Punkt 7
          </note>
          <note n="a64a5646">
            Punkt 16
          </note>
          <note n="d3564ad6">
            Övriga punkter
          </note>
          <note n="6dd136ea">
            Punkt 1
          </note>
          <note n="d075f98c">
            Punkt 2
          </note>
          <note n="b5e35c0f">
            15 § (forts. från 13 §) Vårändringsbudget för 2013 (forts. FiU21)
          </note>
          <note type="speaker" n="b5f76a5a">
            Anf. 119 SVEN-OLOF SÄLLSTRÖM (SD):
          </note>
          <u who="Q6201234" xml:id="i-3f638743d3479cb0-0" n="f9f13fd2">
            <seg n="8ed9b0b6">
              Fru talman! UNHCR, FN:s flyktingorgan, bedömer att det i dagsläget
              i hela världen finns 43 miljoner flyktingar. Ungefär 15 miljoner
              av dem är direkt beroende av UNHCR:s stöd.
            </seg>
            <seg n="d23dd193">
              UNHCR:s budget för 2012, alltså i fjol, uppgick till lite drygt
              2,2 miljarder dollar. Det är ungefär lika mycket pengar som vi
              i Sverige i år använder till statsbudgetens utgiftsområde 13 Integration.
            </seg>
            <seg n="79aa4b3a">
              För bara någon vecka sedan gick FN ut med den största appellen,
              den största vädjan, om krisstöd i organisationens historia. 5,2
              miljarder dollar behövs för att hjälpa nödlidande i Syrienkonflikten.
              Av dessa behövs 1,4 miljarder dollar för hjälp inom Syrien och
              3,8 miljarder dollar för hjälp till flyktingar i Syriens närområde,
              i bland annat Libanon, Jordanien, Irak och Turkiet.
            </seg>
            <seg n="6f148a3d">
              Enligt FN förväntas antalet flyktingar i Syrienkonflikten stiga
              till 3,5 miljoner före årets slut. Inne i Syrien bedöms 6,8 miljoner
              människor behöva FN:s stöd.
            </seg>
            <seg n="c95c580e">
              FN:s matprogram, World Food Program, uppger att man från och
              med september behöver ungefär 36 miljoner dollar per vecka för
              verksamheten i Syrien. I dagsläget finns ett underskott i den
              finansieringen på 725 miljoner dollar.
            </seg>
            <seg n="0bd83fce">
              I detta läge bedömer den svenska regeringen det som nödvändigt
              att ta 709 miljoner kronor, ca 108 miljoner dollar, från stödet
              till FN:s organisationer och använda dem i flyktingmottagningen
              inom Sverige. Motiveringen ska vara det ökade asyltrycket på Sverige,
              inte minst från Syrien.
            </seg>
            <seg n="086b49c6">
              I den senaste uppdateringen på Migrationsverkets hemsida kan
              man nu på morgonen läsa att hittills i år, 2013, har 4 022 individer
              med sitt ursprung i Syrien sökt asyl i Sverige.
            </seg>
            <seg n="d7f3eaa9">
              Fru talman! Att regeringen nu återigen i efterhand måste skjuta
              till mer pengar till den havererade invandringspolitiken är väl
              ingen förvånad över. Det är numera mer regel än undantag att så
              sker. Det blir resultatet om man sätter bocken som trädgårdsmästare,
              eller i detta fall Miljöpartiet.
            </seg>
            <seg n="edd6a2bd">
              Västvärldens slappaste asylregler, kombinerade med en alltför
              generös tillämpning av regelverket, får dessa följder. Det skapar
              incitament att ta sig förbi ett tiotal nationsgränser och att
              på vägen passera ett tiotal möjliga asylländer, samtliga demokratier
              och en majoritet medlemmar av EU, för att kunna söka asyl i just
              Sverige.
            </seg>
            <seg n="e7172fdd">
              Resurser ska nu tas från viktiga FN-organ för att klara det ökade
              asyltrycket just dessa 4 022 asylsökande. Samtidigt lämnas miljoner
              och åter miljoner nödlidande åt sitt öde.
            </seg>
            <seg n="7555e6cf">
              Fru talman! Svensk flyktinghjälp är ett gigantiskt politiskt
              misslyckande. Svensk flyktinghjälp är ett gigantiskt ekonomiskt
              misslyckande. Men, fru talman, svensk flyktinghjälp är framför
              allt en gigantisk humanistisk och medmänsklig katastrof.
            </seg>
            <seg n="99cb52c7">
              Sverigedemokraterna ökade redan i sitt höstbudgetalternativ för
              2013 anslagen till FN:s flyktingorgan UNHCR med totalt 5,5 miljarder
              under budgetperioden, jämfört med regeringens anslag. Det gjorde
              vi just för att kunna hjälpa fler flyktingar i krishärdars närområden.
              För de nödställda i Syrien, enligt FN 6,8 miljoner människor,
              eller för flyktingarna i Syriens närområde, enligt FN snart 3,5
              miljoner, hade naturligtvis en sverigedemokratisk flykting- och
              biståndspolitik varit mycket bättre. Möjligtvis finns det i Sverige
              4 022 asylsökande och några hundra riksdagsmän som inte håller
              med om den beskrivningen.
            </seg>
            <seg n="09dd6df2">
              Sverigedemokraternas utgångspunkt är att det är betydligt mer
              effektivt att hjälpa människor i nöd på plats, i deras hemländer
              eller i närområdet, än att låta ett relativt litet antal invandra
              till Sverige och ta del av svenska förmåner. Varje satsad skattekrona
              gör avsevärt större nytta på plats i närområdet än vad samma krona
              gör i Sverige. Därför bör inte biståndet minskas för att finansiera
              kostnader för flyktingmottagningen i Sverige.
            </seg>
          </u>
          <note n="0ed88a59">
            Fru talman! Jag yrkar bifall till vår reservation, alltså reservation
            3.
          </note>
          <note type="speaker" n="45cd0b18">
            Anf. 120 ULLA ANDERSSON (V):
          </note>
          <u who="Q4935938" xml:id="i-b8baa69ced4b73f6-0" n="976a42a3">
            <seg n="c9237bf0">
              Fru talman! Det är första gången under den här mandatperioden,
              och faktiskt på många år, som jag står i talarstolen med anledning
              av en vårändringsbudget. Vi har nämligen en principiell inställning
              att vårändringsbudgeten är regeringens budget för att justera
              den politik som de redan har lagt fram och som redan är beslutad
              i kammaren.
            </seg>
            <seg n="556b26f1">
              I år fick vi göra ett undantag just på grund av de stora neddragningarna
              av biståndet under pågående budgetår. Jag tycker att det är väldigt
              allvarligt, och det drabbar många väldigt utsatta människor hårt.
              Den trend vi har sett under en allt längre tid, nämligen att regeringen
              tar från biståndet och för över pengarna till flyktingmottagandet
              här hemma, tycker vi är ett sätt att ställa människa mot människa.
              Det handlar om utsatta människor som absolut inte borde behandlas
              på det sättet.
            </seg>
            <seg n="354f54ed">
              Vi har varit stolta över att vara en nation som har haft ett
              enprocentsmål. Det målet verkar regeringen tyvärr inte försvara
              längre, utan den backar tillbaka till den överenskommelse man
              har gjort i andra internationella forum. Vi kan alltså inte längre
              vara lika stolta över den biståndspolitik vi har bedrivit inte
              när det gäller enprocentsmålet och tyvärr många gånger inte heller
              när det gäller innehållet i de olika utspel biståndsministern
              har gjort.
            </seg>
            <seg n="437b3402">
              Till skillnad från Sverigedemokraterna tycker Vänsterpartiet
              att man inte ska ställa människa mot människa. De flyktingar och
              asylsökande som kommer hit ska få ett värdigt mottagande och kunna
              genomgå en rättssäker process för att få sin sak prövad i enlighet
              med de konventioner som finns på området. Vi står för en human
              flyktingpolitik och tycker att vi har plats för fler i vårt land.
              Vi tycker också att vi ska ta emot dem på det bästa sätt vi någonsin
              kan.
            </seg>
            <seg n="6f408b92">
              Sverigedemokraternas utökning av biståndsbudgeten handlar framför
              allt om att de inte vill att människor på flykt ska komma hit.
              De människorna är inte deras problem, utan de stänger sina hjärtan
              eftersom det är människor som är födda i ett annat land.
            </seg>
            <seg n="f05a8b10">
              Med det, fru talman, vill jag yrka bifall till den reservation
              vi har gemensamt med Miljöpartiet, nämligen reservation 2.
            </seg>
          </u>
          <note type="speaker" n="4377b040">
            Anf. 121 FREDRIK OLOVSSON (S):
          </note>
          <u who="Q3373667" xml:id="i-470b8822dbc0b748-0" n="251faffd">
            <seg n="4de419aa">
              Fru talman! Vi betraktar vårändringsbudgeten i första hand som
              regeringens möjlighet att göra förändringar i sin egen budget,
              alltså den budget riksdagen beslutade om före jul. För riksdagens
              oppositionspartier gäller att man bör hålla sig till den praxis
              som har utvecklats om att det bara är på de områden där regeringen
              har öppnat för förändringar som man själv kommer med skarpa förslag.
            </seg>
            <seg n="881d563c">
              Däremot har vi i vårt alternativ till vårbudget pekat på hur
              en vårändringsbudget borde se ut. I ett läge med över 400 000
              arbetslösa, en ungdomsarbetslöshet som biter sig fast och en växande
              långtidsarbetslöshet inte minst bland unga, där drygt 40 000 har
              varit utan arbete i mer än sex månader, borde en ändringsbudget
              förstås innehålla åtgärder för fler jobb. Därför är det märkligt
              att regeringen väntar med att presentera en sådan politik. Det
              är olyckligt.
            </seg>
            <seg n="c9f6ee20">
              Vi har därför också visat hur regeringen skulle kunna införa
              statlig stimulans för yrkesintroduktionsjobb redan nu. Stefan
              Löfven gick i täten för den typen av avtal när han var ordförande
              i IF Metall. Vi anser att staten borde bidra och skulle kunna
              bidra tidigare, redan i år, för att fler unga ska kunna komma
              in på arbetsmarknaden. Det föreslog vi i höstas, och det föreslår
              vi också nu. Det skulle kunna ge 10 000 unga jobb redan i år.
              Det är bara att beklaga att man fortsätter att skjuta på den här
              typen av förslag vecka efter vecka och månad efter månad.
            </seg>
            <seg n="2254cf1f">
              Även när det gäller skolan finns det goda skäl att göra insatser
              för att hjälpa de ungdomar som lämnar grundskolan med otillräckliga
              kunskaper. Där hade vi velat se förslag om obligatorisk sommarskola
              för de tusentals unga som nu lämnar grundskolan utan att kunna
              komma in på gymnasieskolans nationella program. Det hade varit
              en viktig investering i de unga människor som behöver det allra
              bäst. Nu riskerar många i stället att hamna utanför och stanna
              där. Det är ingen bra situation att försätta tusentals niondeklassare
              i.
            </seg>
            <seg n="0afc2a57">
              På samma sätt hade vi gärna sett förslag om sommargymnasium på
              folkhögskola och ett naturvetenskapligt tekniskt basår för att
              fler unga ska kunna börja studera inte minst till de bristyrken
              vi ser växer fram trots den höga arbetslösheten.
            </seg>
            <seg n="6d1f18e6">
              Trots att regeringen har hamnat rejält snett med sin politik,
              vilken ju byggde på prognoser från i höstas som regeringen sedan
              lämnade, är det alltså väldigt begränsade insatser som nu görs
              när det kommer till ändringsbudgeten. Det innebär att unga människor
              kommer att få fortsätta att vänta på kunskap och arbete på ett
              väldigt olyckligt sätt. För alla de missade möjligheter och chanser,
              vilket drabbar både unga och företag, bär naturligtvis regeringen
              och de borgerliga ledamöterna i kammaren ett väldigt tungt ansvar.
            </seg>
          </u>
          <note type="speaker" n="3314dce9">
            Anf. 122 JONAS JACOBSSON GJÖRTLER (M):
          </note>
          <note n="8b5dadc9">
            Fru talman! I det här betänkandet behandlas regeringens proposition
            om vårändringsbudgeten för 2013 och tre motioner som har väckts
            med anledning av propositionen. Enligt regeringsformen finns det
            möjlighet för riksdagen att under budgetåret besluta om nya beräkningar
            av statens inkomster och om nya eller ändrade anslag, vilket alltså
            föreslås i propositionen och i betänkandet.
          </note>
          <u who="Q5826571" xml:id="i-37bdafdf3cb39fbf-0" n="017eddaf">
            <seg n="91284e8b">
              I årets vårändringsbudget föreslås en rad förändringar där de
              flesta i alla fall i det här sammanhanget är relativt små, även
              om det också finns någon lite större ändring. Totalt föreslås
              förändringar i nivån för 46 anslag inom 14 utgiftsområden, varav
              39 anslag höjs och 7 anslag sänks. De föreslagna ökningarna av
              anslagen uppgår till 6,4 miljarder kronor och de föreslagna minskningarna
              till knappt 748 miljoner kronor. Anslagsförändringarna innebär
              att anvisade medel ökar med totalt 5,7 miljarder kronor netto.
            </seg>
            <seg n="26147974">
              Av betänkandet framgår också att merparten av de ändringar som
              föreslås är politiskt odramatiska med något undantag, vilket vi
              redan har hört. Jag ska strax återkomma till den frågan, men först
              vill jag helt kort nämna en annan fråga som har väckt viss uppmärksamhet
              tidigare.
            </seg>
            <seg n="3368088e">
              I samband med att finansutskottet behandlade Riksrevisionens
              årsredovisning för 2012 uppmärksammades nämligen det faktum att
              Riksrevisionens totala kostnader hade ökat kraftigt från 2011
              till 2012, närmare bestämt med 37,5 miljoner. Med anledning av
              kostnadsökningarna påpekade vi från utskottet att det är viktigt
              att Riksrevisionen förbättrar den interna styrningen och kostnadskontrollen
              så att resurserna används så effektivt som möjligt.
            </seg>
            <seg n="2d9b2f62">
              I vårändringsbudgeten finns nu, efter en begäran från Riksrevisionen,
              ett förslag om en tillfällig anslagskredit till Riksrevisionen
              på 5 procent. Enligt Riksrevisionen själv pekar den ekonomiska
              uppföljningen på att utnyttjandet av anslagskrediten inte kommer
              att överstiga 3 procent. Mot bakgrund av att den höjda anslagskrediten
              därmed kan betraktas som en säkerhetsåtgärd och att riksdagen
              nyligen påpekat att Riksrevisionens kostnadskontroll måste förbättras
              tillstyrker vi Riksrevisionens förslag.
            </seg>
            <seg n="c70bebe4">
              En av de förändringar som föreslås, och som också har föranlett
              en reservation från Miljöpartiet och Vänsterpartiet och från Sverigedemokraterna
              det är olika reservationer dock gäller utgiftsområde 7 Internationellt
              bistånd. Här föreslås en minskning av anslaget med 709 miljoner
              kronor från knappt 31,2 till knappt 30,5 miljarder kronor, alltså
              motsvarande ungefär 2 procent av utgiftsområdet.
            </seg>
            <seg n="ef4fec11">
              Skälet till detta är att pengarna flyttas till utgiftsområde
              8 Migration för att täcka delar av de ökade kostnader som uppstår
              där, bland annat mot bakgrund av händelserna i Syrien. Där gör
              regeringen bedömningen att fler personer än tidigare kommer att
              söka asyl här.
            </seg>
            <seg n="06204c9a">
              Detta är i sak inget konstigt. Sedan tidigare ligger en del av
              de kostnader som räknas in i biståndsramen just som kostnader
              för asylsökande. Det är helt i enlighet med den definition som
              OECD:s biståndskommitté har gjort av vilka kostnader som får klassas
              som bistånd.
            </seg>
            <seg n="94c3edac">
              Enligt denna definition, alltså från OECD:s biståndskommitté,
              kan kostnader för flyktingmottagande och försörjningskostnader
              för flyktingar under de första tolv månaderna klassificeras som
              bistånd. Flertalet av de OECD-länder som ger bistånd gör liknande
              avräkningar från biståndsmedlen. Det är alltså ingen minskning
              av biståndsbudgeten i sig, utan det är en flytt av pengar från
              en typ av bistånd till en annan.
            </seg>
            <seg n="2f79da91">
              I sammanhanget är det viktigt att säga att Sverige faktiskt är
              en av få biståndsgivande nationer som lever upp till den internationella
              överenskommelsen om att avsätta 0,7 procent av bruttonationalinkomsten
              till internationellt bistånd. Sverige gör det dessutom med god
              marginal. År 2011 avsatte Sverige 1,02 procent av bruttonationalinkomsten
              till utvecklingsbistånd. Det var en nivå som endast Norge och
              Luxemburg nådde upp till. För 2012 var nivån något lägre, 0,99
              procent av bni. Vilken nivå det stannar på i år återstår att se
              beroende på vad bni landar på, men det ser ut att kunna bli på
              ungefär samma nivå för 2013, eller till och med något högre.
            </seg>
          </u>
          <note n="ae7be3fb">
            Med detta, fru talman, yrkar jag bifall till utskottets förslag.
          </note>
          <note type="speaker" n="ba2a1424">
            Anf. 123 PER BOLUND (MP) replik:
          </note>
          <u who="Q5581337" xml:id="i-e2ccbec0063b64d7-0" n="845c392e">
            <seg n="1396415d">
              Fru talman! Jag vill börja med att bemöta någonting som Jonas
              Jacobsson Gjörtler sade i sitt anförande, att det här inte innebär
              någon minskning av biståndspengarna. Hur man än ser på saken är
              det svårt att argumentera för att det inte skulle tas pengar från
              biståndet. Självklart minskar Sveriges biståndsinsatser när man
              tar mer och mer pengar från biståndsbudgeten, pengar som är tänkta
              att användas till insatser i fattiga länder för att minska fattigdomen
              och som nu i ökande omfattning går till helt andra insatser, till
              exempel att ta emot flyktingar i vårt eget land. Det är väl bara
              att slå fast att så är det. Det är inget som vi behöver argumentera
              kring, utan det är en ren självklarhet.
            </seg>
            <seg n="d3e35fab">
              Jag vill komma till en annan fråga. Det handlar om hur vi ser
              på de avräkningar som görs från det svenska biståndet till diverse
              olika insatser. Att ta emot flyktingar är ett sådant område. Det
              har även tagits pengar till att driva ambassader och för att finansiera
              klimatinsatser som vi har lovat ska vara additionella och alltså
              inte en del av biståndet. Ändå tas det från biståndet. Sammantaget
              är det så att vi nu närmar oss den skammens gräns som Jonas Jacobsson
              Gjörtler nämnde själv i sitt anförande, nämligen 0,7 procent av
              bruttonationalinkomsten.
            </seg>
            <seg n="0659f10a">
              Min fråga är egentligen varför det är så viktigt för Moderaterna
              att skära ned på just biståndsbudgeten. Som Jonas Jacobsson Gjörtler
              själv säger tillförs en hel del pengar till andra områden i den
              här tilläggsbudgeten, drygt 6 miljarder kronor. Ändå är det så
              viktigt att ta bort dessa 700 miljoner. Det känns snarast som
              att det är en ideologisk låsning vid att vad som än händer ska
              man ändå ta pengar från biståndet för olika finansieringsinsatser.
            </seg>
            <seg n="d96695d2">
              När det går att tillföra pengar till andra områden, varför är
              det så heligt för Moderaterna att se till att pengar försvinner
              från biståndsverksamhet?
            </seg>
          </u>
          <note type="speaker" n="33261db5">
            Anf. 124 JONAS JACOBSSON GJÖRTLER (M) replik:
          </note>
          <u who="Q5826571" xml:id="i-84847474b52bb4b7-0" n="017eddaf">
            <seg n="cbd9082f">
              Fru talman! Jag tror att vi kan vara överens om att vi är oöverens
              om hur vi ska se på biståndet. Min och vår syn på det hela är
              att biståndet kan se ut på många olika sätt. Bistånd kan inte
              bara ges i en form, utan man kan ha biståndsgivning på flera olika
              sätt. Den åsikten delar OECD:s biståndskommitté. En form av bistånd
              är att ta emot flyktingar. Man kan räkna in flyktingmottagande
              under de första tolv månaderna som bistånd. Det är klart att det
              i högsta grad påverkar situationen i problemområden i världen
              när vi kan agera även på hemmaplan och ta emot flyktingar, som
              det handlar i det här fallet.
            </seg>
            <seg n="e180464c">
              Jag tycker inte att man kan säga att det handlar om antingen
              eller, utan det är viktigt att göra både och. Från svensk sida
              är vi ganska duktiga på att göra både och. Vi tar stort ansvar
              för att ge bistånd på plats ute i världen och att ta ett ansvar
              här hemma och hjälpa de människor som kommer hit från krigsdrabbade
              områden.
            </seg>
            <seg n="de043495">
              Jag delar inte riktigt Per Bolunds uppfattning att det här ska
              ses som en minskning av biståndsbudgeten, utan det är en omflyttning
              från en typ till en annan.
            </seg>
          </u>
          <note type="speaker" n="9af952f7">
            Anf. 125 PER BOLUND (MP) replik:
          </note>
          <u who="Q5581337" xml:id="i-e2ccbec0063b64d7-1" n="845c392e">
            <seg n="18933f2c">
              Fru talman! Kontentan blir ändå att man sätter olika svaga människor
              i vår omvärld mot varandra. Man tar pengar från fattigdomsbekämpning
              som går ut på att ge människor mat för dagen och garantera den
              mest basala nivån av skydd, husrum och liknande och som Sverige
              verkligen borde stå upp för på alla sätt och vis. I stället används
              biståndet till insatser som vi kan finansiera med andra medel.
            </seg>
            <seg n="46be11a6">
              Vi i Miljöpartiet har visat i våra budgetförslag att det går
              att värna människovärdet och att inte ställa människor mot varandra
              på så sätt som tyvärr regeringen gör. Vi har avsatt pengar i vår
              budget för biståndsverksamhet. Vi för tillbaka pengar som regeringen
              har avräknat. Vi har dessutom pengar för klimatinsatser i fattiga
              länder som inte tas från biståndet utan som tvärtom är en egen
              budgetpost i Miljöpartiets budget.
            </seg>
            <seg n="3d8ed7bf">
              Vi tycker att det är otroligt sorgligt att regeringen hela tiden
              väljer att ta pengar från en grupp fattiga runt om i vår omvärld
              som verkligen behöver stöd. Som jag var inne på drar regeringen
              enligt ett förslag in stödet från Burkina Faso, som är ett land
              med 15 procents barndödlighet och där det är helt uppenbart att
              man knappast behöver mindre pengar utan mer pengar. Ändå väljer
              regeringen att fortsätta att skära.
            </seg>
            <seg n="3188faee">
              Om de här avräkningarna var på en låg nivå skulle man kanske
              kunna acceptera dem, men nu börjar de här avräkningarna nå nivåer
              som är rent pinsamma för Sverige. Vi närmar oss skammens gräns
              på 0,7 procent. Sverige är det land i världen som avräknar allra
              mest från biståndet, drar bort allra mest resurser från biståndet.
              Det tycker jag är en liga som vi inte borde kämpa i. Tvärtom borde
              vi stå upp för att det beslut som har tagits i riksdagen följs
              och att den princip som vi har om att 1 procent av vår bni ska
              gå till bistånd värnas, inte urholkas på det sätt som regeringen
              gör.
            </seg>
            <seg n="47958faa">
              Jag måste fråga Jonas Jacobsson Gjörtler om han inte tycker att
              det är lite pinsamt att Sverige, som enligt våra beslut ska vara
              ett föredöme internationellt sett och avsätta mest pengar, nu
              framstår som ett medelmåttigt land när det gäller bistånd.
            </seg>
          </u>
          <note type="speaker" n="94fbacb0">
            Anf. 126 JONAS JACOBSSON GJÖRTLER (M) replik:
          </note>
          <u who="Q5826571" xml:id="i-84847474b52bb4b7-1" n="017eddaf">
            <seg n="4fc0789a">
              Fru talman! Nej, den principen urholkas inte, utan vi håller
              kvar biståndet på ungefär samma nivå som tidigare. Det här är
              en flytt från en post till en annan. Även om man skulle göra en
              räkneövning på det sätt som Per Bolund förordar och inte räkna
              med de här insatserna landar vi ändå på en nivå som ligger runt
              0,9 procent, alltså en bra bit över 0,7. Sverige är fortfarande
              ett föredöme även om man skulle välja att bortse från den del
              av biståndet som Per Bolund av någon anledning tycker inte borde
              räknas in. Det är inte en uppfattning som delas av till exempel
              OECD. Det är en allmän definition där det ska räknas in. Då landar
              vi på runt 1 procent, sannolikt strax över.
            </seg>
            <seg n="0a63113e">
              Utvecklingen har gått tydligt i positiv riktning med tanke på
              hur biståndsbudgetarna har sett ut sedan början av 2000-talet.
              Biståndet var på en betydligt lägre nivå tidigare; det har legat
              någonstans kring strax över 0,7 eller 0,8 procent. Efter det att
              alliansregeringen tillträdde 2006 har det legat runt 1 procent,
              ibland något under, ibland något över. Vi håller oss kring den
              nivå som det är sagt att vi ska ha.
            </seg>
            <seg n="f208e5ad">
              Om man som Miljöpartiet går fram med kraftiga skattehöjningar
              är det väldigt enkelt att säga att det finns mer pengar till allting.
              Om man belastar folk med kraftigt höjda skatter har man mer pengar
              till allting. Vi har valt en annan väg, där vi tror på andra prioriteringar.
              Vi tror att det inom biståndet finns plats och utrymme att både
              ge hjälp på plats ute i världen och ta emot dem som behöver hjälp
              här.
            </seg>
          </u>
          <note type="speaker" n="c924a55f">
            Anf. 127 SVEN-OLOF SÄLLSTRÖM (SD) replik:
          </note>
          <u who="Q6201234" xml:id="i-3f638743d3479cb0-1" n="f9f13fd2">
            <seg n="11764cb0">
              Fru talman! Jag vill börja med att beröra den kanske största
              utgiftsökningen i vårändringsbudgeten, nämligen EU-avgiften som
              för Sveriges del har ökat med mer än 10 procent som ett resultat
              av regeringens oförmåga att budgetförhandla i EU. Det kan vi lämna
              därhän, men jag vill ändå markera att det är ett faktum.
            </seg>
            <seg n="4088e6fb">
              Det som jag återigen vill vända mig emot är att ni tar 709 miljoner
              kronor från FN pengar som man i det här läget behöver mer än någonsin
              för att lägga, som du själv säger, på asylmottagningen i Sverige
              för det ökade asyltrycket från framför allt Syrien. Jonas Jacobsson
              Gjörtler använde själv de orden. Det är 4 022 asylsökande från
              Syrien hittills i år.
            </seg>
            <seg n="6285886c">
              Jag kan inte annat än undra om det är kostnadseffektivt och väl
              använda svenska skattepengar. FN uppger att lite drygt 10 miljoner
              människor alltså betydligt fler än Sveriges hela befolkning behöver
              deras stöd i det här läget i och kring Syrien. De har angett att
              den summa de behöver är 5,2 miljarder dollar. Då anser ni att
              det är påkallat att i det här läget ta 709 miljoner kronor från
              just FN för att klara asylmottagningen av de 4 022 individerna.
              Till vilken kostnad? Min enkla matematik säger att de 709 miljonerna,
              med hänvisning till behovet av 5,2 miljarder dollar, hade räckt
              till 200 000 människor i området i och kring Syrien. Är det väl
              använda pengar, Jonas Jacobsson Gjörtler?
            </seg>
          </u>
          <note type="speaker" n="8e944496">
            Anf. 128 JONAS JACOBSSON GJÖRTLER (M) replik:
          </note>
          <u who="Q5826571" xml:id="i-84847474b52bb4b7-2" n="017eddaf">
            <seg n="fad54865">
              Fru talman! Jag säger som jag sade i det tidigare replikskiftet
              att jag tror att det är viktigt att vi från svensk sida ska kunna
              göra både och. Det handlar inte om antingen eller. Det handlar
              inte om att vi måste välja. Vi måste klara av att både göra internationella
              insatser på plats där det behövs och ta emot människor som kommer
              hit och behöver hjälp. Vi vet att den springande punkten och det
              stora problemet för er sverigedemokrater är att ni vill stänga
              dörren för de människor som kommer hit. Ni vill dra in pengarna
              så att dessa människor inte ska få den hjälpen.
            </seg>
            <seg n="6dddc15d">
              Det kan också låta som att Sverigedemokraterna tycker att bistånd
              är något som man kan satsa hur mycket som helst på, men faktum
              är att i ert budgetförslag föreslår ni att vi ska dra ned biståndsbudgeten
              till 0,7 procent redan 2014.
            </seg>
            <seg n="cb1ab0a0">
              Vad ni egentligen säger är att vi ska stänga dörren för dem som
              kommer hit samtidigt som ni vill dra ned biståndsbudgeten, så
              det fagra talet tycker jag inte riktigt stämmer överens med de
              förslag som ni har lagt fram i verkligheten.
            </seg>
            <seg n="4160a2f0">
              Sedan har jag uppgiften att det är 9 900 syrier som har sökt
              asyl i Sverige sedan januari 2012. Det handlar inte bara om människor
              som flyr från Syrien, även om det är det som är allra mest på
              agendan just nu.
            </seg>
            <seg n="9ad83c5e">
              Den viktiga principen här är att i Sverige ska vi vara stolta
              över det stora bistånd som vi trots allt klarar av att leverera,
              och som vi har kunnat leverera även i tider av stor finansiell
              kris runt om i världen. När de flesta länder måste spara och dra
              in på allting kan vi både hjälpa människor som kommer hit och
              göra insatser ute i världen på plats. Det är något som jag tycker
              att vi ska vara stolta över. Det är möjligt att Sverigedemokraterna
              inte delar den bilden. Det är i så fall bara att beklaga.
            </seg>
          </u>
          <note type="speaker" n="063df91f">
            Anf. 129 SVEN-OLOF SÄLLSTRÖM (SD) replik:
          </note>
          <u who="Q6201234" xml:id="i-3f638743d3479cb0-2" n="f9f13fd2">
            <seg n="e53c59fd">
              Fru talman! Först och främst: Ja, vi skär ned i utvecklingsbiståndet.
              Utvecklingsbistånd och katastrofbistånd är, som Jonas Jacobsson
              Gjörtler vet, helt skilda saker.
            </seg>
            <seg n="93175e83">
              Utvecklingsbistånd är något som historiskt sett i Sverige har
              gått till att stötta diktaturer i Afrika, Mellanamerika och Asien,
              inte sällan socialistiska sådana, med mycket klent resultat. Där
              gör vi våra nedskärningar, men inte på katastrofbiståndet och
              inte på det bistånd som går till nödställda. Tvärtom budgeterar
              vi för innevarande budgetperiod 5,5 miljarder mer än alliansregeringen.
              De 5,5 miljarderna i det läge då vi vill ge UNHCR mer än alliansregeringen
              hade motsvarat 16 procent av det behov som finns i dagsläget i
              och kring Syrien, enligt den appell som har skickats ut. Det hade
              räckt till 1,6 miljoner människor, enligt beräkningarna.
            </seg>
            <seg n="a8b6de67">
              Jonas Jacobsson Gjörtler säger att det går att göra både och.
              Ja, det kanske går. Inte ens i vår värld stänger vi helt dörren
              för flyktingar, även om Jonas Jacobsson Gjörtler vill påskina
              det eftersom det blir enklare för honom att debattera med den
              typen av retorik. Men det är inte så att du kan göra de 709 miljoner
              kronorna till 1 418 miljoner kronor, utan du har 709 miljoner
              som du ska använda på bästa sätt för skattebetalarna men framför
              allt för de nödställda i världen. Då vill jag att du förklarar
              för mig hur du kan komma fram till att de effektivast används
              för 4 022 asylsökande i Sverige när samma pengar räcker till 200
              000 hjälpbehövande i och kring Syrien.
            </seg>
          </u>
          <note type="speaker" n="d4f2d4bf">
            Anf. 130 JONAS JACOBSSON GJÖRTLER (M) replik:
          </note>
          <u who="Q5826571" xml:id="i-84847474b52bb4b7-3" n="017eddaf">
            <seg n="77343bb5">
              Fru talman! Jag konstaterar till att börja med att Sverige redan
              är en väldigt stor givare till UNHCR, den fjärde största, så vi
              gör rätt stora insatser. Vi var också tidigt ute i Syrien och
              var en av de största givarna av humanitära insatser på plats.
              Sverige gör alltså väldigt mycket i den delen, vilket är viktigt.
              Det har jag också understrukit. Men jag tror som sagt att vi ska
              kunna göra både och. De människor som kommer hit och som flyr
              från krig, till exempel i Syrien det kan också vara andra områden,
              men det är det som är mest aktuellt just nu behöver få hjälp.
              Jag tycker att vi ska ta det ansvaret här, och vi klarar av att
              göra båda delarna.
            </seg>
            <seg n="5bdcd6be">
              Det är lite så med matematiken här att om svaret på alla frågor
              från delar av oppositionen från Vänstersidan är att man kan höja
              skatten och ta in en massa extra pengar så räcker det till allting,
              finns ett motsvarande svar från Sverigedemokraterna som säger
              att man ska stänga dörren för människor som kommer hit, så ger
              det en massa pengar över som man kan använda till en massa annat.
              Jag delar inte den bilden. Jag tror att vi kan ha en balanserad
              syn på detta, att pengarna, i detta fall för bistånd, räcker till
              att hjälpa både människor på plats och de som kommer hit.
            </seg>
          </u>
          <note n="7fe9bd98">
            Överläggningen var härmed avslutad.
          </note>
          <note n="08a7c496">
            16 § Utvecklingen inom den kommunala sektorn 2012
          </note>
          <note n="508df575">
            Föredrogs
          </note>
          <note type="speaker" n="18206b4b">
            Anf. 131 PIA NILSSON (S):
          </note>
          <u who="Q3370093" xml:id="i-10998ac7af349e70-0" n="324b4712">
            <seg n="8fd08ab2">
              Fru talman! Ett tillfälligheternas spel, skulle man lite bryskt
              kunna benämna kommunsektorns bokslut de senaste åren.
            </seg>
            <seg n="54355d92">
              År 2011 bestod tillfälligheten av en sänkt kalkylränta för beräkning
              av pensionsskulden som påverkade bokslutet negativt. År 2012 stavades
              tillfälligheten återbetalning från Afa Försäkring, vilken påverkade
              bokslutet positivt och gav det rekordhöga resultatet 19 miljarder
              kronor. Till dessa tillfälligheter ska läggas de tillfälliga statsbidragen
              på 20 miljarder som infördes under krisåret 2009 och även 2010
              men som nu har dragits tillbaka med motiveringen att krisen faktiskt
              är över.
            </seg>
            <seg n="f6353fe2">
              Detta spel av tillfälligheter får kommuner och landsting att
              pendla mellan hopp och förtvivlan, men framför allt försvåras
              de långsiktiga planeringsförutsättningarna som krävs för att klara
              de demografiska utmaningar som väntar runt hörnet.
            </seg>
            <seg n="14c2f7ac">
              Ett resultat på 19 miljarder borde få kommunal- och landstingsråden
              att jubla av glädje, men man håller sig för skratt. Pengar av
              tillfällig karaktär omvandlas inte till fler lärare i skolan eller
              mer bemanning inom sjukvården, trots de ökade behoven.
            </seg>
            <seg n="b8ed2f6d">
              Fru talman! Den välfärd som finansieras av kommuner och landsting
              är av stor betydelse för hela vår ekonomi och arbetsmarknad, men
              statens påverkan gentemot kommunsektorn spelar också roll.
            </seg>
            <seg n="3cf51922">
              Förra året fick kommunsektorn sammanlagt 132 miljarder i statsbidrag.
              Av dessa var 50 miljarder specialdestinerade. Trots att statsbidragen
              utgör en mindre del av kommunsektorns totala intäkter märks ett
              minskat anslag med 7 miljarder, som blev fallet mellan åren 2011
              och 2012.
            </seg>
            <seg n="06c3bbd3">
              När regeringen drar tillbaka statsbidrag tvingas allt fler kommuner
              och landsting att höja skatten för att nå målen om en anständig
              kvalitetsnivå i skolan, vården och omsorgen. Det visar hur skört
              det faktiska ekonomiska utrymmet är i kommunsektorn.
            </seg>
            <seg n="26fd251a">
              De senaste fem åren har närmare hälften av landets kommuner inte
              lyckats nå målet om det som vi kallar god ekonomisk hushållning,
              det vill säga ett överskott på 2 procent av skatteintäkter och
              generella statsbidrag. Bara fyra landsting nådde ända fram. Det
              spretar betänkligt, främst mellan storstadskommuner och kommuner
              i glesbygd, men även mellan de olika landstingen. Därför är det
              oerhört viktigt att förändringar av det kommunala utjämningssystemet
              snarast kommer på plats, men någon proposition från regeringen
              har vi ännu inte sett skymten av.
            </seg>
            <seg n="a94643b4">
              Fru talman! Att enbart låta krassa siffror illustrera den kommunala
              sektorns tillstånd ger vare sig en uttömmande eller rättvisande
              målbild av läget. Vad döljer sig bakom siffrorna? Hur har verksamheterna
              egentligen utvecklats?
            </seg>
            <seg n="caf860cc">
              Enligt regeringens skrivelse har andelen genomförda läkarbesök
              inom sju dagar ökat, och det är positivt, liksom de minskade väntetiderna
              inom specialistvården och att fler har beviljats hemtjänst. Men
              sedan är det ganska dyster läsning. Förutom att statsbidraget
              har minskat med 7 miljarder har det långvariga biståndsmottagandet
              ökat, tillgängligheten för barn och unga med psykisk ohälsa försämrats
              och barngrupperna i förskolan blivit större, och dessutom går
              färre elever i gymnasieskolan nu ut med fullständiga betyg.
            </seg>
            <seg n="23dbf580">
              Det här, fru talman, är en mycket oroväckande utveckling som
              inte enbart kan belastas ansvariga inom kommuner och landsting.
              Staten, det vill säga regeringen, spelar en viktig roll och påverkar
              onekligen utfallet. Det märks inte minst när det gäller de många
              övervältringar som nu sker från staten till kommunsektorn där
              finansieringsprincipen har lämnats därhän.
            </seg>
            <seg n="aba44d10">
              Finansieringsprincipen, fru talman, innebär att kommuner och
              landsting inte ska behöva höja skatten eller prioritera om annan
              verksamhet för att finansiera statliga uppgifter. Det mest påtagliga
              exemplet är arbetsmarknadspolitiken. I ett läge där jobbpolitiken
              har havererat, trygghetssystemen dramatiskt försämrats och arbetslösheten
              rakat i höjden tvingas kommunerna träda in som räddare i nöden.
            </seg>
            <seg n="d52c5e9f">
              Inte nog med att skatteunderlaget har försämrats sedan 2007 har
              antalet långvariga socialbidragstagare ökat med 25 procent. Mer
              än var fjärde bidragsmottagare anger arbetslöshet som den främsta
              orsaken till att de behöver bidrag.
            </seg>
            <seg n="52a44995">
              Kommunernas nota för socialbidrag landade på drygt 11 miljarder
              förra året. Det är pengar som skulle förstärka skolan och förbättra
              vården och äldreomsorgen men som i stället får täcka upp för regeringens
              tillkortakommanden inom det arbetsmarknadspolitiska området. Dessutom
              satsar de allra flesta kommuner egna medel på arbetsmarknadsåtgärder,
              totalt 3 miljarder, enligt uppskattningar från SKL, utan att bli
              kompenserade med en enda krona.
            </seg>
            <seg n="8f1a1ea4">
              Samtidigt, fru talman, visar den statliga årsredovisningen att
              statens utgifter för arbetsmarknadspolitiken blev 4 miljarder
              lägre än budgeterat. Det är pengar som nu skickas tillbaka till
              Anders Borg. Detta sker i Sverige där 428 000 människor går arbetslösa.
              Staten sparar och låter kommunerna betala.
            </seg>
            <seg n="24cc704a">
              Fru talman! I skrivelsen påstås att det genomsnittliga meritvärdet
              för elever i grundskolan har ökat, dock med brasklappen att det
              nog beror mer på betygsinflation än på någon faktisk kunskapshöjning.
              Internationella studier visar de facto att svenska elever tappar
              i kunskaper, främst i läsförståelse och i matematik. Vi socialdemokrater
              är djupt oroade över den utvecklingen. Regeringen lovade att kunskapsresultaten
              skulle höjas men har misslyckats även där.
            </seg>
            <seg n="a752f20d">
              Oroande är samtidigt att allt fler ungdomar går ut gymnasieskolan
              utan fullständiga betyg. I var tionde kommun var det bara sex
              av tio elever som fick slutbetyg från gymnasiet förra året, och
              det är främst elever från studieovana hem som inte får slutbetyg.
              Det här duger inte. Som lök på laxen kommer regeringen att skära
              bort ytterligare resurser motsvarande 2 500 lärare. Hur politiskt
              begåvat är det, fru talman, i tider när en gymnasieexamen är ett
              absolut måste för att över huvud taget komma in på arbetsmarknaden?
              2 500 lärare gör skillnad, och det inser kommunerna och försöker
              täcka upp med egna medel för att rädda det som räddas kan. Det
              här är ännu en statlig besparing som hamnar i knät på kommunerna.
            </seg>
            <seg n="3bd54fb3">
              Fru talman! Det är också av intresse att utvärdera vilken träffsäkerhet
              de specialdestinerade statsbidragen har haft, det vill säga de
              här 50 miljarderna. Men några sådana utvärderingar finns inte
              att hitta, trots påpekanden från utskottet. Statskontoret fick
              i fjol uppdraget att granska de riktade bidragen men konstaterade
              att det var svårt att göra, eftersom det saknas bra utvärderingsmetoder,
              och regeringen tycks nöja sig med den förklaringen.
            </seg>
            <seg n="6cfe087f">
              Ingen vet om de miljarder som anslogs för fem år sedan till läsa-skriva-räkna-satsningen
              inom grundskolan har haft effekt på elevernas resultat, för den
              frågan har aldrig ställts. Ingen vet, fru talman, om miljarderna
              som anslogs till lärarlyftet eller till matematiksatsningen har
              haft effekt på elevernas resultat. De frågorna har aldrig ställts.
            </seg>
            <seg n="632e9e62">
              Det här är högst anmärkningsvärt. Skattemedlens effekter måste
              alltid kunna utvärderas, oavsett om de är generella eller specialdestinerade.
              Metoder går att utveckla.
            </seg>
            <seg n="b23fc5ce">
              Fru talman! Är det tillfälliga statsbidrag som skjuts till det
              ena året och dras tillbaka ett par år senare som landets kommuner
              och landsting även fortsättningsvis kommer att få planera utifrån?
              Är det tillfälliga återbetalningar av typen Afaförsäkringspengar
              som ska få kommunal- och landstingsråden i landet att hämta andan
              även framledes? Är det tillfälligheternas spel som är kompassen
              in i framtiden mot de stora utmaningar som Sveriges kommuner och
              landsting står inför och som kommer att ställa allt högre krav
              på välfärden?
            </seg>
            <seg n="a142d61a">
              Fru talman! Stabilitet, långsiktighet och likvärdighet är de
              spelregler som krävs för att garantera hela svenska folket hög
              kvalitet i skola, vård och omsorg. Men det kräver en regering
              som tar sitt fulla ekonomiska och politiska ansvar över arbetsmarknadspolitiken
              och andra statliga åtaganden och som inte vältrar över ansvaret
              på kommunsektorn utan en enda krona i medskick.
            </seg>
          </u>
          <note type="speaker" n="d47147ac">
            Anf. 132 JONAS JACOBSSON GJÖRTLER (M):
          </note>
          <u who="Q5826571" xml:id="i-84847474b52bb4b7-4" n="017eddaf">
            <seg n="52cbe1bf">
              Fru talman! Det här betänkandet handlar alltså om regeringens
              årliga skrivelse med en redogörelse för verksamheten i kommuner
              och landsting och hur den har utvecklats de senaste åren.
            </seg>
            <seg n="b29593c0">
              Redovisningen av den kommunala ekonomin innefattar i huvudsak
              resultatutvecklingen för kommuner och landsting, sysselsättningsutvecklingen
              samt utvecklingen av statliga bidrag till den här sektorn. Redovisningen
              av utvecklingen i den kommunala verksamheten omfattar i första
              hand de obligatoriska verksamheterna inom skola, vård och omsorg.
              Redovisningen avser i huvudsak förhållandena till och med verksamhetsåret
              2012.
            </seg>
            <seg n="c7f7f676">
              Fru talman! Inledningsvis kan det kanske vara klokt att påminna
              om det som vi alla vet, nämligen att vi har ett tydligt kommunalt
              självstyre här i Sverige som är reglerat i grundlagen. Det innebär
              att det är politiker i lokala och regionala folkvalda församlingar
              som har friheten och ansvaret att utforma verksamheterna på det
              sätt som de finner bäst utifrån de behov och förutsättningar som
              gäller på varje plats.
            </seg>
            <seg n="2fac4d7e">
              Det innebär en begränsning när det gäller vilka beslut som kan
              fattas av oss här i riksdagen rörande det som är kommunernas och
              landstingens ansvar. Det innebär också att debatter och mer detaljerade
              och konkreta diskussioner om verksamheterna naturligtvis i första
              hand måste föras lokalt, medan vi här får hålla oss på en mer
              övergripande nivå.
            </seg>
            <seg n="49ed39fe">
              Låt oss då gå in på den ekonomiska delen. För 2012 redovisade
              kommunsektorn ett rekordhögt resultat med ett plus på 19 miljarder
              kronor. Detta berodde dock till stor del på tillfälliga intäkter
              i form av återbetalning av premier som tidigare betalats in till
              Afa Försäkring. Det handlar om drygt 11 miljarder. Även om man
              räknar bort den posten har resultatet förbättrats med ungefär
              1 miljard.
            </seg>
            <seg n="228c9348">
              Det råder naturligtvis viss spridning i resultaten mellan olika
              kommuner och landsting. Man kan dock konstatera att 271 av 290
              kommuner, 93 procent, når ett positivt resultat eller nollresultat.
              Samma sak gäller för 17 av 20 landsting, alltså 85 procent av
              landstingen.
            </seg>
            <seg n="945df94d">
              Sedan 2006 har Alliansen arbetat aktivt för att stärka välfärden
              och säkerställa hög kvalitet och god tillgänglighet. Genom en
              ansvarsfull ekonomisk politik har vi från Alliansens sida trots
              krisen kunnat öka resurserna till den svenska välfärden. Totalt
              i alla kommuner och landsting, oavsett politisk majoritet, har
              resurserna till välfärdstjänster ökat med 100 miljarder sedan
              2006. Totalt har nivån på statsbidrag till kommunsektorn under
              samma period ökat med drygt 23 miljarder kronor, inklusive de
              tillfälliga stöd som getts under finanskrisen.
            </seg>
            <seg n="d6637cfe">
              Eftersom Sverige är ett litet, öppet och handelsberoende land
              påverkas vår ekonomi i hög grad av händelser i vår omvärld. Till
              följd av finanskrisen föll bnp kraftigt under 2009, vilket fick
              direkta effekter på hela ekonomin, även inom kommun- och landstingssektorn.
              Efter viss återhämtning i ekonomin under 2010 och 2011 ser vi
              att den svenska ekonomin åter har bromsat in.
            </seg>
            <seg n="b48cab0e">
              Verksamheten i kommuner och landsting är högt prioriterad av
              regeringen eftersom dessa ansvarar för den offentligt finansierade
              välfärd som vi alla vill värna om. Inom sjukvården finns en särskild
              kömiljard som används för att korta köerna och göra sjukvården
              mer tillgänglig, vilket också har fungerat. I stort sett samtliga
              landsting fick dela på dessa pengar under 2012.
            </seg>
            <seg n="25a9069c">
              Under perioden 20122014 satsar vi 360 miljoner kronor på att
              utveckla vårdvalssystemet, där framför allt specialistvården och
              sammanhållna vårdkedjor prioriteras. Inom primärvården har antalet
              vårdcentraler ökat samtidigt som öppettiderna blivit mer generösa.
            </seg>
            <seg n="2107b51f">
              Mellan 2011 och 2014 satsas drygt 4 miljarder på att få vård
              och omsorg om de mest sjuka äldre att fungera bättre. För att
              stärka kompetensen och utvecklingsmöjligheterna för dem som arbetar
              i äldreomsorgen har Omsorgslyftet och en nationell satsning på
              enhetschefer införts.
            </seg>
            <seg n="faf4e3cd">
              För att förstärka kommunsektorn under krisen föreslog regeringen
              i den ekonomiska vårpropositionen 2009 ökade statsbidrag på hela
              17 miljarder under perioden 20102012. Syftet med det extra stödet
              var att mildra effekterna av konjunkturnedgången och att säkerställa
              att välfärden skulle kunna upprätthållas. Sedan den 1 januari
              i år finns möjlighet för kommuner och landsting att själva genom
              kommunala utjämningsreserver utjämna intäkter över tid. Det ger
              möjlighet att spara pengar under goda år för att användas i kristider.
            </seg>
            <seg n="c222d7c3">
              Statsbidragen uppgick till ungefär 132 miljarder kronor under
              2012. I detta ingår både de generella statsbidragen och de specialdestinerade
              statsbidragen. Sammantaget handlar det om i storleksordningen
              19 procent, alltså nästan en femtedel av kommunsektorns intäkter.
              De generella bidragen uppgick till 82 miljarder och de specialdestinerade
              bidragen till nästan 50 miljarder. Här förtjänar det att påpekas
              att de specialdestinerade bidragen fortsätter att öka under 2013
              och 2014 bland annat till följd av de reformer som sker inom migrations-
              och utbildningsområdena.
            </seg>
            <seg n="3c9ead56">
              I de nämnda beloppen ingår anslaget för kommunalekonomisk utjämning
              med ungefär 82 miljarder kronor. Det är en liten minskning jämfört
              med tidigare år eftersom den tillfälliga höjning av bidraget som
              tidigare funnits nu har upphört. Det är ändå värt att nämna, tycker
              jag, att utjämningssystemet faktiskt huvudsakligen finansieras
              med statliga pengar. Sex kommuner av 290 och ett landsting av
              20 betalar till systemet. I övrigt finansieras systemet helt via
              statsbudgeten.
            </seg>
            <seg n="7695324d">
              Som de flesta känner till har regeringen aviserat att det i samband
              med höstens budgetproposition kommer ett förslag till ändringar
              i utjämningssystemet. Förslaget har nyligen presenterats i en
              lagrådsremiss, och vi lär som sagt återkomma till frågan under
              hösten.
            </seg>
            <seg n="d9378aa7">
              Herr talman! För oss i Alliansen är det prioriterat att säkerställa
              att välfärdsverksamheterna får förutsättningar att fungera på
              bästa sätt även i tuffa tider. Jag har redan nämnt att regeringen
              därför under finanskrisen kraftigt ökade statsbidragen till kommunsektorn
              för att säkerställa fortsatt god kvalitet i välfärdssektorerna.
            </seg>
            <seg n="d371e908">
              Vi ser fortsatt förbättrad tillgänglighet och minskade väntetider
              i vården. Antalet läkarbesök genomförda inom sju dagar i primärvården
              har ökat från 88 procent 2007 till 93 procent 2012. Även inom
              specialistvården har tillgängligheten blivit bättre. Sveriges
              Kommuner och Landsting genomför årligen patientenkäter för att
              mäta den patientupplevda kvaliteten. Resultatet från 2012 års
              enkät inom den specialiserade vården visade att patienterna fortsätter
              att vara nöjda med bemötandet inom vården.
            </seg>
            <seg n="57d97527">
              Det viktiga för oss inom Alliansen är att säkerställa kvaliteten.
              I den debatt som återkommande förs om välfärden och möjligheterna
              att driva företag i den sektorn är det många som fokuserar på
              form, närmare bestämt ägandeform, snarare än på innehåll. För
              oss är det en underordnad fråga. För oss ska kvaliteten vara i
              fokus.
            </seg>
            <seg n="d43ed73f">
              En viktig faktor för att öka den upplevda kvaliteten i välfärden
              är att ge människor möjlighet att välja men också att välja bort.
              Den gamla tidens välfärdsmodell av typen one size fits all, eller
              kanske snarare one model fits all, svarar dåligt mot de behov
              som människor har i dag. Det finns inte en enda skolform som passar
              alla. Människor är olika och måste få välja skola och omsorg efter
              sina egna, personliga behov och önskemål. En undersökning från
              Vårdföretagarna häromåret visar att sju av tio svenskar tycker
              att det är viktigt eller mycket viktigt med valfrihet inom vård
              och omsorg.
            </seg>
            <seg n="f196dfb6">
              Samtidigt är det viktigt att kraven på dem som vill driva företag
              i välfärdssektorerna är tydliga. Vi vill ställa tydliga krav på
              alla aktörer och accepterar inte att kvaliteten åsidosätts, oavsett
              om det beror på dålig professionell ledning i verksamheten, om
              det beror på att någon väljer att plocka ut för stora vinster
              eller om det beror på dålig styrning från exempelvis kommunpolitiker.
              Det spelar ingen roll vad det beror på. Vi accepterar inte dålig
              kvalitet.
            </seg>
            <seg n="91a26ddc">
              Flera steg har tagits för att bland annat åstadkomma skärpt tillsyn,
              tydligare kvalitetskrav, bättre medarbetarutveckling, stärkt upphandlingskompetens
              och ökad valfrihet. En ny inspektion för vård och omsorg inrättades
              den 1 juni i år. En utredning jobbar för tillfället med att se
              över kraven på ägande av bolag i välfärdssektorn. Syftet är att
              säkerställa att ledningar och ägare har långsiktighet och tillräcklig
              kompetens för sitt uppdrag.
            </seg>
            <seg n="6210bb46">
              Herr talman! Med detta vill jag yrka bifall till utskottets förslag,
              det vill säga att skrivelsen läggs till handlingarna.
            </seg>
          </u>
          <note type="speaker" n="c0a61990">
            Anf. 133 PIA NILSSON (S) replik:
          </note>
          <u who="Q3370093" xml:id="i-10998ac7af349e70-1" n="324b4712">
            <seg n="76a22056">
              Herr talman! Jonas Jacobsson Gjörtler drar en lans för Moderaternas
              inställning att man ska säkerställa välfärden. Det nämnde Jonas
              vid ett par tillfällen.
            </seg>
            <seg n="f1c8059d">
              Jag blir därför lite fundersam när utvecklingen enligt regeringsskrivelsen
              visar någonting helt annat. Socialbidragstagandet ökar, framför
              allt det långvariga. Grundskoleeleverna har det sämre. De har
              sämre betyg och färre klarar kurserna. Antalet gymnasieelever
              som går ut med fullständiga betyg minskar. Ändå säger Jonas att
              de ska säkerställa välfärden, säkerställa kvaliteten. Jag får
              inte den ekvationen att gå ihop.
            </seg>
            <seg n="966b56a9">
              Är det möjligtvis så att Jonas Jacobsson Gjörtler har någon helt
              annan förklaring till varför socialbidragsnotan landar på 11,2
              miljarder för kommunsektorn? Är det så att vi har oansvariga kommunpolitiker
              som inte kan hantera detta? Ser Jonas Jacobsson Gjörtler regeringens
              ansvar i denna problematik?
            </seg>
          </u>
          <note type="speaker" n="ab74b8b4">
            Anf. 134 JONAS JACOBSSON GJÖRTLER (M) replik:
          </note>
          <u who="Q5826571" xml:id="i-84847474b52bb4b7-5" n="017eddaf">
            <seg n="ddb20f7c">
              Herr talman! Det är med den här frågan som med många andra, att
              det utanförskap som finns måste hanteras genom att människor kommer
              i arbete. Det är där de främsta insatserna måste sättas in. Det
              är också där som alliansregeringen har gjort de stora insatserna
              för att få bukt med arbetslösheten och få bukt med utanförskapet.
              I dag är 200 000 fler sysselsatta än när vi tog över. Det ska
              förstås inte tolkas som att vi är nöjda eller tycker att vi är
              färdiga. Alltför många står fortfarande utanför arbetsmarknaden.
            </seg>
            <seg n="1a586461">
              Man ska se detta i ljuset av att vi gått igenom en rejäl lågkonjunktur,
              den värsta sedan 30-talet. Om det är någon gång som det blir påfrestningar
              på den offentliga ekonomin, såväl på den nationella som på den
              lokala och regionala, torde det vara i ett läge där hela världen
              befinner sig i gungning.
            </seg>
            <seg n="7bcaee95">
              Vi har i Sverige goda och välskötta finanser. Vi har kunnat göra
              stora satsningar och också skickat extra pengar till kommunerna
              så att de ska kunna möta de problem som uppstår i krislägen.
            </seg>
            <seg n="3b5e14f0">
              Regeringen har även gjort stora insatser för att få fler i arbete.
              Jag har svårt att se att man skulle kunna agera på annat sätt
              från statens håll, eftersom detta handlar om att möta en kraftig
              konjunkturnedgång med precis den typ av konjunkturåtgärder som
              regeringen också har vidtagit.
            </seg>
          </u>
          <note type="speaker" n="09e0703c">
            Anf. 135 PIA NILSSON (S) replik:
          </note>
          <u who="Q3370093" xml:id="i-10998ac7af349e70-2" n="324b4712">
            <seg n="b0d19644">
              Herr talman! Jag kan lugna Jonas Jacobsson Gjörtler med att det
              definitivt finns alternativ till den politik som förs i dag.
            </seg>
            <seg n="1e61137e">
              Människor i arbete talas det om. Jaha? Vi har nu 428 000 arbetslösa.
              Det kan väl inte vara så att du är nöjd med den siffran, Jonas
              Jacobsson Gjörtler? Ändå försöker Moderaterna med en dåres envishet
              hävda att arbetslösheten inte alls är så farlig. Ni har skapat
              200 000 nya jobb, säger ni. Men andelen sysselsatta har minskat.
              Det är snart bara ni moderater själva som tycker att ni är så
              förträffliga som du här försöker ge sken av.
            </seg>
            <seg n="c8bbffa1">
              Det finns inte jobb åt alla. 428 000 går arbetslösa. Det, Jonas
              Jacobsson Gjörtler, spiller över på kommunsektorn. Var fjärde
              socialbidragstagare uppger just arbetslöshet som orsak till att
              man behöver det här bidraget. Det går inte att vifta bort. Arbetsmarknadspolitiken
              är regeringens ansvar. Samtidigt ser vi att regeringen sparar
              4 miljarder när det gäller arbetsmarknadspolitiska åtgärder. I
              stället för att sätta sprätt på de pengarna låter man kommunerna
              betala. Är det en sjyst fördelning? Är det så Moderaterna tycker
              att man bör agera även fortsättningsvis?
            </seg>
            <seg n="37778c36">
              Jag vill ställa en sista fråga. Vad anser Jonas Jacobsson Gjörtler
              om de 50 specialdestinerade miljarderna till kommunerna? De utvärderas
              inte. Vi har ingen aning om huruvida de här pengarna verkligen
              fyller sin funktion och får den effekt som var tänkt från början.
              Jag skulle gärna vilja höra vad Jonas Jacobsson Gjörtler anser
              om det.
            </seg>
          </u>
          <note type="speaker" n="d9b35e7b">
            Anf. 136 JONAS JACOBSSON GJÖRTLER (M) replik:
          </note>
          <u who="Q5826571" xml:id="i-84847474b52bb4b7-6" n="017eddaf">
            <seg n="4395caf4">
              Herr talman! Det finns mycket som man inte bör vifta bort i de
              här sammanhangen, som Pia Nilsson var inne på. Till exempel bör
              man inte vifta bort det faktum att skattehöjningar i den storleksordning
              ni föreslår kommer att slå väldigt hårt mot kommunsektorn. Skattehöjningar
              på 30 miljarder kommer inte bara att slå mot jobben i den privata
              sektorn, utan också mot kommunerna.
            </seg>
            <seg n="a8716f83">
              Vi kan stå här och orda om huruvida det som gjorts är tillräckligt
              eller ej när det gäller att slåss mot arbetslösheten. Men man
              kan konstatera att det är 200 000 fler sysselsatta i dag än vad
              det var när vi tog över. Man kan väl också konstatera att den
              modell som ni valde för att lösa delar av arbetslösheten, att
              skicka ut människor i förtidspension, kanske inte var det mest
              smakliga sättet att hantera frågan på.
            </seg>
            <seg n="26b4cf12">
              När det är ekonomiskt tuffa tider och kristider ska staten agera
              för att möta konjunkturen och hjälpa kommunerna. Med välskötta
              finanser klarar man det, och det var exakt det som regeringen
              gjorde. Vi mötte det tuffa läget med kraftiga extrabidrag till
              kommunerna. Dessutom har de generella kommunbidragen höjts med
              5 miljarder från och med 2011, så nog har det blivit mer pengar
              till kommunerna.
            </seg>
            <seg n="d589f309">
              När det gäller den sista delen, om utvärdering, kan jag instämma
              i att det alltid är angeläget att utvärdera vad olika pengar går
              till, och det görs också i stor utsträckning ute i de kommuner
              där verksamheten sker. Sedan ska man väl ha respekt för att det
              kan finnas svårigheter och att metodutvecklingen på det här området
              måste pågå hela tiden. Men att det är angeläget kan vi nog vara
              överens om.
            </seg>
          </u>
          <note type="speaker" n="74bec86a">
            Anf. 137 PER BOLUND (MP):
          </note>
          <u who="Q5581337" xml:id="i-709997c5b8f90f8a-1" n="845c392e" next="i-70b0882b76ffba43-1">
            <seg n="2fe8a264">
              Herr talman! Den generella välfärden är viktig för svenska folket.
              Vi värnar alla kollektivt en välfärd som ges till alla efter vilka
              behov den enskilde har och som håller en hög och jämn kvalitet.
              Men så ser det tyvärr inte ut överallt i dag i Sverige. Tvärtom
              hörs fler och fler varningssignaler om bristerna i vår välfärd.
              Vi ser nu hur kommunsektorn och landstingssektorn går med tillfälliga
              överskott, men tillfälliga överskott som kommer under ett år kan
              inte användas för att permanent förstärka välfärden. Det går helt
              enkelt inte att budgetera för det under kommande år.
            </seg>
            <seg n="87b1c725">
              Jag vill lyfta fram några exempel på brister som vi ser i välfärdssystemen
              och som är djupt oroande.
            </seg>
            <seg n="774b17a3">
              Först vill jag tala om skolområdet. Läs- och skrivkunnigheten
              bland våra elever sjunker år för år och har nu nått en historisk
              bottennotering. Allt fler elever går ut våra skolor utan fullständiga
              betyg. Tyvärr avgör elevernas bakgrund och familjeförhållanden
              alltmer hur det går för dem i skolan.
            </seg>
            <seg n="3c7ffb67">
              Vi från Miljöpartiet ser med stor oro på hur den svenska skolan
              utvecklas. Vi har också skjutit till betydligt mer resurser till
              skolan i våra budgetförslag. Efter snart sju år med borgerlig
              regering blir det alltmer uppenbart att man har misslyckats totalt
              med att komma åt problemen i den svenska skolan. Tvärtom ser vi
              efter regeringens otaliga reformer att resultatet är att den svenska
              skolan går ned i en allt djupare kris.
            </seg>
            <seg n="06134936">
              Herr talman! Vi anser att Sverige kan bättre än så. För Miljöpartiet
              är skolan en av de viktigaste framtidsinvesteringar vi kan göra
              och en investering som krävs för att vi ska kunna bygga Sverige
              starkt i framtiden.
            </seg>
            <seg n="655ab3bb">
              Vår politik bygger på tilltro till lärarnas kompetenser. Vi ser
              att varje elev har lust och förmåga att lära. Men man måste också
              ha tid tillsammans med sin lärare och få utrymme i klassrummet.
              Vi ser att det behövs en förstärkning av lärarkårens möjligheter
              att arbeta och en förstärkning av skolans möjligheter att anställa
              fler människor för att kunna se eleven utifrån dess enskilda behov.
            </seg>
            <seg n="ebcf0277">
              Därför har vi också i våra budgetar föreslagit ambitiösa och
              omfattande satsningar på att förstärka skolans resurser för att
              kunna uppnå det. Vi ser både i forskningen och i praktiken runt
              om i våra skolor att lärarna är den enskilt viktigaste förutsättningen
              för att vi ska kunna vända skolans utveckling. Tyvärr anser vi
              inte att regeringen kommer med de svar som behövs för att kunna
              skapa en bättre och resursstarkare skola som skulle kunna hjälpa
              eleverna att få de kunskaper som krävs, inte minst på dagens arbetsmarknad.
            </seg>
            <seg n="c884bebc">
              Vi har även föreslagit att resursfördelningen mellan skolor ska
              bli jämnare, så att man tar mer hänsyn till socioekonomiska faktorer
              när man fördelar resurser mellan landets skolor. Så sker tyvärr
              inte i dag i den omfattning som skulle behövas. Vi vet att unga
              som inte har fullständiga gymnasiebetyg när de går ut löper en
              betydligt större risk än andra att fastna i långvarig arbetslöshet.
              Därför har vi också föreslagit att man ska satsa mer pengar och
              mer resurser för att kunna erbjuda gymnasiekompetens med andra
              medel, till exempel genom folkhögskoleutbildningar och komvuxutbildningar.
              Det här är satsningar som vi saknar i regeringens politik och
              som vi inte tycker att man möter när vi nu ser de resultat som
              rapporteras från kommunsektorn i Sverige.
            </seg>
            <seg n="137a50e8">
              När det gäller landstingen ser vi att situationen är ännu mer
              oroande. Man har väldigt varierande förutsättningar för att bedriva
              sin verksamhet. Det är svårt att säga att vården i vårt land nu
              sker på lika villkor oavsett var den utförs. Äldreomsorgen dras
              med stora problem runt om i vårt land. Personalomsättningen och
              sjukskrivningarna ökar. Det är väldigt svårt att rekrytera personal
              till omsorgen. Detta gör att vi får problem med kvaliteten. Vi
              får ökade risker för vårdskandaler, som vi har sett på både privata
              och offentliga äldreboenden. Det skapar såklart en otrygghet bland
              våra äldre. Vi anser att detta inte är rimligt. Därför har vi
              också i vår budget anslagit mer resurser till kommuner och landsting,
              inte minst när det gäller att öka personaltätheten i såväl vård
              som skola och omsorg. Det är satsningar som vi saknar från regeringens
              sida.
            </seg>
            <seg n="7c701954">
              I vår vårbudget kommer vi nu med en ny satsning som riktar sig
              mot kommuner och landsting: att ge dem resurser att kunna arbeta
              mer strukturerat med arbetsmarknadsinsatser. Över 90 procent av
              landets kommuner har redan olika former av arbetsmarknadsinsatser.
              Men det är pengar som de tvingas ta från kommunbudgeten, pengar
              som skulle kunna gå till äldreomsorg eller till att förstärka
              skolan, men som man i dag känner sig tvingad att använda till
              arbetsinsatser på arbetsmarknaden, inte minst riktade mot unga.
              Det är såklart vällovligt att man tar de pengarna, men kommunsektorn
              har inte ansvar för att jobba med arbetsmarknadspolitik. Det ansvaret
              har Arbetsförmedlingen. Men med regeringens politik klarar inte
              Arbetsförmedlingen av att använda resurserna effektivt. I stället
              tvingas man år efter år lämna tillbaka många miljarder kronor
              till regeringen och säga: Tyvärr, de här kunde vi inte använda!
            </seg>
            <seg n="64220311">
              Vi säger då: Låt kommunerna, som har visat att de har viljan
              och metoderna att arbeta med arbetsmarknadspolitik, få del av
              resurserna! Vi föreslår att man för över 3 miljarder kronor varje
              år till kommunsektorn för den här typen av insatser. Jag har rest
              runt och besökt många olika kommuner i vårt land. Jag har sett
              hur effektivt detta arbete kan vara om man bara skulle ha de resurser
              som krävs. I Lund har man en verksamhet som heter Kom ung, där
              man fångar upp dem som har det svårast att komma in på en utbildning
              eller få en plats på arbetsmarknaden.
            </seg>
            <seg n="591d6ce6">
              Vi har sett verksamheter i Jönköping där man jobbar med att fånga
              upp de elever som hoppar av från skolan och inte skriver in sig
              på Arbetsförmedlingen. De försvinner mycket i Sverige i dag utan
              att finnas med i några register eller i några myndigheters planering.
            </seg>
            <seg n="52e0a0e3">
              Vi har besökt Uppstart Malmö, som är ett projekt som är privat
              och offentligt i samverkan. Det handlar om att ge möjlighet för
              unga människor att starta företag. Därmed vill man skapa 1 000
              nya arbetstillfällen i Malmö.
            </seg>
            <seg n="b7d5ea73">
              Det finns massor av sådana goda exempel som i dag inte har de
              resurser som behövs. Här ser vi att regeringens politik inte ger
              de svar som behövs.
            </seg>
            <seg n="db95f3a3">
              Totalt har vi i Miljöpartiet i våra budgetar föreslagit över
              15 miljarder kronor i ökade statsbidrag under de kommande åren.
              Det handlar om generellt ökade bidrag som kommunerna själva kan
              förvalta som de vill. Men det handlar också om riktade stöd till
              exempelvis sommarjobb för alla unga i åldern 1517 år, satsningar
              på kollektivtrafik, äldreomsorg och annat.
            </seg>
            <seg n="abeaff8c">
              Herr talman! Med Miljöpartiets politiska inriktning som vi har
              föreslagit i våra budgetar skulle alla kunna lita på skolan. Man
              skulle kunna känna sig trygg med vården och omsorgen i Sverige
              alldeles oavsett vem som utför den. Vi vet att eleverna i skolan
              skulle kunna få de verktyg som de behöver för att kunna nå sin
              fulla potential och utvecklas. Patienterna i sjukvården skulle
              kunna få god vård på ett sätt som de själva eftersträvar och i
              rätt tid. Sveriges äldre skulle kunna få en mer trygg och mer
              professionell omsorg.
            </seg>
            <seg n="452dc864">
              Det är en inriktning som jag vet att många svenskar också önskar
              sig. Därför vill jag rikta en fråga till majoriteten här i dag.
              Vi hör i dag hur vår statsminister inte talar om välfärd i allmänna
              ordalag. Han talar allt oftare om välfärdens kärna. Det är en
              förvirring av begreppen.
            </seg>
            <seg n="7aeea2c3">
              Jag skulle gärna vilja veta vad som ligger i det begreppet. Vad
              innebär egentligen välfärdens kärna? Vi ser att kommuner står
              för mycket av den välfärd som vi alla är i behov av och som gör
              Sverige till ett bra land att leva i. Hur ska man kunna se till
              att den välfärden uppfylls i framtiden när man inte längre har
              tillfälliga utbetalningar, konjunkturstöd och liknande från regeringen?
            </seg>
            <seg n="75fd1655">
              Det låter lite grann för mig som att en kärna är det som finns
              kvar. När man har knaprat av allt köttet på en frukt är det bara
              kärnan kvar. Det är det sista som finns kvar som man inte längre
              kan skära bort från. Om det är så regeringen ser på välfärdspolitiken
              är det ett intressant budskap till svenska folket.
            </seg>
            <seg n="7c664128">
              Man kan också se det på ett annat sätt. En kärna är någonting
              som kan bli stort och värdefullt. En kärna kan växa upp till ett
              stort och starkt träd. Men för att det ska vara möjligt måste
              man också ge den näring och kärlek. Det ser vi tyvärr väldigt
              lite av från regeringen när det gäller att utforma politiken.
            </seg>
            <seg n="bbaa1a33">
              Min slutsats är: Vill vi verkligen ha en stark och heltäckande
              välfärd och inte bara en kärna kvar behövs det en ny politisk
              inriktning i Sverige. Det är den inriktning som vi föreslår i
              våra budgetar och som vi också beskriver i vårt särskilda yttrande
              som finns till denna handling.
            </seg>
          </u>
          <note n="458b9e19">
            Anf. 138 GUNNAR ANDRÉN (FP):
          </note>
          <u who="Q5581337" xml:id="i-70b0882b76ffba43-1" n="845c392e" prev="i-709997c5b8f90f8a-1">
            <seg n="87c72e05">
              Herr talman! Det är med viss bävan man tar till orda i en sådan
              här debatt när man framför sig skådar så många borgarråd, landstingsråd,
              före detta oppositionsråd, kommunfullmäktigeledamöter och många
              andra.
            </seg>
            <seg n="9788240e">
              Själv hör jag också till den skaran och har suttit 15 år i fullmäktige
              och ett antal år på andra poster. Det finns i Sveriges riksdag
              en enorm sakkunskap när det gäller kommunalpolitiska frågor över
              huvud taget och den kommunala verksamheten.
            </seg>
            <seg n="219de888">
              Är det kris i Sverige i den kommunala sektorn? Det kan man beskriva
              på olika sätt. När man ser att den kommunala verksamheten för
              2012 omsatte 807 miljoner och att det hade ökat med 24 miljoner
              från 2011 måste man fundera kring hur en kris kan se ut.
            </seg>
            <seg n="be214d38">
              Herr talman! Det riskerar att bli många siffror i ett sådant
              här sammanhang. Det var 803 900 anställda i genomsnitt i kommunerna
              förra året. Det var en ökning med 3 100. I landstingen var det
              260 800, en ökning med 2 000. Det gör 1 064 700. Därtill kommer
              ytterligare 143 000 människor som jobbar i det privata näringslivet
              och är beroende av de utbetalningar som sker från de kommunala
              kassorna.
            </seg>
            <seg n="eb19bc39">
              Icke desto mindre gjorde den ekonomiska krisen, som kom utifrån,
              under framför allt 2009 och 2010 att antalet anställda inom den
              offentliga sektorn minskade. Det ska icke bestridas. Vi är nu
              nere på ungefär den nivå för storleksordningen som fanns 2008.
            </seg>
            <seg n="844b5c69">
              Låt mig ta upp en synpunkt som kommit i det särskilda yttrandet
              från Socialdemokraterna. Man oroar sig där, minst sagt, för den
              återbetalning från Afa Försäkring som kom förra året med 17 miljarder.
            </seg>
            <seg n="9a320635">
              Det hade varit ett bekymmer om det inte varit som så att anledningen
              till att det blir en sådan återbetalning från 2007 och 2008 är
              att Afa Försäkring hade tagit ut högre avgifter än man behövde.
              När den förväntade sjukskrivningsfrekvensen inte blev så hög blev
              det pengar över. Den utbetalningen tycker jag att vi ska vara
              glada över.
            </seg>
            <seg n="f3540492">
              Hade vi inte gjort avsättningen 2007 och 2008 hade kommunernas
              och landstingens resultat just de åren minskat med ungefär 17
              miljarder. Man ska också komma ihåg att det är plus- och minusposter
              fastän det fördelas på olika år.
            </seg>
            <seg n="fe8a0c3f">
              Det är lätt att glömma hur fort tiden går. Det var ett väldigt
              diskuterande under framför allt 2009 om hur mycket bidrag som
              staten skulle komma med. Det skrevs väldigt många debattartiklar
              om att det var för lite pengar över huvud taget, 12 eller 17 miljarder.
              Det blev 17 miljarder, varav ungefär 10 blev en nivåhöjning.
            </seg>
            <seg n="e7c01c72">
              Det är väldigt viktigt att man från en regering ser hur man bör
              stimulera och se till att servicen i den kommunala sektorn och
              landstingssektorn upprätthålls.
            </seg>
            <seg n="7c0a5acf">
              Herr talman! Det blir senare under kalenderåret en debatt om
              den kommunala utjämningen. Jag lämnar den därhän. Där har vi säkert
              en del olika meningar. I just denna debatt vill jag inte uppehålla
              mig vid den.
            </seg>
            <seg n="2f8ba3bf">
              Låt mig dock ta upp en sak, eftersom det har varit uppe alldeles
              nyligen i etermedierna och då särskilt tv-mediet, nämligen barnomsorgen
              och barackerna.
            </seg>
            <seg n="774176b0">
              När man ser på kostnadsutvecklingen inom förskolan måste man
              om man är ärlig säga att det finns ett problem vi såg det också
              i 2009 års utjämningskommitté genom att maxtaxan inte ens är indexreglerad.
              Det gör att kommunerna har allt svårare att få kostnadstäckning.
              Jag säger inte att barackerna är ett resultat av detta. Men varje
              kommunpolitiker ser: Vad kan man göra för att undvika höjda kostnader?
            </seg>
            <seg n="8da38d70">
              Herr talman! Allra sist vill jag till protokollet notera att
              ett parti inte deltar i denna debatt, nämligen Sverigedemokraterna.
              Vi diskuterar nu en mycket stor sektor i svensk ekonomi. Det är
              nästan alltid så att detta parti, som har så väldigt många synpunkter
              på andra saker, när det gäller människors välfärd, hur det ska
              finansieras och så vidare inte har någon synpunkt över huvud taget.
            </seg>
            <seg n="8ccaccbe">
              Herr talman! Det är kanske inte någon tillfällighet att det finns
              så många tomma stolar för Sverigedemokraterna ute i Sveriges kommuner
              när man väljer att inte ens delta i denna oerhört viktiga debatt.
            </seg>
          </u>
          <note type="speaker" n="ce358337">
            Anf. 139 EMIL KÄLLSTRÖM (C):
          </note>
          <u who="Q5928457" xml:id="i-f068fa53a300b1c6-0" n="edd44c09">
            <seg n="36a2ee5d">
              Herr talman! Gunnar Andrén inledde med några siffror. Jag kommer
              att komplettera med ytterligare några sifferuppgifter.
            </seg>
            <seg n="1a4bc1bc">
              Från 2006 har den kommunala konsumtionen ökat från 557 miljarder
              till att nästa år beräknas ligga på 742 miljarder en ökning med
              över 30 procent. De kommunala intäkterna har under samma tid ökat
              från 656 miljarder till att nästa år beräknas ligga på 882 miljarder
              kronor. Det är främst resultatet av två saker: under perioden
              höjda statsbidrag och det faktum att 200 000 fler människor arbetar
              i dag jämfört med 2006.
            </seg>
            <seg n="296c6757">
              Pia Nilsson nämnde i sitt anförande att staten inte ska få agera
              på ett sådant sätt att man vältrar över kostnader på kommuner,
              som då tvingas höja skatten. Jag kan inte hålla med mer. När vi
              ser vad som hände under den senaste mandatperioden då Pia Nilssons
              parti styrde ser vi att den genomsnittliga kommunalskatten höjdes
              från 30 kronor och 50 öre till 31 kronor och 60 öre. Det är alltså
              en ökning med 1,1 kronor på fyra år. Den nivå på 31:60 som gällde
              då Pia Nilssons parti, Socialdemokraterna, lämnade över makten
              2006 gäller än i dag. Kommunerna har i snitt samma skattesats
              nu som när vi tog över makten för sex år sedan.
            </seg>
            <seg n="efa23343">
              Löneökningstakten i kommuner och landsting från 2008 till 2012
              var 3,3 procent per år. I ekonomin som helhet var den 3,1 procent.
              Gunnar Andrén nämnde detta, men jag upprepar det: Totalt sett
              i den del av den offentliga sektorn som är kommuner och landsting
              jobbar alltså 1 064 700 anställda. Det är en ökning med 5 400
              från föregående år. Nu, efter en mycket svår och mycket djup finanskris,
              är vi uppe i de siffror för antal anställda som gällde före krisen.
              När det gäller den kommunalt finansierade sysselsättningen i näringslivet
              har vi sett en ökning från 2008 med 25,3 procent upp till 143
              000 människor, främst i välfärdsföretagen.
            </seg>
            <seg n="73bde6ed">
              Bakom alla dessa siffror gömmer sig givetvis en mängd olika historier.
              Det är kommuner som har jättebra med pengar och har som största
              problem hur man ska administrera en uppgång. Det finns också kommuner
              som tvärtom har som största problem hur man administrerar en nedgång
              i både invånarantal och de kommunala budgetarna. Vissa kommuner
              satsar hårt på skolan, och vissa satsar hårt på badhus. Per Bolund
              frågade vad som egentligen tillhör välfärdens kärna och vad statsministern
              menar med detta. Det bästa tillfället att få svar på den frågan
              är givetvis statsministerns frågestund. Men om jag ger mig på
              en gissning skulle jag vilja säga att badhus inte tillhör välfärdens
              kärna men att skola gör det.
            </seg>
            <seg n="dcc43c6e">
              Jag skulle också vilja komma med en brasklapp angående detta.
              Det är lätt att slänga runt siffror, och det är stora tal både
              när det gäller pengar och när det gäller antal anställda. En högre
              siffra är alltid bättre än en lägre siffra. Men det viktigaste
              är trots allt inte hur den offentliga sektorn strör ut pengar
              eller sätter sprätt på pengar, som det har sagts tidigare i debatten.
              Det viktigaste är den upplevda kvaliteten i välfärdstjänsterna
              i skola, i omsorg och i vad det månde vara. Det är detta som måste
              vara i fokus i vårt arbete, inte hur mycket pengar som skickas
              ut. Det viktigaste är givetvis hur skolan fungerar, hur välfärden
              fungerar och hur hemtjänsten fungerar.
            </seg>
            <seg n="8b78556b">
              Om man lyssnar på våra statsråd, herr talman, hör man att vi
              från och med den 1 januari 2014 kommer att ha ett nytt skatteutjämningssystem
              på plats för våra kommuner och landsting. Det är mycket glädjande
              att detta kommer på plats, och det ger ro för våra företrädare
              i kommuner och landsting att planera för åren framöver när det
              gäller det ekonomiska. Vi har jobbat hårt för att detta ska komma
              på plats, och vi är mycket nöjda med att det nu gör det.
            </seg>
            <seg n="426ead71">
              Kommunsektorn står trots detta inför svåra beslut och avvägningar
              framöver. Om vi ska värna välfärden samtidigt som vi ska klara
              av den demografiska förändring som står för dörren måste vi jobba
              med mer än bara detta.
            </seg>
            <seg n="efd10822">
              Ett annat exempel på hur man kan tackla detta är någonting som
              börjar gälla i år, nämligen de kommunala reserverna och att man
              ska kunna spara pengar i goda tider för att sedan använda dem
              i sämre tider för respektive kommun. Detta är ett viktigt sätt
              att stärka det kommunala självstyret och att göra kommunsektorn
              som helhet mer robust, och det gäller alltså från och med i år.
            </seg>
            <seg n="0fcc2acc">
              Herr talman! I en ofta citerad rapport hävdade för några år sedan
              SKL, Sveriges Kommuner och Landsting, att om vi ska klara välfärdsutmaningarna
              fram till år 2035 måste kommunalskatten höjas med 13 kronor. Rapporten
              ska inte tolkas exakt, men den ger ändå en bild av de utmaningar
              vi har framöver. För mig är det en självklarhet att kommunalskatten
              inte ska höjas med 13 kronor fram till 2035; den får gärna fortsätta
              att vara oförändrad så som den har varit under Alliansens tid
              vid makten. Jag är helt övertygad om att en stor del av svaret
              är att vi börjar se på produktivitet och innovation på ett helt
              annat sätt inom den offentliga sektorn än vad vi har gjort hittills.
            </seg>
            <seg n="892a11ad">
              Detta har bäring på många olika saker. En sak som nu är på gång
              är instrumentet för innovationsupphandling, som återigen börjar
              ta plats i svensk offentlighet. Det finns många exempel på innovationsupphandling
              och att man köper saker som ännu inte finns det må vara ett stridsflygplan
              eller något annat. Men detta är ett sätt att åstadkomma en innovationsförmåga
              runt om i den offentliga sektorn där vi börjar upphandla saker,
              produkter och tjänster, som ännu inte finns men som täcker behov
              som vi ser i välfärdsverksamheterna. Här handlar det inte minst
              om att använda it på ett nytt sätt. Om man skulle kunna utnyttja
              bara delar av de ca 500 miljarder som offentligheten årligen handlar
              upp för är det stora pengar som skulle kunna gå till utveckling
              av näringsliv och produktivitet.
            </seg>
            <seg n="142288b3">
              Detta med innovation leder mig över till det sista ämnet i mitt
              anförande. Det handlar om att kunna välja själv och rätten till
              valfrihet i välfärdstjänsterna. Den ska gälla under hela livet,
              och den ska gälla alla människor inte bara dem som har råd att
              se till att värna sin egen valfrihet.
            </seg>
            <seg n="cc63d547">
              Herr talman! När det gäller innovation är detta att kunna rösta
              med fötterna och välja den aktör som bäst svarar mot de egna behoven
              en av de starkaste drivkrafterna för att stimulera utveckling.
              Det gäller alla sektorer, givetvis även de sektorer som i dag
              finns inom den offentliga sektorn. De aktörer som är bäst på att
              introducera nya metoder och produkter är också de som får flest
              nöjda brukare. Det finns nu en utvärdering där man ska se på hur
              kommuner ska kunna öka valfriheten inom välfärdssektorn. Det handlar
              inte minst om äldreomsorg och hemtjänst.
            </seg>
            <seg n="7ee08f1e">
              För Centerpartiet är detta givet. Vi tycker att det är positivt
              och att det går åt rätt håll. I december förra året såg vi att
              det var 132 av landets kommuner som erbjöd lagen om valfrihet
              i någon form. Det var en uppgång från 104 kommuner i december
              2011 ett år tidigare.
            </seg>
            <seg n="3c6d6b54">
              Men det räcker inte. Fler kommuner måste göra detta, och fler
              medborgare i livets alla skeden måste erbjudas detta. Det är så
              pass viktigt att vi tycker att vi helt enkelt ska lagstifta fram
              det. Det är inte minst viktigt för att skapa dessa möjligheter
              i landets alla delar och inte bygga in ytterligare trösklar för
              att bo på landsbygden eller i mindre kommuner. Det är kommuner
              som i dag sällan erbjuder den valfrihet som absolut inte får blir
              det den riskerar att bli ett storstadsprivilegium.
            </seg>
            <seg n="a71156ad">
              När vi ser på kommunsektorn som helhet ser vi att det finns stora
              utmaningar. De senaste åren har det trots en djup och svår finanskris
              varit en i stort sett sund utveckling. Precis som jag inledde
              med att säga ser vi att det har blivit mer resurser och fler anställda
              de senaste åren. På många sätt är vi tillbaka på nivåer som gällde
              före krisen. Det är mycket bra, men om vi ska klara en fortsatt
              positiv utveckling måste vi också klara att vara produktiva och
              innovativa inom den offentliga sektorn.
            </seg>
          </u>
          <note type="speaker" n="cc4d1a6b">
            Anf. 140 ULLA ANDERSSON (V):
          </note>
          <u who="Q4935938" xml:id="i-b8baa69ced4b73f6-1" n="976a42a3">
            <seg n="3405fbbd">
              Herr talman! I dag på morgonen har hundratusentals föräldrar
              lämnat sina allra käraste sina barn till förskola eller fritis.
              Andra har föräldrar eller mor- och farföräldrar som får hemtjänst.
              När vi är sjuka vill vi känna oss trygga och veta att vi får en
              bra vård. Alla vill vi ha friskt vatten och en fungerande sophämtning.
              På vintern har vi säkert alla åsikter om hur snöröjningen fungerar.
            </seg>
            <seg n="1f2e1edc">
              Detta visar på spännvidden och betydelsen av de kommunala tjänsterna.
              Den kommunala välfärden når oss alla i olika skeenden av livet
              eller hela livet. Gemensamt finansierad och behovsstyrd och med
              inflytande för dem som arbetar i den eller brukar den då är den
              som bäst.
            </seg>
            <seg n="38656085">
              Därför är det beklagligt att välfärden i dag inte får tillräckligt
              med resurser. Enligt Konjunkturinstitutet har antalet anställda
              i kommunsektorn minskat med 16 000 sedan 2007. Samtidigt har vi
              blivit 300 000 fler. Det får konsekvenser, inte minst för oss
              kvinnor.
            </seg>
            <seg n="620cd8e2">
              Anna-Kirsti Löfgren, LO-ekonom, skriver i en rapport: Kvinnor
              vinner som grupp på att välfärdstjänster finansieras med offentliga
              medel och förlorar om resurserna till barnomsorg, skola, vård
              och äldreomsorg skärs ner. Vidare konstaterar hon att den offentligt
              finansierade konsumtionen innebär att resurser omfördelas till
              kvinnor från män.
            </seg>
            <seg n="def41318">
              En genomsnittlig man har därför redan vid 51 års ålder betalat
              in mer i skatt till detta ändamål än vad den offentliga konsumtion
              som han dittills har utnyttjat har kostat. Den genomsnittliga
              kvinnan har däremot inte vid någon ålder och under samma förutsättningar
              betalat lika mycket i skatt som den offentligt finansierade konsumtion
              som hon har använt har kostat. På så sätt omfördelas alltså resurser
              från män till kvinnor, vilket LO menar måste uppmärksammas mycket
              mer än vad som sker i dag.
            </seg>
            <seg n="47b7c307">
              Jag skulle vilja säga att omfördelningen är ett sätt att reparera
              för att män har högre inkomster och tar mindre ansvar för det
              obetalda hemarbetet just för att de har fötts till män, och de
              sociala strukturerna styr detta tydligt.
            </seg>
            <seg n="1eb4361d">
              Socialstyrelsen skriver att samhället inte skulle klara av att
              tillgodose medborgarnas behov av omsorg utan de anhörigas insatser.
              Det är kvinnorna som bär välfärden på sina axlar. Vi kan se hur
              bilden av det lyckliga Sverige krackelerar alltmer. Kvinnor slutar
              jobba eller går ned till deltid för att obetalda ta hand om anhöriga.
            </seg>
            <seg n="ef774cb6">
              Förskolegruppernas storlek ökar, liksom fritisgruppernas. Lärartätheten
              är långt ifrån vad den skulle behöva vara för man ska kunna nå
              varje barn. Personalen i äldreomsorgen går med en konstant känsla
              av otillräcklighet, hoppar över raster och springer allt fortare.
              Och medan de som arbetar i välfärden sliter och anstränger sig
              allt vad de kan, ser vi att regeringen inte ens tillåter dem en
              trygg ekonomisk tid om de blir sjuka genom sitt arbete.
            </seg>
            <seg n="20ff41c1">
              Det är kvinnorna som betalar priset om det dras ned på välfärden,
              och det i dubbel bemärkelse. De får sämre tillgång till välfärdstjänsterna
              för egen del, och det är framför allt kvinnor som går in och täcker
              upp när den offentliga omsorgen brister.
            </seg>
            <seg n="b5c23190">
              Därför är det extra allvarligt att man beräknar att den kommunala
              konsumtionen nästan halveras kommande år i jämförelse med den
              historiska konsumtionen mellan 1980 och 2006. För att kommunsektorn
              ska kunna upprätthålla den nivån och klara kravet på god ekonomisk
              hushållning behöver kommunsektorn hela 17 miljarder i ökade statsbidrag
              nästa år. Så räkna med besparingar! Det är ganska tydligt.
            </seg>
            <seg n="ccd7068c">
              Redan nu räknar landstingen med att de kommer att gå med 6 miljarder
              i underskott det här året. Barnmorskor slutar på grund av hård
              arbetsbelastning. Personal i akutsjukvård och sjuksköterskor slutar
              på grund av för låga löner och för hög arbetsbelastning. Det är
              ett problem.
            </seg>
            <seg n="797befc4">
              Regeringen för över alltmer av sitt ansvar på kommunerna. Den
              vanligaste orsaken till att man uppbär socialbidrag är att regeringen
              har slagit sönder arbetslöshetsförsäkringen. I stället för att
              få en ersättning på rimlig nivå från den gemensamma försäkringen
              tvingas de leva på bidrag. Långtidsberoendet av socialbidrag har
              ökat med 24 procent, eller 30 000 personer, sedan 2007. Så ser
              det kalla, blå Sverige ut.
            </seg>
            <seg n="cae81874">
              Nu ska kommunerna medfinansiera den statliga infrastrukturen
              i stället för att lägga pengarna på kommunal välfärd. Kommunerna,
              i stället för staten, tar nu ett allt större ansvar för arbetsmarknadspolitiken.
            </seg>
            <seg n="38739ad2">
              Vi hör hur Moderaterna pratar om utanförskap i talarstolen. Det
              är ett parti som inte ens tillåter de arbetslösa att uppbära en
              försäkring när de blir arbetslösa. De får inte ens uppbära a-kassa.
              Det är ett parti som tror att skattesänkningar löser allt. Skattesänkningar
              är till och med lösningen på bostadsbristen, enligt Moderaternas
              egen hemsida. När nästa influensa kommer får vi nog höra att man
              rekommenderar en skattesänkning som en kur till alla.
            </seg>
            <seg n="5bd1dec9">
              För oss är utgångspunkten att vi ska känna oss trygga, och därmed
              också fria, i våra liv. Då behövs en välfungerande gemensam välfärd.
              I dag behöver den resurser. Vänsterpartiet väljer det gemensamma
              i stället för en ensidig, visionslös skattesänkarpolitik. Vi föreslår
              ökningar av resurserna till den gemensamma välfärden. Vi föreslår
              en kraftfull utbyggnad av äldreomsorgen, så att kvaliteten blir
              bättre och fler kvinnor kan gå ut på arbetsmarkanden. Vi föreslår
              10 000 fler undersköterskor till särskilda boenden och dessutom
              en extra miljard per år till hemtjänsten.
            </seg>
            <seg n="d7ef5150">
              Totalt jobbar nu var tredje svensk på obekväma arbetstider. Av
              dem har 300 000 barn under sju år. Var tredje kommunalare med
              små barn uppger att de inte kan jobba heltid på grund av förskolans
              öppettider. I dag är det knappt 5 000 barn som får barnomsorg
              på obekväm arbetstid. Det visar betydelsen av en lagstiftning
              om den rätten.
            </seg>
            <seg n="8063c6ce">
              Vi i Vänsterpartiet föreslår i vår budget en utbyggnad med 15
              000 platser. Vi använder de pengar regeringen lägger på skattesubventionerad,
              privat städning, det vill säga RUT, till en finansiering av 15
              000 platser.
            </seg>
            <seg n="8711c1e4">
              Det behövs också fler lärare i skolorna. Lärartätheten är för
              låg, arbetsuppgifterna är för många och alltför få barn får det
              stöd de behöver i sin skolgång. Regeringen har valt en väg där
              lärarna hinner lägga endast en tredjedel av tiden på undervisning.
              Vi menar att det är fel. Vi vill höja statsbidragen till skolan,
              så att lärartätheten kan höjas. Dessutom föreslår vi en extra
              miljard per år till skolor i utsatta områden, så att de kan förstärka
              sin personaltäthet och ge de bästa förutsättningarna för barnens
              utveckling. Vidare föreslår vi en värdesäkring av statsbidragen
              till kommunsektorn, så att de inte urholkas årligen, vilket sker
              i dag.
            </seg>
            <seg n="54084877">
              Med Vänsterpartiets politik gynnas de gemensamma lösningarna.
              Vi kvinnor får bättre förutsättningar att leva våra liv, och vi
              får en bättre kvalitet i den gemensamma välfärden. Friheten ökar,
              och tryggheten likaså.
            </seg>
            <seg n="fc5a0b59">
              Herr talman! För en tid sedan kunde vi läsa en rubrik i tidningen
              Dagens Samhälle. Den löd: Wallenberg och riskkapitalbolagen tar
              över. Det var slutsatsen efter att det har föreslagits tuffare
              regelverk för den privatiserade välfärden. Det är helt tvärtemot
              det som var meningen när privatiseringsförespråkarna öppnade för
              privatiseringar. Det var ju små aktörer som skulle vara alternativet,
              det vill säga Waldorf, Montessori, frivilligorganisationer och
              stiftelser. I stället har vi redan innan eventuella regelskärpningar
              sett hur riskkapitalisterna rullar runt i skattebetalarnas pengar.
              Så fungerar kapitalismen. Den äter upp de små, och de stora blir
              kvar. I den privatiserade äldreomsorgen är över hälften av verksamheten
              privat, ägd av riskkapitalister. Två stora aktörer dominerar totalt.
            </seg>
            <seg n="10c2b514">
              Nyligen kunde vi höra om hur Friskolornas riksförbunds ordförande
              Mikaela Valtersson, miljöpartist, föreslog en försäkring mot skolnedläggning,
              det vill säga att skolföretagen ska försäkra sig mot sin urusla
              affärsidé att tjäna pengar på utbildning. Koncernen med John Bauer-gymnasierna
              gick nyligen i konkurs. Mellan 2007 och 2011 gjorde de en vinst
              på 350 miljoner. Jag skulle vilja säga att de har visat ett totalt
              bristande ansvar för barns och ungas utbildning. De borde aldrig
              ha fått ta hand om den.
            </seg>
            <seg n="40a41ea7">
              År 2010 gjordes en vinst på 8,7 miljarder i välfärden. Det motsvarar
              lönerna för 22 000 undersköterskor, men det räcker inte med det.
              Regeringen har dessutom lagt ut ytterligare 345 miljoner på att
              övertala kommunerna att privatisera äldreomsorgen. Konkurrensverket
              åker runt och trycker på kommunerna för att de ska ta in fler
              privata företag under hot om lagstiftning. Moderata politiker
              skänker nästan bort de gemensamma tillgångarna i Täby, Årsta med
              flera kommuner.
            </seg>
            <seg n="8f5dfda2">
              Privatiseringspolitiken har inte stöd bland folket. Inte ens
              moderata väljare tycker att det är rätt att göra vinst i välfärden.
              Folkpartiet har däremot en liten majoritet av sina väljare med
              sig, men de är ju för euron också. Åtta av tio vill faktiskt se
              en helt annan ordning. De vill se en ordning som också Vänsterpartiet
              förespråkar. Vi är rätt unika i svensk politik. Vi har en stor
              majoritet av folket bakom oss för vår linje.
            </seg>
            <seg n="ec6a0934">
              Vi föreslår en särskild bolagsform där de som vill vara verksamma
              i välfärden kan ombilda sig till denna form. De tvingas då att
              följa ett regelverk där de återinvesterar alla pengar i verksamheten.
              På så sätt kommer de små aktörerna, som Ersta, Waldorf, Sjuksköterskan
              med flera, att kunna fortsätta och göra det de tror på, medan
              riskkapitalisterna kan packa ihop. Det är ett förslag som många
              stöder, inte minst en majoritet av folket och även LO och Kommunal.
              Riskkapitalister har inget i välfärden att göra.
            </seg>
            <seg n="5c0e1725">
              Vi har, som sagt, en unik roll i svensk politik som svenska folkets
              företrädare för att få bort det privata vinstintresse som styr
              i välfärden. Vi vill, precis som de, se en behovsstyrd och demokratiskt
              styrd välfärd.
            </seg>
          </u>
          <note type="speaker" n="6e3d0a86">
            Anf. 141 JONAS JACOBSSON GJÖRTLER (M) replik:
          </note>
          <u who="Q5826571" xml:id="i-84847474b52bb4b7-7" n="017eddaf">
            <seg n="0ecf49b3">
              Herr talman! Ulla Andersson berör en rad frågor i sitt anförande
              men uppehåller sig ganska länge vid situationen för kvinnor som
              arbetar i välfärdssektorn och i olika delar av den kommunala verksamheten.
              Därför är det viktigt att resonera om hur det ser ut i de företag
              som verkar i till exempel vård- och omsorgssektorn, alltså den
              typ av företag som Ulla Andersson mot slutet visar att hon tycker
              så illa om.
            </seg>
            <seg n="c50aea23">
              En stor del av de företag som har startats drivs av kvinnor.
              Av de företag som har startats efter 2009 drivs 85 procent av
              kvinnor eller har en kvinnlig vd. Det kan vi jämföra med andelen
              kvinnor bland samtliga företagare. Den låg runt 30 procent 2011.
            </seg>
            <seg n="c0e45ad9">
              Detta är alltså en sektor där kvinnors företagande verkligen
              kommer fram och där kvinnor får möjlighet att starta, driva och
              leda företag. Det är kanske inte så konstigt eftersom många kvinnor
              arbetar i denna sektor, och det är ju rätt naturligt att man startar
              företag i den bransch där man är verksam.
            </seg>
            <seg n="73005e43">
              Varför vill Ulla Andersson och Vänsterpartiet neka alla dessa
              kvinnor möjligheten att utvecklas och skapa något bra av det som
              de är duktiga på?
            </seg>
          </u>
          <note type="speaker" n="f4bd9ce9">
            Anf. 142 ULLA ANDERSSON (V) replik:
          </note>
          <u who="Q4935938" xml:id="i-b8baa69ced4b73f6-2" n="976a42a3">
            <seg n="6e07cd1d">
              Herr talman! Jag tackar Jonas Jacobsson Gjörtler för frågan.
              I den privatiserade äldreomsorgen är det 10 procent färre anställda,
              de har lägre utbildningsnivå och det är fler visstidsanställda
              och färre heltidsanställda. När man pressar in vinstintresset
              blir det helt enkelt sämre arbetsvillkor.
            </seg>
            <seg n="2d5a48d8">
              Nyligen kunde vi läsa i tidningen Dagens Samhälle hur lagen om
              valfrihet, LOV, sätter press nedåt på arbetsvillkoren. Vi kunde
              läsa om vårdbiträden som jobbade gratis, som hoppade över sina
              raster, som inte hann äta och som fick åka på resor obetalda.
              Det är allvarligt.
            </seg>
            <seg n="6ded2c33">
              Någonstans ska pengarna tas. Det är pengar som skulle ha gått
              till omsorgen om de äldre, till personalens förhoppningsvis bra
              villkor och så vidare men som nu går till vinst.
            </seg>
            <seg n="3e6bb8eb">
              I privat hemtjänst dominerar fyra koncerner med 70 procent av
              marknaden. Dessa fyra är riskkapitalbolag där framför allt männen
              äger och sitter i styrelsen och styr medan kvinnorna jobbar och
              tjänar pengar åt dessa män. I Capios styrelse är nio av nio styrelseledamöter
              män, i Ambea, som äger Carema, är sex av åtta i styrelsen män,
              i Aleris är samtliga i styrelsen män och i Attendos styrelse är
              fem av sju män. Det är alltså mycket tydligt att det är män som
              dominerar och styr hemtjänsten.
            </seg>
            <seg n="796713d5">
              I Kvinnolobbyns rapport kan man se vad som har hänt i den privatiserade
              välfärden ur ett jämställdhetsperspektiv. Av 16 privatiserade
              sektorer har 9 övertagits av män. Det är sektorer där kvinnor
              tidigare varit i majoritet. När man privatiserar tar alltså männen
              över. Småföretag ägs till 75 procent av män.
            </seg>
            <seg n="f33248af">
              Det där med jämställdhet kan vi alltså diskutera ganska mycket
              mer.
            </seg>
          </u>
          <note type="speaker" n="43256f06">
            Anf. 143 JONAS JACOBSSON GJÖRTLER (M) replik:
          </note>
          <u who="Q5826571" xml:id="i-84847474b52bb4b7-8" n="017eddaf">
            <seg n="07fb433b">
              Herr talman! Ulla Andersson återkommer till beskrivningen av
              hela välfärdssektorn som en sektor där det enbart finns stora
              riskkapitalbolag, och hon pekar på en del brister som har rapporterats
              i medierna.
            </seg>
            <seg n="e2db7df5">
              När det gäller brister är svaret tydligt. Fokus ska givetvis
              vara på att se till att det är god kvalitet. Som jag sade i mitt
              huvudanförande är det inte ägar- eller driftsformen som är det
              viktiga, utan det är kvaliteten som är det viktiga. Jag tycker
              därför att Ulla Andersson och Vänsterpartiet skjuter mot fel mål
              när de angriper driftsformen snarare än det egentliga problemet,
              nämligen kvaliteten.
            </seg>
            <seg n="d67bcd00">
              Utöver de stora bolagen finns det ganska många små. Inom vårdsektorn
              är det över 90 procent av företagen som har färre än 20 anställda,
              och många av dem drivs av kvinnor. Man kan inte lyfta bort den
              aspekten.
            </seg>
            <seg n="04bfeeae">
              Ett av Vänsterpartiets problem är den tråkiga synen på valfrihet.
              Den påminner om den som Ford hade i början av 1900-talet när folk
              skulle köpa en T-Ford: Du får välja vilken färg du vill bara det
              är svart. Vänsterpartiet säger: Du får välja vilken skola du vill
              bara den är kommunal.
            </seg>
            <seg n="9b1980dc">
              Jag tror inte på den modellen. En viktig del av kvalitetsaspekten
              är att ha makten att välja och välja bort. En annan del är själva
              innehållet i verksamheten. Undersökningar visar också att sju
              av tio tycker att det är viktigt med valfrihet i välfärden.
            </seg>
            <seg n="c2f97769">
              I de privata vård- och omsorgsföretagen är vinstuttaget ungefär
              2 ½ procent. Det är alltså inte de enorma nivåer som Ulla Andersson
              talar om.
            </seg>
            <seg n="1f78357f">
              Varför vet politiker bättre exempelvis vilken skola en människa
              vill gå i än människan själv?
            </seg>
          </u>
          <note type="speaker" n="e2f24e0c">
            Anf. 144 ULLA ANDERSSON (V) replik:
          </note>
          <u who="Q4935938" xml:id="i-b8baa69ced4b73f6-3" n="976a42a3">
            <seg n="e4c1f71f">
              Herr talman! För det första betalar vi alla skatter för att de
              ska gå till en viss sak. Skatter ska fördelas demokratiskt, och
              då är det bäst att förtroendevalda som kan ställas till svars
              fördelar dem. Det kan inte vara rätt att enskilda företagare ska
              bestämma att de ska ha fri dragningsrätt på skattepengarna. Åtta
              av tio tycker att vinstintresset inte ska vara styrande i välfärden.
            </seg>
            <seg n="f016112a">
              Vänsterpartiet har aldrig påstått att det enda man ska välja
              är en kommunal skola. Du får allt hålla dig till sanningen i talarstolen,
              Jonas Jacobsson Gjörtler!
            </seg>
            <seg n="3de0cb15">
              De små aktörerna kan vara kvar om de ombildar sig till särskilda
              aktiebolag som tvingas återinvestera överskottet. De får ta ut
              statslåneränta plus 1 procent. Det tycker vi är rimligt. Då kan
              alla små aktörer som drivs av intresse och vilja vara kvar i verksamheten
              medan riskkapitalisterna kan packa ihop.
            </seg>
            <seg n="77a3d240">
              Hur ser det ut med avkastningen i näringslivet? Enligt Statistiska
              centralbyrån har de privata välfärdsbolagen, det vill säga skola,
              vård och omsorg, dubbelt så hög avkastning som det privata näringslivet
              i stort. Något måste väl ändå ha gått helt fel när man tjänar
              mer på att driva ett äldreboende än en bank.
            </seg>
            <seg n="aff37b62">
              Visst har ägarformen en avgörande betydelse för kvaliteten. Man
              plockar inte 8,7 miljarder ur en verksamhet utan att det märks.
              Det motsvarar lönerna för 22 000 undersköterskor. Det är mycket.
              Titta hur det ser ut! Vi har lägre utbildningsnivå, sämre anställningsförhållanden
              och större löneskillnader mellan kvinnor och män i den privatiserade
              välfärden. Det är många fler outbildade i både förskola och skola
              i den privata sektorn jämfört med den kommunala. Det är även lägre
              lärartäthet.
            </seg>
            <seg n="838a2b63">
              Det är här vinsterna tas, och det borde ni våga erkänna. Inte
              gör man vinst på något annat sätt än genom att pressa ned personalens
              löner och försämra deras arbetsvillkor.
            </seg>
            <seg n="733fc645">
              Ni får inse att 80 procent är med oss i denna fråga. Ni företräder
              enbart de stora kapitalintressena.
            </seg>
          </u>
          <note type="speaker" n="33630da9">
            Anf. 145 ANDERS SELLSTRÖM (KD):
          </note>
          <u who="Q6172463" xml:id="i-ecb3a30ec44b5cc0-0" n="13b9902c">
            <seg n="15a2303b">
              Herr talman! Den sektor som genererar nästan 25 procent av vår
              bnp ska självfallet följas upp och utvärderas. Välfärdsgeneratorerna,
              kommuner och landsting, är i särklass viktigast för invånarna
              i vårt land när det gäller upprätthållandet av medborgarnära och
              livsnödvändiga samhällsfunktioner.
            </seg>
            <seg n="42d6779c">
              Regeringens skrivelse angående utvecklingen av den kommunala
              sektorn innehåller en mängd exempel på gjorda förbättringar men
              också förbättringsområden.
            </seg>
            <seg n="8416996b">
              Det ständiga gnetandet i varje kommun, i varje landsting och
              i varje region för att hela tiden förbättra, effektivisera, förändra
              och höja kvaliteten tar aldrig slut av den enkla anledningen att
              det alltid går att göra saker och ting bättre och effektivare.
              Att jämföra, att tillföra nya infallsvinklar i verksamheterna
              och att aldrig tappa fokus på vem man är till för är grunden i
              detta ständiga förändrings- och förbättringsarbete.
            </seg>
            <seg n="696c802b">
              Sveriges Kommuner och Landsting lämnade så sent som i april en
              rapport över kommunernas och landstingens ekonomi. I den finns
              som alltid intressant läsning, och vad vore en debatt i riksdagen
              utan citat från nämnda rapport?
            </seg>
            <seg n="914e2d93">
              Trots en långsam återhämtning av ekonomin efter finanskrisen
              ökar kommunsektorns reala skatteintäkter i förhållandevis god
              takt.
            </seg>
            <seg n="9b4d97dc">
              Det är chefsekonomen Mats Kinnwall på SKL som inleder rapporten
              med dessa ord. Vidare kan man i rapporten läsa följande:
            </seg>
            <seg n="33df35f6">
              För Sveriges del innebär den mediokra omvärldsbilden att vi inte
              kan hoppas på någon stark tillväxtimpuls från exporten kommande
              år. Samtidigt har de svenska hushållen goda finansiella förutsättningar:
              även om skuldsättningen är hög är hushållen förhållandevis förmögna
              då sparkvoten är hög, de flesta har jobben kvar och inkomstutvecklingen
              är god samtidigt som räntorna förväntas förbli låga.
            </seg>
            <seg n="9de4fe08">
              Dessutom behöver inte svenska hushåll frukta kraftiga finanspolitiska
              åtstramningar i form av nedskärningar och/eller skattehöjningar
              de kommande åren eftersom de svenska offentliga finanserna är
              i förhållandevis gott skick.
            </seg>
            <seg n="97067094">
              Lite längre ned står det:
            </seg>
            <seg n="a1208ae8">
              Tryggheten i att ekonomin inte riskerar att förödas av åtstramningar
              bidrar till att hushållen känner sig trygga och därmed mer konsumtionsbenägna
              än i många andra länder.
            </seg>
            <seg n="7d63573d">
              Herr talman! Kommunsektorns inkomster består i huvudsak av tre
              delar: skatteintäkter, statsbidrag och avgifter. Statsbidragen
              och skatteintäkterna utgör lejonparten av kommunsektorns inkomster,
              nämligen ca 83 procent. Men den i särklass största inkomstkällan
              utgörs av de egna skatteintäkterna. De står för 67 procent av
              de totala inkomsterna. Utvecklingen av det kommunala skatteunderlaget
              är därför av central betydelse för kommunsektorns inkomster.
            </seg>
            <seg n="8f93f4e7">
              Som Sveriges Kommuner och Landsting konstaterar driver den svenska
              regeringen en politik där kommunsektorn inte riskerar att förödas
              av åtstramningar som nedskärningar och/eller skattehöjningar.
              När omvärldens efterfrågan på svenska varor och tjänster är lägre
              än normalt räddas kommunsektorn av att hushållen har vilja, framtidstro
              och möjligheter att hålla konsumtionen uppe på en högre nivå än
              i många andra länder.
            </seg>
            <seg n="4310e05c">
              Det kommunala självstyret innebär en möjlighet men också ett
              ansvar. Utifrån de till buds stående resurserna ska varje kommun-,
              landstings- och regionpolitiker ofta ställa sig frågan: Vilka
              verksamheter ska vi fokusera på, och vilka verksamheter ska vi
              absolut inte lägga energi på?
            </seg>
            <seg n="23ab75d7">
              Kommunallagen är relativt tydlig med vad som är obligatoriska
              uppgifter för en kommun och vad som är frivilliga åtaganden. Utöver
              detta pågår, som vi alla vet, en omfattande bolagsverksamhet.
              Balansen mellan de här delarna och storleken på uttagandet av
              skatt är upp till varje kommun, landsting och region att avgöra.
            </seg>
            <seg n="dac76120">
              Statens roll måste i alla lägen vara att övergripande ansvara
              för ett fördelningssystem som jämnar ut förutsättningarna i vårt
              land och skapar så bra möjligheter som möjligt för att det kommunala
              skatteunderlaget utvecklas så positivt som möjligt. Men den ska
              också vara att direkt bidra till vissa verksamheter samt stödja
              och stimulera andra.
            </seg>
            <seg n="5173aebd">
              Som kristdemokrat blir jag bekymrad när skatteunderlagets utvecklingspotential
              ideligen attackeras av oppositionen. Det som Sveriges Kommuner
              och Landsting varnar för är just det som oppositionen föreslår.
              Fördubblade arbetsgivaravgifter på unga slår mot befintliga företag
              i kommunerna. En kraftig fördyrning av att ha ungdomar anställda
              och att nyanställa ungdomar blir effekten. Kostnadsökningen måste
              tas ut från kunderna, konkurrensförmågan försämras för företagen,
              volymerna går ned, och arbetade timmar, som kommunsektorns ekonomi
              är så beroende av, minskar. De som generar skatteunderlaget i
              detta fall företagen attackeras därmed av oppositionen.
            </seg>
            <seg n="cb69aaeb">
              Ett annat exempel från oppositionen är fördubblad moms på restaurangtjänster.
              Det slår direkt på hushållens konsumtionsbenägenhet, och därmed
              hotas arbetstillfällen lokalt. Särskilt utsatta blir de kommuner
              som i sina möjligheter att producera välfärd är beroende av turismen.
              Kilometerskatt på lastbilstransporter är ytterligare ett exempel
              som effektivt urgröper den kommunala skattebasen.
            </seg>
            <seg n="fe46e992">
              Vore jag en ledande kommun- och landstingspolitiker, med någorlunda
              ansvar för ekonomin, skulle ett realiserande av denna typ av förslag
              få mig att omedelbart ringa i larmklockorna. Det största hotet
              mot de livsnödvändiga och medborgarnära samhällsfunktionerna är
              förslag som procent för procent, krona för krona minskar det kommunala
              skatteunderlagets utveckling på kort och lång sikt.
            </seg>
            <seg n="d3075f2c">
              Herr talman! Är man för ett stärkande eller åtminstone ett bibehållande
              av det kommunala självstyret vore slutsatsen självklar. Alla åtgärder
              som skapar ökad potential för utveckling av det kommunala skatteunderlaget
              bidrar direkt till ett ökat kommunalt självstyre. Åtgärder som
              syftar till att kommunsektorn blir alltmer beroende av statligt
              stöd och statlig styrning urholkar det kommunala självstyret.
              Det är i grunden en enkel ekvation, men den är kanske inte alltid
              förpackad på ett lättbegripligt sätt för den enskilde kommunmedborgaren.
            </seg>
          </u>
          <note n="7fe9bd98">
            Överläggningen var härmed avslutad.
          </note>
          <note n="189c535e">
            17 § Etableringsförberedande insatser för asylsökande
          </note>
          <note n="508df575">
            Föredrogs
          </note>
          <note type="speaker" n="c56c10fc">
            Anf. 146 DAVID LÅNG (SD):
          </note>
          <u who="Q5969249" xml:id="i-c5fe95abcb331467-0" n="4df80fa7">
            <seg n="58c420b6">
              Herr talman! Vi debatterar nu betänkande SfU14, där utskottet
              behandlar regeringens skrivelse om Riksrevisionens rapport om
              etableringsförberedande insatser för asylsökande.
            </seg>
            <seg n="578dfe19">
              Riksrevisionens granskning har inriktats på Migrationsverkets
              mottagande av asylsökande och på hur regeringens styrning och
              uppföljning av systemet fungerar utifrån ambitionen om tidiga
              insatser för integration. Man har även tittat på Arbetsförmedlingens
              roll och insatser.
            </seg>
            <seg n="ee10d6b8">
              Herr talman! Det råder ingen som helst tvekan om att det finns
              en mycket stark politisk vilja och förhoppning om att få det multikulturalistiska
              projektet att fungera. Sju riksdagspartier tävlar med varandra
              om att anslå den ena absurda summan efter den andra till olika
              projekt som nästan undantagslöst misslyckas, gång efter gång,
              år ut och år in.
            </seg>
            <seg n="10567fb8">
              Det tycks inte riktigt finnas någon övre gräns för hur mycket
              man är villig att satsa av skattebetalarnas pengar för att fylla
              igen det bottenlösa hålet. Jag kommer att tänka på den tidigare
              riksbankschefen Bengt Dennis, som för drygt 20 år sedan försökte
              försvara den svenska kronan genom att höja räntan till 500 procent.
              På frågan om hur högt räntan kunde gå svarade han: The sky is
              the limit. Det betyder i princip att det inte finns någon övre
              gräns.
            </seg>
            <seg n="a23b4ce5">
              I dag verkar det inte finnas någon övre gräns för hur mycket
              man är villig att spendera på massinvandring. Regeringen och de
              rödgröna höjer insatsen gång på gång, ungefär som en spelmissbrukare
              som försöker vinna tillbaka allt som tidigare förlorats genom
              att höja insatsen ytterligare en gång.
            </seg>
            <seg n="85209d60">
              Riksrevisionen har, trots alla de satsningar som har gjorts,
              konstaterat att det finns brister i mottagningssystemet. Det lämnas
              rekommendationer till såväl regeringen som Migrationsverket, med
              i vissa fall önskemål om att avsätta större resurser till de olika
              rekommendationerna. Regeringen och Migrationsverket har besvarat
              dessa och i vissa fall ansett att allt är bra som det är. I andra
              fall har man sagt att regeringen kommer att följa upp att Migrationsverket
              utvecklar sitt arbete och att regeringen ska se över hur ansvarsfördelningen
              fungerar.
            </seg>
            <seg n="351828cc">
              I några fall har man gjort vissa resursökningar eller ska göra
              det, antingen i pengar eller i arbetstid. Som exempel på det kan
              nämnas punkten om flyktingguider. Där har regeringen från och
              med den 1 mars i år avsatt pengar så att kommunerna kan ansöka
              om ersättning för att stärka och utveckla verksamheten med flyktingguider
              och familjekontakter. Kort sagt: Regeringen anser inte att den
              kan göra så mycket mer än den redan har gjort. Man har redan satsat
              väldigt stora summor, man har lyckats hitta ytterligare några
              sätt att spendera pengar, och i övrigt får vi hoppas att allt
              ska löna sig.
            </seg>
            <seg n="fa060b84">
              Sverigedemokraternas inställning är att dagens utveckling med
              ständigt skenande utgifter för migration och integration redan
              har nått orimliga nivåer, och vi motsätter oss fortsatta höjningar
              av de insatserna.
            </seg>
            <seg n="f765a021">
              Jag skulle vilja ta upp några siffror som finns i regeringens
              senaste vårproposition, s. 14 i bilaga 1. Där framgår det att
              det år 2006 spenderades 4,5 miljarder på migrationsområdet, utgiftsområde
              8. Prognosen för år 2013 är 10,2 miljarder, alltså en höjning
              med 127 procent sedan 2006. På integrationsområdet var kostnaden
              3,4 miljarder 2006. Prognosen för 2013 är 9,9 miljarder, alltså
              en höjning med 191 procent.
            </seg>
            <seg n="5700b8d1">
              Det är alltså en höjning med 127 procent respektive 191 procent,
              samtidigt som inflationen har varit ungefär 11 procent. Och samtidigt
              har det under regeringens tid skurits ned en del på vissa välfärdsområden,
              som utgiftsområdena 10 och 11, Ekonomisk trygghet vid sjukdom
              och handikapp respektive Ekonomisk trygghet vid ålderdom.
            </seg>
            <seg n="4fd03c66">
              Det kan hända att det beror på att någonting fungerar mer effektivt.
              Men planen är att dessa utgifter ska fortsätta minska de kommande
              åren fram till åtminstone 2017.
            </seg>
            <seg n="aaaa4264">
              Jag ställer retoriskt frågan om de sänkta kostnaderna beror på
              att vi kommer att bli friskare eller om det handlar om regeringens
              prioriteringar.
            </seg>
            <seg n="83babf33">
              En annan siffra som jag skulle vilja ta upp är att Pensionsmyndigheten
              år 2005 betalade ut nära 200 miljarder kronor i ålderspension
              och pensionsersättningar. År 2012 hade siffran stigit till 268
              miljarder. Det är en ökning med 34 procent. Det kan tyckas vara
              ganska bra. Men samtidigt har antalet pensionärer ökat med 19
              procent, och inflationen har, som sagt, varit 11 procent. På detta
              område håller man alltså nätt och jämnt ställningarna.
            </seg>
            <seg n="9783a1fe">
              Andra prioriteringar som vi har konstaterat och debatterat under
              våren i kammaren är de prioriteringar som regeringen gör på fri
              sjukvård, fri tandvård och fria mediciner till illegala utlänningar.
              När det gäller just satsningar över huvud taget på massinvandring
              och mångkultur har vi sett en del av resultatet, eller i alla
              fall fått en försmak av det i och med bränderna och stenkastningarna
              i våra förorter.
            </seg>
            <seg n="9fae8dc4">
              Jag kan bara spekulera i vad som får regeringen att göra denna
              typ av prioriteringar. Sverigedemokraterna däremot gör andra prioriteringar.
              Vi motsätter oss utökade satsningar på flyktingmottagande och
              integration. Jag tycker att det är dags att begränsa våra förluster
              och inse att detta samhällsexperiment har misslyckats och att
              vi ska dra tillbaka det så fort som möjligt. Det är detta som
              vi vill ge regeringen till känna.
            </seg>
          </u>
          <note n="33d72816">
            Därmed yrkar jag bifall till Sverigedemokraternas reservation
            1.
          </note>
          <note type="speaker" n="d9437259">
            Anf. 147 CHRISTINA HÖJ LARSEN (V):
          </note>
          <u who="Q4955459" xml:id="i-a5808bceeeb6c49f-0" n="a85bab71">
            <seg n="d9d7488e">
              Herr talman! Inkludering måste starta dag ett. Det betänkande
              som vi i dag debatterar behandlar den bedömning som regeringen
              redovisar av Riksrevisionens rapport Början på något nytt Etableringsförberedande
              insatser för asylsökande . I denna rapport konstaterar Riksrevisionen
              att Migrationsverket enligt lagen om mottagande av asylsökande
              m.fl. har ett ansvar för att se till att asylsökande får möjlighet
              att lära sig svenska och att verket i dag inte tar det ansvaret.
            </seg>
            <seg n="4bcb5456">
              Kunskaper i svenska är viktiga för en framgångsrik inkludering.
              Det framhålls ofta från alla håll utom ett borta på kanten och
              inte minst av integrationsminister Ullenhag. Därför är det viktigt
              att nyanlända så snabbt som möjligt får möjlighet att lära sig
              svenska. Svenskundervisning och andra insatser bör således starta
              omedelbart när asylsökande kommer till Sverige och inte avbrytas
              förrän ett asylärende är prövat i alla instanser. Sedan regeringen
              lyft ut kravet att svenskundervisning ska ingå i utbudet av organiserad
              verksamhet ur regleringsbrevet för Migrationsverket får allt färre
              asylsökande tillgång till organiserad svenskundervisning.
            </seg>
            <seg n="221a250b">
              Ett argument för behovet av svenskundervisning som Riksrevisionen
              för fram är att det efter det att undervisningen dragits in blivit
              svårare för asylsökande att få praktikplatser. Riksrevisionen
              konstaterar också att det faktum att kommunplaceringarna kan dröja
              så att den asylsökande blir kvar i mottagningssystemet även efter
              att ha fått asyl inte heller påverkar Migrationsverkets ansvar
              att erbjuda undervisning i svenska. Det faktum att fler blir kvar
              visar för övrigt återigen hur viktigt det är att vi får till en
              lagstiftning som gör att samtliga Sveriges kommuner blir skyldiga
              att ta emot dessa människor så att de äntligen kan få börja sitt
              liv i Sverige.
            </seg>
            <seg n="8995c33c">
              Regeringen tar å sin sida upp kritiken i sin skrivelse och hänvisar
              till lagens förarbeten som talar om att sysselsättningen, där
              svenskundervisningen ingår, ska anpassas till de praktiska förutsättningar
              som finns. Regeringens slutsats är att Migrationsverket har lyckats
              korta handläggningstiden och att de asylsökande då är så kort
              tid på förläggningarna att det inte går att ordna svenskundervisning
              för dem.
            </seg>
            <seg n="a9026737">
              Herr talman! Men här är kärnan. I lagen sägs det att verket ska
              ordna svenskundervisning, och i förarbetena sägs det att den ska
              anpassas till de praktiska förutsättningar som finns. Då är slutsatsen
              att man inte behöver göra någonting inte rimlig utifrån den lagstiftning
              som vi har i dag. Regeringen bör därför se till att introduktion
              i svenska språket erbjuds och att den anpassas efter den asylsökandes
              behov och vistelsetid i mottagningssystemet.
            </seg>
            <seg n="819105f7">
              Det är visserligen så att handläggningstiderna har kortats. Men
              ser vi till den fullständiga tid som den asylsökande uppehåller
              sig i mottagandesystemet kan det handla om 15 månader och upp
              till 18 månader i genomsnitt. Vissa befinner sig där mycket längre.
              Det finns ingen anledning att kasta bort dyrbar tid genom att
              låta den asylsökande vänta på att få börja lära sig svenska.
            </seg>
            <seg n="0fa5970f">
              Herr talman! Riksrevisionen tar i sin granskning också upp det
              faktum att endast drygt hälften av de asylsökande genomgår en
              hälsoundersökning, trots att det i lagen om hälso- och sjukvård
              åt asylsökande m.fl. sägs att landstingen ska erbjuda dem en sådan,
              om det inte är uppenbart obehövligt. Detta är ett faktum som regeringen
              över huvud taget inte kommenterar i sin skrivelse.
            </seg>
            <seg n="9314bea3">
              Att så många som möjligt av de asylsökande får genomgå en hälsoundersökning
              är i första hand viktigt för att minska onödigt psykiskt och fysiskt
              lidande för den person som det berör. Men hälsoundersökningar
              är också avgörande för att kunna upptäcka och behandla sjukdomar
              som annars kan försvåra de asylsökandes etablering i Sverige.
              Även ur ett folkhälsoperspektiv är det viktigt att asylsökande
              får tillgång till hälsoundersökning och behandling. Regeringen
              bör därför återkomma med förslag på hur man kan åtgärda de brister
              som Riksrevisionen påtalar, alltså att endast drygt hälften av
              de asylsökande genomgår den hälsoundersökning som de har rätt
              till enligt svensk lag.
            </seg>
            <seg n="f3e22b52">
              Det är dessa två punkter som Vänsterpartiet tycker är de viktigaste.
              Därmed yrkar jag bifall till Vänsterpartiets reservation 2.
            </seg>
          </u>
          <note type="speaker" n="16f73976">
            Anf. 148 FREDRIK LUNDH SAMMELI (S):
          </note>
          <u who="Q5966830" xml:id="i-05be53b8538206f9-0" n="1bd10c48">
            <seg n="c2f59395">
              Herr talman! Sverige ska vara en frizon för människor som är
              på flykt för sina liv och som söker trygghet och en ny framtid.
            </seg>
            <seg n="b4965d16">
              En väl fungerande flyktingmottagning förutsätter en helhetssyn
              på hela introduktionsarbetet, från asylprocess via uppehållstillstånd
              till egen försörjning. Just jobb och egen försörjning måste vara
              i fokus under hela introduktionstiden. Jobben är den gemensamma
              nyckeln för framtidstro och ett gott samhälle. En framgångsrik
              migrationspolitik är en politik som sätter jobben främst och full
              sysselsättning som mål även för dem som nyss har kommit hit. Jobb
              är vägen till ökad delaktighet och samhörighet i samhället, till
              integration, språkutveckling och självförsörjning som skapar tillväxt
              i vårt land.
            </seg>
            <seg n="5daa7203">
              Tyvärr biter sig arbetslösheten fast i Sverige. Regeringen har
              misslyckats arbetslösheten stiger och skolresultaten sjunker.
              Självklart spelar bristen på en nationell jobb- och utbildningspolitik
              roll för den enskilda kommunens möjligheter att klara ett välfungerande
              mottagande av flyktingar.
            </seg>
            <seg n="8d555b11">
              Det går inte att nog understryka att tiden för introduktion för
              den som kommer som flykting ska vara så kort som möjligt. För
              att lyckas krävs investeringar i språkutbildning, i validering
              av kunskaper, i kompletterande utbildning och i information och
              praktik om arbetsmarknadens möjligheter. Regeringens etableringsreform
              har inte haft den avsedda effekten och måste utvärderas.
            </seg>
            <seg n="7c276192">
              Herr talman! Dagens debatt har sin utgångspunkt i Riksrevisionens
              rapport om etableringsförberedande insatser för asylsökande, och
              jag yrkar bifall till förslaget i socialförsäkringsutskottets
              betänkande 14. Riksrevisionen lyfter i sina rekommendationer fram
              en rad viktiga punkter till regeringen och Migrationsverket, bland
              annat en bättre samverkan mellan myndigheter, en mer anpassad
              språkutbildning och ett stärkande av de sociala aspekterna av
              mottagandet. Det här är viktiga perspektiv som vi socialdemokrater
              delar.
            </seg>
            <seg n="b7021190">
              I skrivelsen finns det två områden som jag i dag särskilt vill
              lyfta fram.
            </seg>
            <seg n="6ffbbb8f">
              Det första handlar om alla de människor som i dag har fått uppehållstillstånd
              och ändå sitter fast i vårt asylsystem utan att bli kommunplacerade.
              Det är en förödande utveckling som måste brytas. Möjligheterna
              till arbete och egenförsörjning är en avgörande faktor för etablering.
              Vi kan inte ha tusentals personer som sitter fast i asylboenden
              i stället för att få påbörja sina liv som nya svenskar ute i våra
              kommuner.
            </seg>
            <seg n="e7c35864">
              Vi behöver få på plats ett nytt flyktingmottagande där alla Sveriges
              kommuner tar ett solidariskt ansvar. För att lyckas med den utmaningen
              krävs att regeringen vågar se att det finns reella problem kring
              mottagandet och förmår hantera dem. De flesta kommuner vill på
              ett aktivt sätt bidra till flyktingmottagandet så att nyanlända
              ges de bästa möjligheterna till etablering i form av boende, skola,
              jobb och annat samhällsliv, men de saknar stöd och förutsättningar
              för detta.
            </seg>
            <seg n="f9620e17">
              Här handlar det om att staten måste ta ett större ansvar. Mottagandet
              måste utvecklas, och Migrationsverkets ansvar gentemot kommunerna
              måste tydliggöras. Det handlar också om att återupprätta en statlig
              bostadspolitik som förhåller sig till verkligheten, det vill säga
              att Sverige växer. Regeringens obefintliga bostadspolitik är ett
              av de största hoten mot människors möjlighet till etablering.
            </seg>
            <seg n="2ed46f95">
              I väntan på att ett helhetsgrepp tas och får avsedd effekt har
              vi socialdemokrater föreslagit en solidaritetsbonus som på kort
              sikt kan ge avlastning för de kommuner som i dag tar det absolut
              största ansvaret för flyktingmottagandet. Det är landet Sverige
              som helhet som ska ta emot flyktingar och asylsökande, inte enskilda
              kommuner.
            </seg>
            <seg n="2e0280c0">
              Herr talman! Det andra handlar om de sociala aspekterna av mottagandet,
              där vi sedan tidigare driver att Migrationsverket måste ta ett
              större ansvar för sökandes sociala situation på fritiden. Det
              är ett arbete som mycket väl kan samordnas med kommuner och organiseras
              i samverkan med ideella organisationer. Vi socialdemokrater vill
              framöver se ett tydligare uppdrag till Migrationsverket att stödja
              kommunerna i arbetet med att stärka mottagningsverksamheten. Det
              handlar inte bara om bra boenden utan om ett helt samhälle, och
              det handlar om att den enskildes fritid måste fungera.
            </seg>
            <seg n="2ea4df8a">
              Herr talman! Kommunerna är en otroligt viktig spelare i mottagandet
              av nya svenskar. Även om staten tar ett finansiellt ansvar är
              det kommunerna som ska visa på värdskap, solidaritet och praktiskt
              mottagande i form av bostäder, skola och fritidsaktiviteter. Det
              krävs ett ökat nationellt ansvar för att stödja de kommuner som
              i dag tar detta ansvar, särskilt de kommuner som har ett stort
              flyktingmottagande. Det krävs också insatser för att alla Sveriges
              kommuner ska ta sitt solidariska ansvar.
            </seg>
            <seg n="fde1a8fb">
              Vi är dessutom övertygade om att kommunernas möjligheter att
              klara sitt ansvar skulle öka och bli enklare om det samtidigt
              fanns en regering som förde en politik för att våra företag ska
              kunna få tag på rätt utbildad arbetskraft samt om regeringen investerade
              i högskola och universitet, satsade på bristyrkesutbildningar
              och steg för steg såg till att Sverige nådde en världsledande
              kunskapsnivå.
            </seg>
            <seg n="12693a5d">
              Det behövs helt enkelt en socialdemokratisk regering som har
              fokus på jobb, företagande, forskning och kunskapsutveckling också
              för att nyanlända ska få en tydlig del i samhället och för att
              integrationen och etableringen ska gå snabbt och hålla ihop.
            </seg>
          </u>
          <note n="28bd50ac">
            I detta anförande instämde Tomas Eneroth, Annelie Karlsson och
            Kurt Kvarnström (alla S).
          </note>
          <note type="speaker" n="64e2a10b">
            Anf. 149 EVA LOHMAN (M):
          </note>
          <note n="286778fa">
            Herr talman! Jag börjar med att yrka bifall till utskottets förslag
            och avslag på motionerna.
          </note>
          <u who="Q4963441" xml:id="i-2aafc2bbb3154ab8-0" n="3a9c6fd7">
            <seg n="6a6841d8">
              Om man slår upp ordet etablerad i en ordbok kan man läsa att
              det betyder inarbetad, erkänd, stadgad, säkerställd. Det är precis
              vad etableringsreformen syftar till att man som nyanländ i Sverige
              ska få leva ett stadgat liv och säkerställa sin egen och sin familjs
              säkerhet och framtid.
            </seg>
            <seg n="b1f330da">
              Etableringsreformen syftar till att snabbt hjälpa människor in
              i arbete eller utbildning. Man upprättar tillsammans med Arbetsförmedlingen
              en individuell plan som består av insatser som ska underlätta
              framtida arbete, med allt vad det innebär av sfi och kunskap om
              det svenska samhället. Etableringsplanen gäller i två år, men
              den kan naturligtvis vara kortare beroende på invandrarens utbildning
              och tidigare kunskaper.
            </seg>
            <seg n="38814626">
              Rent praktiskt innebär reformen, som för övrigt trädde i kraft
              2010, att det samordnade ansvaret och ersättningen är lika för
              alla oavsett var i landet man bor. Före 2010 hade kommunerna ansvaret
              för vad som då kallades introduktion, vilket i dag heter etablering.
              Hur introduktionsprogrammen såg ut berodde dock lite grann på
              var man bodde, och vilken ersättning man fick berodde också på
              var i landet man bodde. Kommunerna hade alltså olika system. En
              av fördelarna med etableringsreformen är att det i dag ser likadant
              ut oavsett var man bor.
            </seg>
            <seg n="2525fa5d">
              En asylsökande och för övrigt alla som kommer till Sverige för
              att skapa sig en ny framtid för sig och sin familj vill snabbt
              bli självförsörjande, stå på egna ben och lära sig hur livet i
              Sverige fungerar vilka rättigheter och skyldigheter man har och
              hur människor lever sina liv i det här landet.
            </seg>
            <seg n="d891a85c">
              Etableringsreformen är fortfarande under uppbyggnad den passerade
              två år i december 2012 och ännu är det få personer som lämnat
              reformen. Vi kan dock redan nu konstatera att jobbperspektivet
              har blivit tydligare, även om mer behöver göras. Enkelt kan man
              kanske säga att etableringsreformen fortfarande är under uppbyggnad.
              Till exempel har regeringen möjliggjort för kommunerna att söka
              ersättning för att stärka och utveckla verksamheten med flyktingguider,
              och Migrationsverket har fått i uppdrag att utveckla språkstöd
              i form av teknisk utrustning, lokaler och handledare i svenska.
            </seg>
            <seg n="2b04feda">
              Mer behöver dock göras för att nyanlända snabbare ska komma i
              jobb och lära sig svenska. Språk och jobb är som bekant nyckeln
              till en lyckad integration. Det kan inte nog understrykas hur
              viktigt det är med arbete och egenförsörjning för att man ska
              få en bra framtid här i Sverige. Vi vet alla att arbete är bra
              och rätt för alla människor alla vill vi göra rätt för oss och
              delta i vår egen och våra anhörigas försörjning. På samma gång
              har vi en skyldighet att bidra till samhällets utveckling.
            </seg>
            <seg n="352edec1">
              Att få känna tryggheten i en arbetsgemenskap, att få en lön att
              leva på och att ha en framtid man kan påverka är vad etableringsreformen
              syftar till. Vi vet alla att vi behöver få vara delaktiga, behövda
              och en del i någonting som är större. På så sätt blir vi en del
              av samhället. Just därför är etableringsreformen en så viktig
              reform, för den handlar om att människor ska få ett värdigt liv
              här i det nya landet.
            </seg>
            <seg n="49179b15">
              Av de 1 728 personer som i dag har lämnat etableringsuppdraget
              är 18 procent, eller 313 personer, i arbete eller i högskoleutbildning.
              Ett stort antal personer är också i nystartsjobb, och en del jobbar
              i olika arbeten med stöd. Mycket mer behöver dock göras, men 614
              personer har lämnat i förtid alltså innan två år har gått och
              av dem har nästan hälften fått arbete eller påbörjat en högskoleutbildning.
              Fyra av tio har alltså fått arbete eller börjat studera på högskolan
              innan två år har gått, och det är ganska bra.
            </seg>
            <seg n="9c3331a3">
              Arbete är både bra och rätt för alla människor. Vi vill alla
              göra rätt för oss, och alla vill vi delta i vår egen och våra
              anhörigas försörjning. Samtidigt har vi också en skyldighet att
              bidra till samhällets utveckling.
            </seg>
            <seg n="fca09fdd">
              Herr talman! Arbete är den viktigaste grunden för ekonomisk och
              social välfärd för både enskilda och samhället. Därför är det
              viktigt att prioritera åtgärder som syftar till arbete och minskar
              utanförskapet. Just därför är etableringsreformen en av våra absolut
              viktigaste reformer.
            </seg>
          </u>
          <note n="80f190f2">
            I detta anförande instämde Gunilla Nordgren (M).
          </note>
          <note type="speaker" n="69bfbf2d">
            Anf. 150 CHRISTINA HÖJ LARSEN (V) replik:
          </note>
          <u who="Q4955459" xml:id="i-a5808bceeeb6c49f-1" n="a85bab71">
            <seg n="bc758df1">
              Herr talman! Jag måste begära ordet efter Eva Lohmans pedagogiska
              beskrivning av hur Moderaterna ser på arbete och språk som kärna
              i en lyckad inkludering. Vi i Vänsterpartiet har tidigare motionerat
              om och argumenterat för att asylsökande, alla asylsökande, ska
              ha rätt att arbeta under den period man får sin ansökan prövad.
              Så är det inte nu. Det tycker jag står lite i kontrast till det
              Eva Lohman så kraftfullt argumenterade för, nämligen att det är
              viktigt att genom arbete nå en inkludering.
            </seg>
            <seg n="9144d99d">
              Det vi nu diskuterar är rätten att lära sig det svenska språket,
              möjligheten att snabbt tillgodogöra sig det svenska språket och
              bli en del av samhället. Just de här två kärnfrågorna när det
              gäller att bli en del av samhället, jobb och språk, säger Moderaterna
              och deras borgerliga kamrater nej till. Varför?
            </seg>
          </u>
          <note type="speaker" n="f78f95a2">
            Anf. 151 EVA LOHMAN (M) replik:
          </note>
          <u who="Q4963441" xml:id="i-af37c99caafa26b5-0" n="3a9c6fd7">
            <seg n="b86c6308">
              Herr talman! Det finns oerhört bra program i dag, interaktiva
              dataprogram, för sfi, både för analfabeter och för högutbildade.
              Att ha en handledare som kan hjälpa till och förklara tror jag
              är ett bra sätt att börja sina svenskstudier. Det viktiga är ändå
              den sfi man får när man är kommunplacerad. Men om man kan börja
              läsa svenska redan tidigare är det jättebra. Så kommer det att
              bli; alla kommer att få den möjligheten.
            </seg>
            <seg n="3d96ada3">
              Vad gäller rätten att arbeta får man arbeta som asylsökande i
              dag om man kan styrka sin identitet.
            </seg>
          </u>
          <note type="speaker" n="45b13626">
            Anf. 152 CHRISTINA HÖJ LARSEN (V) replik:
          </note>
          <u who="Q4955459" xml:id="i-a5808bceeeb6c49f-2" n="a85bab71">
            <seg n="bd0b3030">
              Herr talman! Just det, om man kan styrka sin identitet. Eva Lohman
              vet mycket väl att det är omöjligt för väldigt många som söker
              asyl. Det är en del av den problematik de befinner sig i. Det
              är en del av krigets och konflikters realitet. Det är en fråga
              som vi har diskuterat ofta och där jag till och med tycker mig
              ha märkt någon liten ljusglimt av insikt om att det kanske är
              så att alla länder inte har ordning och reda i papperen. Det kanske
              är så att den enda möjligheten att komma till Europa är genom
              flyktingsmugglare, och dessa låter ofta inte de här personerna
              behålla sina dokument.
            </seg>
            <seg n="0cd93ef8">
              Det du säger är att människor som drabbats av flyktens realitet
              inte får arbeta. Det är fullständigt horribelt och märkligt när
              du samtidigt säger att arbete och språk är de viktigaste nycklarna
              till en lyckad inkludering.
            </seg>
            <seg n="843f7855">
              I betänkandet framgår att det väldigt mycket är upp till olika
              frivilligorganisationer att hjälpa till med språkinlärningen.
              Det är återigen ett tydligt exempel på hur borgerligheten i vanlig
              ordning rustar ned den gemensamma organiserade processen och i
              stället lämnar över till andra att ta hand om det som borde vara
              gemensamma välfärdsprocesser, däribland att få lära sig svenska.
            </seg>
          </u>
          <note type="speaker" n="1e157691">
            Anf. 153 EVA LOHMAN (M) replik:
          </note>
          <u who="Q4963441" xml:id="i-af37c99caafa26b5-1" n="3a9c6fd7">
            <seg n="0d7a286b">
              Herr talman! Vi rustar inte ned; vi kanske gör andra prioriteringar
              som vi tror fungerar bättre.
            </seg>
            <seg n="61cb1dec">
              Även om man börjar läsa svenska dag ett när man kommer är det
              inte alltid så effektivt därför att många och det vet Christina
              Höj Larsen har obehagliga erfarenheter med sig. Även om kroppen
              har landat och finns i Sverige har kanske själen inte hunnit med.
              Så länge båda inte är på plats är inlärningen ganska ineffektiv.
              Det vet jag av egen erfarenhet från sådan verksamhet i över 30
              år.
            </seg>
            <seg n="ead127dc">
              Vad gäller identiteten är det svårt med praktik och jobb om man
              inte kan styrka sin identitet och tala om vem man är. Det handlar
              om säkerhet till exempel på arbetsplatsen. Det handlar om försäkring
              om det händer en olycka, och så vidare. Så fort den asylsökande
              har gjort sin identitet trovärdig och fått ett LMA-kort finns
              det möjlighet att söka jobb eller få praktik.
            </seg>
          </u>
          <note n="7fe9bd98">
            Överläggningen var härmed avslutad.
          </note>
          <note n="84fa3b58">
            18 § Sjöfartstödets inriktning
          </note>
          <note n="508df575">
            Föredrogs
          </note>
          <note n="4396f3dd">
            Tredje vice talmannen konstaterade att ingen talare var anmäld.
          </note>
          <note n="95c05e0e">
            19 § Bordläggning och beslut om förlängd motionstid
          </note>
          <note n="d2b005e7">
            Anmäldes och bordlades
          </note>
          <note n="3503cdbc">
            Kammaren biföll talmannens förslag att motionstiden för ovanstående
            skrivelse och redogörelse skulle förlängas till onsdagen den 25
            september.
          </note>
          <note n="926a7492">
            20 § Anmälan om interpellation
          </note>
          <note n="e77c53da">
            Anmäldes att följande interpellation framställts
          </note>
          <note n="d3fb583b">
            den 14 juni
          </note>
          <note n="e9493fc3">
            Ingela Nylund Watz
          </note>
          <note n="eba4d36d">
            Interpellationen redovisas i bilaga som fogats till riksdagens
            snabbprotokoll tisdagen den 25 juni.
          </note>
          <note n="8e69b488">
            21 § Anmälan om frågor för skriftliga svar
          </note>
          <note n="cceaf066">
            Anmäldes att följande frågor för skriftliga svar framställts
          </note>
          <note n="8be9588d">
            den 17 juni
          </note>
          <note n="85bbb6fb">
            Fredrik Lundh Sammeli
          </note>
          <note n="73b3edb6">
            Suzanne Svensson
          </note>
          <note n="d76ee4f2">
            Agneta Luttropp
          </note>
          <note n="a0923e0e">
            Frågorna redovisas i bilaga som fogats till riksdagens snabbprotokoll
            tisdagen den 25 juni.
          </note>
          <note n="2cfa3699">
            22 § Anmälan om skriftligt svar på fråga
          </note>
          <note n="c91fce18">
            Anmäldes att skriftligt svar på följande fråga inkommit
          </note>
          <note n="8be9588d">
            den 17 juni
          </note>
          <note n="e2960557">
            Anita Brodén
          </note>
          <note n="a8e10765">
            Svaret redovisas i bilaga som fogats till riksdagens snabbprotokoll
            tisdagen den 25 juni.
          </note>
          <note n="0c9ea5a8">
            23 § Kammaren åtskildes kl. 18.36.
          </note>
          <note n="0182d7ef">
            Förhandlingarna leddes
          </note>
          <note n="75c25f2d">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
