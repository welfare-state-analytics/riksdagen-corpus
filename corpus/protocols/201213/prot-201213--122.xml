<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201213</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201213</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--122</head>
          <docDate when="2013-06-13">2013-06-13</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2012/13:122
          </note>
          <note>
            Torsdagen den 13 juni
          </note>
          <note>
            Kl. 09:00 - 16:18
          </note>
          <note>
            1 § Justering av protokoll
          </note>
          <note>
            Justerades protokollet för den 7 juni.
          </note>
          <note>
            2 § Meddelande om ändring i kammarens sammanträdesplan
          </note>
          <note>
            Andre vice talmannen meddelade att val till Nordiska rådets svenska
            delegation skulle äga rum tisdagen den 18 juni kl. 9.00 .
          </note>
          <note>
            3 § Anmälan om protokollsutdrag från utskott
          </note>
          <note>
            Andre vice talmannen anmälde att ett utdrag ur prot. 2012/13:38
            för tisdagen den 11 juni i ärende om subsidiaritetsprövning av
            EU-förslag inkommit från miljö- och jordbruksutskottet.
          </note>
          <note>
            4 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2012/13:460
          </note>
          <note>
            Interpellation 2012/13:460 Samhällets ansvar för en lyckad skolgång
          </note>
          <note>
            Interpellationen kommer att besvaras onsdagen den 26 juni 2013.
          </note>
          <u>
            <seg>
              Skälet till dröjsmålet är sedan tidigare inbokade resor och engagemang
              samt att det varit fullt på listan vid tidigare interpellationstillfällen
              inom svarstiden.
            </seg>
          </u>
          <note>
            Jan Björklund
          </note>
          <note>
            Interpellation 2012/13:466
          </note>
          <note>
            Interpellation 2012/13:466 Nedskärningarna på Högskolan Dalarna
          </note>
          <note>
            Interpellationen kommer att besvaras onsdagen den 26 juni 2013.
          </note>
          <u>
            <seg>
              Skälet till dröjsmålet är sedan tidigare inbokade resor och engagemang
              samt att det varit fullt på listan vid tidigare interpellationstillfällen
              inom svarstiden.
            </seg>
          </u>
          <note>
            Jan Björklund
          </note>
          <note>
            Interpellation 2012/13:467
          </note>
          <u>
            <seg>
              Interpellation 2012/13:467 Svenska elevers tillgång till digitala
              lärverktyg och öppna lärresurser
            </seg>
          </u>
          <note>
            Interpellationen kommer att besvaras torsdagen den 27 juni 2013.
          </note>
          <u>
            <seg>
              Skälet till dröjsmålet är sedan tidigare inbokade resor och engagemang
              samt att det varit fullt på listan vid tidigare interpellationstillfällen
              inom svarstiden.
            </seg>
          </u>
          <note>
            Jan Björklund
          </note>
          <note>
            Interpellation 2012/13:481
          </note>
          <note>
            Interpellation 2012/13:481 Ökat söktryck till Malmö högskola
          </note>
          <note>
            Interpellationen kommer att besvaras torsdagen den 27 juni 2013.
          </note>
          <u>
            <seg>
              Skälet till dröjsmålet är sedan tidigare inbokade resor och engagemang
              samt att det varit fullt på listan vid tidigare interpellationstillfällen
              inom svarstiden.
            </seg>
          </u>
          <note>
            Jan Björklund
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 5 september
          </note>
          <note>
            6 § Genomförande av direktivet om sanktioner mot arbetsgivare
            och genomförande av blåkortsdirektivet
          </note>
          <note>
            Föredrogs
          </note>
          <note type="speaker">
            Anf. 1 EVA-LENA JANSSON (S):
          </note>
          <u>
            <seg>
              Herr talman! Jag vill börja med att yrka bifall till reservation
              1 när det gäller SfU8 Genomförande av direktivet om sanktioner
              mot arbetsgivare och till reservation 1 när det gäller SfU13 Genomförande
              av blåkortsdirektivet .
            </seg>
          </u>
          <u>
            <seg>
              Herr talman! I dag har vi ett arbetskraftssystem som gör det
              möjligt för människor från länder utanför EU att komma till vårt
              land och arbeta. Rörlighet över gränser är bra, och vi vill att
              Sverige ska vara ett öppet land. Vad vi inte vill ha är dock en
              situation med jobbtrafficking, lönedumpning och utnyttjande av
              människor i utsatta situationer, något vi dess värre har fått
              se många exempel på i rapporter från fackförbund och reportage
              i medierna. Vi har också sett hur papperslösa utnyttjas genom
              att exploateras på arbetsmarknaden.
            </seg>
          </u>
          <u>
            <seg>
              Vi har i debatten kring arbetskraftsinvandring varit tydliga
              med att vi vill ha skärpta regler med efterhandskontroll av skatter
              och avgifter via Skatteverket, kontroll av företagen och bindande
              anställningsavtal för att stärka den enskilde arbetstagaren. I
              dag vet vi att arbetskraftstillstånd utfärdas på falska grunder.
              Det förekommer till och med uppgifter om att dessa kan köpas.
              EU:s direktiv om sanktioner mot arbetsgivare är viktigt för att
              ordning och reda på arbetsmarknaden ska kunna upprätthållas och
              för att inte seriösa arbetsgivare slås ut av oseriösa företag
              eller enskilda.
            </seg>
          </u>
          <u>
            <seg>
              Herr talman! Det ena betänkandet vi nu hanterar handlar om att
              införa sanktioner mot arbetsgivare som anställer personer som
              vistas utan tillstånd i landet. Arbetsgivaren ska kunna dömas
              till böter eller, vid försvårande omständigheter, fängelse. Arbetsgivaren
              ska också kunna fråntas sin rätt till alla offentliga stöd, bidrag
              och förmåner under fem års tid samt bli återbetalningsskyldig
              för offentliga stöd, bidrag och förmåner som betalats ut i upp
              till tolv månader innan brottet kom till polisens kännedom.
            </seg>
          </u>
          <u>
            <seg>
              Dessutom föreslås att den som anlitar en underentreprenör ska
              se till att underentreprenören inte utför arbetena med hjälp av
              anställda som vistas i landet utan tillstånd. Även det här har
              vi sett rapporter om i medierna stora, kända företag som exempelvis
              McDonalds har haft underentreprenörer vars anställda har fått
              mycket dåliga villkor och dessutom inte haft tillstånd att vara
              här.
            </seg>
          </u>
          <u>
            <seg>
              För oss är det också särskilt viktigt att den person som har
              varit anställd ska få rätt till lön och ersättning för det arbete
              han eller hon har utfört. Personen ska också kunna beviljas uppehållstillstånd
              vid en begäran om ersättning. Grundläggande skyddsregler inom
              arbetsrätt och arbetsmiljö kan tillämpas, och grundläggande rättigheter
              som föreningsfrihet och därmed rätten att organisera sig fackligt
              gäller oavsett om personen har tillstånd att vistas i landet eller
              ej.
            </seg>
          </u>
          <u>
            <seg>
              Herr talman! Det fanns en utredning som lade fram förslag redan
              2010, och man kan fråga sig varför det egentligen har dröjt så
              länge för regeringen att få detta på plats. Till skillnad från
              utredningens förslag väljer dock regeringen och även utskottets
              majoritet att använda begreppet minimilön i stället för lön och
              ersättning i enlighet med tillämpligt svenskt kollektivavtal.
              Det kan tyckas vara en liten, obetydlig detalj, men det har i
              tidigare lagstiftning visat sig att det är just de små detaljerna
              som kan få stora konsekvenser för den enskilde.
            </seg>
          </u>
          <u>
            <seg>
              Om regeringen och den borgerliga majoriteten tillsammans med
              Miljöpartiet vill stå bakom den svenska modellen anser vi socialdemokrater
              att de inte kan välja bort enskilda delar.
            </seg>
          </u>
          <u>
            <seg>
              Herr talman! Det andra betänkandet, om genomförande av blåkortsdirektivet,
              handlar om införandet av ett uppehållstillstånd och ett arbetstillstånd
              för högkvalificerad anställning för tredjelandsmedborgare, det
              vill säga personer utanför EU. För att beviljas ett EU-blåkort
              krävs bland annat att lönen är minst en och en halv gång den genomsnittliga
              bruttoårslönen i Sverige och att personen har en högskoleutbildning
              eller fem års motsvarande yrkeserfarenhet.
            </seg>
          </u>
          <u>
            <seg>
              Vid införandet av detta direktiv väljer dock utskottsmajoriteten
              att följa regeringens förslag också i den här frågan och även
              här föreslå att det ska vara ett anställningserbjudande som ligger
              till grund för ansökan inte ett bindande anställningsvillkor.
              Det är alltså samma regler som finns för dagens arbetskraftsinvandring
              och som vi har sett användas som ett kryphål av oseriösa arbetsgivare.
              Det försvagar den anställdes förhandlingsposition.
            </seg>
          </u>
          <u>
            <seg>
              Det här är en kritik som har framförts inte bara av oss och Vänsterpartiet
              utan också av fackföreningar runt om i Sverige. TCO framhåller
              i sitt remissvar att en arbetsgivare kan lova en sak i tillståndsprocessen
              och sedan skriva något helt annat i ett anställningskontrakt utan
              att arbetstagaren vid en eventuell tvist kan åberopa den högre
              lönen. Varför Miljöpartiet väljer att backa upp regeringspartierna
              när det gäller regler som försvagar den enskilde är svårbegripligt.
            </seg>
          </u>
          <u>
            <seg>
              Herr talman! Den globaliserade brottsligheten och människohandeln
              leder till utsatthet och beroendeställning för många människor.
              Detta utgör en politisk utmaning såväl för Sverige och EU som
              för övriga världen. Orättvisa ekonomiska villkor och avsaknaden
              av demokrati är några förutsättningar för människohandel, och
              framtida åtgärder bör därför sikta på att minska klyftor och stärka
              demokratin.
            </seg>
          </u>
          <u>
            <seg>
              Att skapa lagliga vägar in i EU är en viktig del för att ge fler
              människor möjlighet till arbete på vår kontinent. Vi vill framhålla
              att människor som kommer till Sverige inte ska kunna utnyttjas
              som billig arbetskraft med usla arbetsvillkor. Svenska kollektivavtal
              ska gälla på svensk arbetsmarknad. Därför, herr talman, måste
              jag säga att det är tråkigt att de borgerliga partierna och Miljöpartiet
              trots upprepade varningar från både LO och TCO fortsätter att
              skapa hål som sakta men säkert punkterar den svenska modellen.
            </seg>
          </u>
          <note type="speaker">
            Anf. 2 DAVID LÅNG (SD):
          </note>
          <u>
            <seg>
              Herr talman! Det är nog ingen hemlighet för någon att Sverigedemokraterna
              har starka synpunkter på att beslut som ska gälla i Sverige tas
              i utlandet och att lagar som stiftas i Sverige mer eller mindre
              har trugats på oss från EU.
            </seg>
          </u>
          <u>
            <seg>
              Sveriges riksdag kom som bekant till efter ett uppror bland den
              svenska allmogen. Det var ett uppror som berodde just på att beslut
              i Sverige togs av främmande makter. Detta folkliga uppror leddes
              av Engelbrekt Engelbrektsson, och i en hyllningsdikt till hans
              ära står det bland annat: Aldrig skall ditt fosterland bli byte
              i inkräktarens hand, ej lagar på oss trugas.
            </seg>
          </u>
          <u>
            <seg>
              Även Gustav Vasa sade en del tänkvärda ord i sitt avskedstal
              till Sveriges riksdag år 1560. Han sade: De som till åren komna
              äro hava de själva sett huru som fäderneslandet uti stort betryck
              och elände fordom varit under främmande herrskap och konungar.
            </seg>
          </u>
          <u>
            <seg>
              År 1560 var man alltså tvungen att vara till åren kommen för
              att minnas att Sverige hade lytt under utländska makthavare, men
              i dag år 2013 är det en högst levande realitet för alla svenskar.
              Sverige har i det avseendet gått bakåt i utvecklingen. Det har
              vi gjort därför att Sveriges nuvarande regering och även de rödgröna
              oppositionspartierna i allt större utsträckning valt att acceptera
              att lagar i dag trugas på det svenska folket från utlandet och
              att Sverige åter hamnar under främmande herrskap och kanske inte
              konungar men väl byråkrater.
            </seg>
          </u>
          <u>
            <seg>
              Det faktum att Sverige tar direktiv från utlandet är principiellt
              fel och ett avsteg från vår nationella suveränitet och det självbestämmande
              som vi har kämpat oss till under århundraden.
            </seg>
          </u>
          <u>
            <seg>
              Herr talman! Hur ställer man sig då till EU-direktiv som i sak
              är ett steg i rätt riktning? Vi debatterar två sådana just nu.
              Det är betänkande 8 som handlar om sanktioner mot företag som
              anställer illegal arbetskraft och betänkande 13 om blåkortsdirektivet.
              Jag skulle vilja redogöra för Sverigedemokraternas syn på dessa
              i tur och ordning.
            </seg>
          </u>
          <u>
            <seg>
              Direktivet om sanktioner mot företag som anställer illegal arbetskraft
              sändes till oss som ett så kallat minimidirektiv, det vill säga
              att nivåer på sanktioner och andra bestämmelser ska vara satta
              på en minsta gemensamma nivå för medlemsländerna.
            </seg>
          </u>
          <u>
            <seg>
              Tyvärr har regeringen valt att ta fasta på ordet mini. Vi har
              nu en möjlighet att påverka företagare med avskräckande sanktioner
              för att kanske inte helt upphöra med ohederligt beteende men åtminstone
              minska problemen med dessa.
            </seg>
          </u>
          <u>
            <seg>
              Grunden till en effektiv lösning är att göra den upplevda risken
              med att anställa illegala invandrare högre än den förväntade förtjänsten.
              Låga löner, undanhållen skatt och orimliga arbetsvillkor är några
              exempel på hur en företagare kan vinna ekonomiskt på att anställa
              illegala utlänningar. Det kan handla om väldigt mycket pengar
              att vinna på det. Det måste man ha klart för sig när man sätter
              upp nivåer för sanktionerna.
            </seg>
          </u>
          <u>
            <seg>
              Ett halvt prisbasbelopp på upp till tre månader och därefter
              ett helt prisbasbelopp avskräcker inte i tillräcklig omfattning.
              Det är också tråkigt att regeringen inte inser allvaret i dessa
              brott. Det är brott mot både samhället och individen.
            </seg>
          </u>
          <u>
            <seg>
              I dag kan man i allvarliga fall dömas till fängelse för skattebrott.
              Men regeringen verkar inte ha insett att företagare som anställer
              illegal arbetskraft också gör sig skyldiga till skattebrott eftersom
              regeringen har föreslagit lägre sanktionsnivåer. Anställer man
              illegala och inte anmäler det till Skatteverket och de inte betalar
              skatt är det också skattebrott.
            </seg>
          </u>
          <u>
            <seg>
              Sverigedemokraterna föreslår därför att dessa lagbrott ska kunna
              ge ekonomiska sanktioner på upp till tre prisbasbelopp, fängelse
              upp till sex år, återkallad F-skatt, speciellt vid grova fall,
              och ett fullständigt betalningsansvar för alla kostnader som rör
              utlänningens återresa med mera.
            </seg>
          </u>
          <u>
            <seg>
              Att som regeringen hävda att återvändandekostnaderna ryms i de
              föreslagna sanktionsnivåerna är direkt felaktigt. Enligt Kriminalvårdens
              årsredovisning 2008 framkom tydligt att den samlade genomsnittliga
              kostnaden för återvändandet av dessa människor är 60 00066 000
              kronor beroende på om det är Kriminalvården eller Migrationsverket
              som hanterar ärendet och inte runt de 12 000 kronor som regeringen
              hävdar.
            </seg>
          </u>
          <u>
            <seg>
              Det finns också en annan aspekt i det hela. Så länge billig arbetskraft
              kommer hit från tredjeland kommer det alltid att finnas oseriösa
              företag som är villiga att utnyttja dessa för egen vinning. Vi
              måste också få individerna att förstå att en illegal anställning
              inte är godtagbart i Sverige. Att komma hit och arbeta illegalt
              ska inte bli en gräddfil för uppehållstillstånd.
            </seg>
          </u>
          <u>
            <seg>
              Regeringen föreslår att vid behov ska individen kunna få förlängt
              tillfälligt uppehållstillstånd från en förundersökningsledare.
              Det är naturligtvis viktigt att polisen kan få tillgång till all
              nödvändig bevisning. Men det måste också finnas en konkret gräns.
              Sverigedemokraternas förslag är att vi på önskan från en förundersökningsledare
              endast beviljar tillfälligt förlängt uppehållstillstånd på max
              en månad i taget.
            </seg>
          </u>
          <u>
            <seg>
              Vi måste också belysa förutsättningarna för att sanktioner över
              huvud taget ska kunna utdelas. Det måste finnas en omfattande
              kontrollverksamhet. Med regeringens förslag på sex rikstäckande
              årsarbetskrafter som ryms inom nuvarande anslag till polisen kommer
              nog inte mycket att hända, och risken att dessa företag blir påkomna
              blir tämligen obefintlig.
            </seg>
          </u>
          <u>
            <seg>
              Vårt förslag är att ge Skatteverkets kontrollanter befogenheter
              att göra dessa kontroller på plats. I dag genomför de redan 32
              000 kontroller årligen, de flesta av dem genom arbetsplatsbesök.
              Syftet i dag är främst att följa upp att kassaregisterlagen efterlevs.
              Men vi anser att de även ska kunna kontrollera att de anställda
              arbetar legalt och att de har arbetstillstånd.
            </seg>
          </u>
          <u>
            <seg>
              Herr talman! Vår följdmotion befäster direktivets ursprungliga
              syfte, att avskräcka företagen från att utnyttja såväl utlänningar
              från tredjeland som svenska staten.
            </seg>
          </u>
          <u>
            <seg>
              Herr talman! Beträffande blåkortsdirektivet, betänkande 13, vill
              jag påminna om att vi i Sverige har en arbetslöshet på 8,7 procent.
              Det motsvarar ungefär 450 000 personer som kan arbeta men som
              inte har ett jobb att gå till. Trots detta tävlar de övriga riksdagspartierna
              om vem som kan prata sig varmast för arbetskraftsinvandringen.
            </seg>
          </u>
          <u>
            <seg>
              Om man ser på den arbetskraft som kommer hit har vi en absolut
              majoritet av lågkvalificerad sådan. Det kan handla om jordbruksarbetare,
              restaurangbiträden, byggnadsarbetare, lagerpersonal med flera.
              Listan kan göras lång. Jag hittade för övrigt listan på Migrationsverkets
              hemsida i en rapport från 2010.
            </seg>
          </u>
          <u>
            <seg>
              Sådan arbetskraft har vi ingen brist på i dag, tvärtom. Med en
              massarbetslöshet bland ungdomar och med en sammanlagd arbetslöshet
              på 8,7 procent har vi en enorm arbetskraftsreserv att ta av.
            </seg>
          </u>
          <u>
            <seg>
              Sverigedemokraterna är kritiskt inställda till en generell arbetskraftsinvandring.
              Vår inställning är att arbetskraftsinvandring främst är ett sätt
              att tillfälligt kompensera för en dåligt fungerande matchning
              på den svenska arbetsmarknaden, det vill säga utbildningar kontra
              efterfrågan på arbetskraft. Men det kan också vara en metod att
              ta till när antalet arbetstillfällen tillfälligt blir större än
              arbetskraften i landet. I dag har vi motsatt problem.
            </seg>
          </u>
          <u>
            <seg>
              Med detta sagt vill vi inte stänga dörren helt till en kvalitativ
              men kvantitativt begränsad arbetskraftsinvandring i de yrken där
              det råder en tydlig brist på arbetskraft. Blåkortsdirektivet riktar
              sig just mot högkvalificerad arbetskraft från tredjeland. Som
              helhet finner vi en del positiva aspekter i direktivet. Dess värre
              har regeringen, i syfte att införliva det i svensk lag, misstolkat
              eller medvetet underminerat vissa förutsättningar som vi i Sverigedemokraterna
              ser som centrala för att blåkortsdirektivet ska få en positiv
              effekt.
            </seg>
          </u>
          <u>
            <seg>
              För det första måste blåkortsdirektivet såväl som all arbetskraftsinvandring
              baseras på behov. Att medvetet fylla på antalet arbetstagare när
              vi redan har 450 000 arbetslösa kan inte sägas vara annat än ett
              hån mot de svenskar som kommer att bli förbigångna av utlänningar.
            </seg>
          </u>
          <u>
            <seg>
              För det andra måste arbetstagaren kunna försörja sig och en eventuell
              familj. Med detta menar vi i likhet med direktivet att denne ska
              kunna visa upp en lön motsvarande en och en halv gånger genomsnittslönen
              för yrket. Dock vill vi göra ett tillägg att det ytterligare ska
              krävas en medelinkomst för varje arbetslös vuxen i hushållet utöver
              den arbetande. Det ska också krävas en ordnad bostad och inte
              minst privata sjukförsäkringar med mera.
            </seg>
          </u>
          <u>
            <seg>
              För det tredje måste vi kunna kontrollera att den högkvalificerade
              verkligen är högkvalificerad. Regeringen menar att det räcker
              med fem års yrkeserfarenhet, men vi menar att det också ska krävas
              en examen från universitet eller annat motsvarande lärosäte utöver
              yrkeserfarenheten.
            </seg>
          </u>
          <u>
            <seg>
              Utöver dessa krav för att uppnå effektivitet med systemet, såsom
              syftet formuleras från EU, vill jag också lyfta fram följande
              skillnader från regeringens förslag.
            </seg>
          </u>
          <u>
            <seg>
              Regeringen menar att en anställd efter fyra års anställning och
              vistelse i Sverige sedan kan beviljas permanent uppehållstillstånd.
              Det menar Sverigedemokraterna bör strykas. Vi vill inte ha en
              situation där en anställd förvisso presterar och levererar i fyra
              år men sedan undgår kraven och skälen till att vara här. Bara
              för att en individ är högkvalificerad innebär det inte att den
              behöver livslång bosättning i Sverige. Blåkortsdirektivet ska
              inte bli en gräddfil till permanent uppehållstillstånd.
            </seg>
          </u>
          <u>
            <seg>
              Regeringen menar också att det är acceptabelt att arbetstagaren
              blir erbjuden och tar anställning på ett företag som tidigare
              har fått sanktioner utdelade mot sig. Det menar vi ska vara skäl
              för avslag eftersom risken finns att ett företag som har erhållit
              sanktioner begår samma handlingar igen eller att vederbörande
              inte kan leva upp till den utlovade lönen och anställningens längd.
              Det är viktigt inte minst för individens trygghet.
            </seg>
          </u>
          <u>
            <seg>
              Herr talman! Sverigedemokraterna är inte motståndare till blåkortsdirektivet.
              Det är, som jag nämnde tidigare, ett i grunden bra verktyg för
              att hantera arbetskraftsinvandring. Dagens arbetskraftsinvandring
              är för stor och för snedvriden. Det är inte lågkvalificerad arbetskraft
              Sverige behöver utan vid behov speciell spetskompetens.
            </seg>
          </u>
          <u>
            <seg>
              Det vi är motståndare till är regeringens urvattning av blåkortsdirektivet
              som sannolikt kommer att ta bort många av de positiva effekter
              som direktivet var menat att ge.
            </seg>
          </u>
          <note>
            Herr talman! Sverigedemokraterna står bakom samtliga sina reservationer
            i båda betänkandena, men för tids vinnande yrkar jag bifall endast
            till följande: i betänkande 8 reservationerna 5 och 7 samt i betänkande
            13 reservationerna 3 och 5.
          </note>
          <note type="speaker">
            Anf. 3 EVA-LENA JANSSON (S) replik:
          </note>
          <u>
            <seg>
              Herr talman! Det är inte alla dagar som någon citerar Gustav
              Vasa och Engelbrekt här i talarstolen, så man blir en smula förvånad.
            </seg>
          </u>
          <u>
            <seg>
              Jag hade en annan uppfattning i samband med folkomröstningen
              men har alltid accepterat majoritetsbeslut av svenska folket.
              I det här fallet har vi gått med i Europeiska unionen och har
              att förhålla oss till det. Sverigedemokraterna har i många olika
              sammanhang här i kammaren varit med om att rösta för att överföra
              makt till EU, så jag har lite svårt att förstå den invändning
              som David Lång började med.
            </seg>
          </u>
          <u>
            <seg>
              Jag har en fråga angående Sverigedemokraternas synpunkter. Det
              jag och Socialdemokraterna har försökt beskriva är att många av
              de personer som kommer till Sverige och har blivit hitlurade på
              falska premisser får en starkare ställning genom sanktioner mot
              arbetsgivare. Dessutom efterfrågar vi andra saker från regeringen.
            </seg>
          </u>
          <u>
            <seg>
              Men när det gäller Sverigedemokraternas synpunkt verkar det som
              om man inte vill ge just denna starkare ställning till den enskilde
              individ som utnyttjas av arbetsgivarna. Min fråga till David Lång
              är: Varför då?
            </seg>
          </u>
          <note type="speaker">
            Anf. 4 DAVID LÅNG (SD) replik:
          </note>
          <u>
            <seg>
              Herr talman! Jag vet inte hur Eva-Lena Jansson har tolkat Sverigedemokraternas
              förslag. Det är klart att individer får starkare ställning om
              man ökar sanktionerna mot de företag som begår brott. De företag
              som utnyttjar människor ska naturligtvis straffas för det. Det
              finns ganska starka skäl att tro att de kommer att bli mindre
              benägna att göra det med tydligare sanktioner.
            </seg>
          </u>
          <u>
            <seg>
              Sverigedemokraterna har lagt fram ganska omfattande förslag i
              en följdmotion till propositionen. Jag menar att det stärker individernas
              ställning i det avseendet att det kommer att bli ett minskat utnyttjande
              av människor från företagens sida.
            </seg>
          </u>
          <note type="speaker">
            Anf. 5 EVA-LENA JANSSON (S) replik:
          </note>
          <u>
            <seg>
              Herr talman! Om jag har läst Sverigedemokraternas reservation
              rätt yrkar Sverigedemokraterna att en person ska kunna få uppehållstillstånd
              bara en månad i taget, inte tre månader, som föreslås. Dessutom
              motsätter man sig lönegarantin, möjligheten att faktiskt få ersättning
              för tre månader, preskriptionstiden.
            </seg>
          </u>
          <u>
            <seg>
              Då stärker man inte individens ställning. Det är uppenbart att
              man ger individen mindre möjligheter att hävda sina ersättningskrav.
            </seg>
          </u>
          <u>
            <seg>
              Jag har alltså lite svårt att förstå David Långs resonemang.
              Du får gärna förklara hur ni tänkte.
            </seg>
          </u>
          <note type="speaker">
            Anf. 6 DAVID LÅNG (SD) replik:
          </note>
          <u>
            <seg>
              Herr talman! Jag redogjorde väl i viss mån för hur vi tänkte.
              Man kan inte låta folk komma hit, begå brott och sedan komma hem
              och visa för sina släktingar och vänner hur mycket pengar man
              har tjänat på att bryta mot lagen i Sverige. Men som vi säger
              fokuserar vi på sanktioner mot arbetsgivarna.
            </seg>
          </u>
          <u>
            <seg>
              Jag har naturligtvis full förståelse för att Eva-Lena Jansson
              och Socialdemokraterna är kritiska mot Sverigedemokraternas politik.
              Det är de ju nästan alltid. Men jag skulle i så fall kunna kontra
              med att ställa mig frågande till Socialdemokraternas frånvaro
              av oppositionspolitik. I praktiskt taget alla sammanhang där det
              gäller invandring inklusive detta fall lyser Socialdemokraternas
              oppositionspolitik med sin frånvaro. De köper regeringens politik
              ganska rakt av från början till slut.
            </seg>
          </u>
          <note type="speaker">
            Anf. 7 CHRISTINA HÖJ LARSEN (V):
          </note>
          <u>
            <seg>
              Herr talman! När vi i dag debatterar genomförande av blåkortsdirektivet
              och genomförande av direktivet om sanktioner mot arbetsgivare
              kommer vi inte runt att också diskutera och debattera borgerlighetens
              syn på arbetskraftsinvandring. Det är ju denna syn som löper som
              en tydlig argumentationslinje genom dessa båda betänkanden.
            </seg>
          </u>
          <u>
            <seg>
              Låt mig först helt klart och tydligt i kontrast till föregående
              talare och med helt nutida röst säga att problemet med arbetskraftsinvandring
              inte är att det kommer för många människor. Problemen är, som
              vi i Vänsterpartiet ser det, de förutsättningar som människor
              tvingas arbeta under. Det är den diskussionen som vi tar i dag.
            </seg>
          </u>
          <u>
            <seg>
              Låt mig också säga att det naturligtvis är glädjande att det
              nu ska finnas viss möjlighet till sanktioner mot arbetsgivare
              som skrupelfritt utnyttjar migrerad arbetskraft. Det är också
              mycket glädjande att dessa arbetare också får möjlighet att ta
              del av lönegaranti och så vidare.
            </seg>
          </u>
          <u>
            <seg>
              Problemet är dock att regeringen och Miljöpartiet i vanlig ordning
              skruvar lite på kontroll och uppföljning och i dessa fall också
              skapar vissa möjligheter för böter för oseriösa arbetsgivare men
              fortsatt väljer att blunda för de grundläggande orimligheter som
              finns i arbetskraftsinvandringsreformen och som gör att en grupp
              människor i Sverige i dag dagligen lever i rättslöshet.
            </seg>
          </u>
          <u>
            <seg>
              Herr talman! Vi vet att den nuvarande arbetskraftsinvandringslagstiftningen
              kom till stånd genom en överenskommelse mellan den borgerliga
              regeringen och Miljöpartiet. Lagstiftningen präglas av en rätt
              välkänd borgerlig strategi: att lägga alla risker och allt ansvar
              på arbetstagaren och underlätta för arbetsgivaren att välja och
              vraka bland arbetskraft och göra sig av med den när det passar.
            </seg>
          </u>
          <u>
            <seg>
              Sedan lagändringen genomfördes har vi sett exempel på hur thailändska
              bärplockare och skogsarbetare från Kamerun lurats på löner och
              erbjudits vidriga arbetsförhållanden. Från fackligt håll får vi
              rapporter om ett stort antal arbetsgivare som bryter mot både
              krav på avtalsenliga löner, arbetstidslagstiftning och arbetsmiljölagstiftning.
            </seg>
          </u>
          <u>
            <seg>
              Facket berättar för oss om arbetare från hela världen som har
              betalat stora summor till mellanhänder för ett arbetstillstånd
              och först utlovats kollektivavtalsenlig lön och rimliga arbetsvillkor
              men sedan vid ankomsten till Sverige fått löner långt under miniminivå,
              varit tvungna att bo hos arbetsgivaren och jobba ändlösa pass.
              Facket berättar också för oss om frustrationen över att inte kunna
              hjälpa dessa utsatta människor, att inte ha möjlighet att fullfölja
              ett viktigt fackligt arbete som kan gagna just den som är utsatt.
            </seg>
          </u>
          <u>
            <seg>
              Så länge arbetstillståndet kopplas till en enskild arbetsgivare
              och så länge arbetstillståndet inte baseras på ett bindande arbetserbjudande
              är det ju alltid arbetstagaren som får ta konsekvenserna av oseriösa
              arbetsgivares regelbrott. Klagar arbetstagaren på villkoren är
              det han eller hon som får sitt tillstånd indraget om man inte
              lyckas hitta ett nytt arbete inom ett par månader, och det är
              många av oss här som inte klarar det. Arbetsgivaren kan nästan
              ostraffat fortsätta utnyttja ny utomeuropeisk arbetskraft. Därför
              är det ett viktigt litet framsteg att det ändå blir vissa sanktioner.
            </seg>
          </u>
          <u>
            <seg>
              Vi har diskuterat det här ett otal gånger de senaste två åren.
              Jag vet också hur argumentationen låter från ert håll. Inte sällan
              har Vänsterpartiet och andra delar av arbetarrörelsen anklagats
              för att vara protektionistiska och nationalistiska när vi har
              hävdat att all arbetskraft på den svenska arbetsmarknaden ska
              omfattas av samma rättigheter och samma regelverk.
            </seg>
          </u>
          <u>
            <seg>
              Jag tycker att det är en ohederlig beskrivning av oss.
            </seg>
          </u>
          <u>
            <seg>
              I skuggan av borgerlighetens nya regler för arbetskraftsinvandring
              växer en ny arbetarklass utan rättigheter fram. De får utstå just
              de vidriga arbetsförhållanden som arbetarrörelsen historiskt kämpat
              för att utplåna.
            </seg>
          </u>
          <u>
            <seg>
              Jag tycker att Hotell- och Restaurangfackets Jenny Bengtsson
              och Katja Ojanne beskriver det väl i en debattartikel häromveckan
              på SVT Debatt. De skriver:
            </seg>
          </u>
          <u>
            <seg>
              Den man är inte fri som fått arbete i Sverige, betalat sitt livs
              besparingar till arbetsgivaren för att få arbetstillstånd och
              flyttat över halva jorden bara för att komma till en restaurang
              som inte längre finns eller för att arbeta för svältlön. Den kvinna
              är inte fri som aldrig kan säga ifrån om omänskligt långa arbetspass,
              dålig arbetsmiljö eller den förtryckande attityden från arbetsgivaren.
            </seg>
          </u>
          <u>
            <seg>
              Ständiga utvisningshot ger inte frihet. Att nekas likvärdiga
              rättigheter och samma villkor som kollegorna ger inte frihet.
            </seg>
          </u>
          <u>
            <seg>
              Herr talman! Nej, utsattheten som delar av de arbetskraftsinvandrade
              just nu lever i ger inte frihet. Ändå försöker borgerligheten
              och Miljöpartiet utmåla all berättigad kritik mot denna utsatthet
              och konkreta, realistiska och rimliga förslag till förändring
              som skulle ändra på dessa människors rättigheter och villkor som
              ett hot mot den fria rörligheten. Det är naturligtvis nonsens.
              Förslavade arbetstagare som är helt i händerna på arbetsgivarna
              är inte fria. De är tystade och bundna i ett system som bygger
              på ojämlikhet.
            </seg>
          </u>
          <u>
            <seg>
              Priset för rörlighet och frihet kan inte vara att vi offrar lika
              rättigheter på arbetsmarknaden. Vi måste klara av båda delarna
              samtidigt.
            </seg>
          </u>
          <u>
            <seg>
              Herr talman! Regeringen och Miljöpartiet vet mycket väl hur läget
              på arbetsmarknaden är. De är fullt medvetna om de orimliga och
              vidriga arbetsförhållanden som människor i dag tvingas utstå.
              De är medvetna om hur ojämlik relationen mellan arbetsgivare och
              arbetstagare är. Men de verkar ändå fortsatt anse att dessa problem
              bäst löses genom att låta arbetstagaren bära hela risken, till
              exempel genom att dra in arbetstagarens tillstånd om det finns
              oegentligheter eller genom att fortsatt säga nej till avkriminalisering
              av papperslöshet. Offret för skrupelfria arbetsgivare ska alltså
              straffas.
            </seg>
          </u>
          <u>
            <seg>
              Det är naturligtvis konsekvent av en regering som vill skapa
              en parallell arbetsmarknad utan rättigheter för utomeuropeisk
              arbetskraft.
            </seg>
          </u>
          <u>
            <seg>
              Men ur Vänsterpartiets perspektiv är det i dessa två direktiv,
              precis som för arbetskraftsinvandringen i stort, en rad saker
              som måste göras för att i grunden ändra förutsättningarna för
              arbetstagaren.
            </seg>
          </u>
          <u>
            <seg>
              För det första ska arbetsgivaren vara skyldig att bifoga ett
              bindande anställningsavtal till en ansökan om arbetstillstånd.
              Då slipper vi situationer där arbetskraft luras hit under falska
              förutsättningar, och det blir möjligt för facken att agera om
              avtalsbrott sker. Låt oss nu en gång för alla undanröja de märkliga
              argument mot bindande anställningsavtal som vi så ofta har fått
              höra från borgerligheten och Miljöpartiet. Ett bindande anställningsavtal
              skulle inte göra det omöjligt för den anställde att väl på plats
              förhandla upp lönen. Så fungerar det inte. Lönen i anställningsavtalet
              blir ett golv. Det är alltid fullt möjligt att förhandla upp en
              högre lön vid ankomst.
            </seg>
          </u>
          <u>
            <seg>
              För det andra bör efterkontroller göras i ett samarbete mellan
              myndigheter och fack så att villkoren efterlevs.
            </seg>
          </u>
          <u>
            <seg>
              För det tredje ska arbetstagare som träder fram och berättar
              om missförhållanden hos arbetsgivaren få stanna i Sverige tillståndstiden
              ut. Det skulle göra att arbetstagare vågar berätta om missförhållanden
              utan att själva straffas.
            </seg>
          </u>
          <u>
            <seg>
              För det fjärde bör arbetsgivarna bära hela straffansvaret för
              själva anställningen. Det skulle förbättra papperslösas möjligheter
              att kräva löner och arbetsvillkor i enlighet med lagar och avtal
              och att utnyttja rätten att få skadestånd och ersättning. Det
              enda rimliga är att skapa lagförslag som avkriminaliserar papperslösa
              som försörjer sig genom att arbeta och lagförslag om skadestånd
              för kränkande behandling.
            </seg>
          </u>
          <u>
            <seg>
              Herr talman! En människa som lurats och behandlats som rättighetslös
              slav måste vara berättigad till skadestånd. Papperslösa i dagens
              Sverige är bland de allra mest utsatta och skyddslösa. Låt oss
              nu äntligen ändra på detta.
            </seg>
          </u>
          <u>
            <seg>
              Herr talman! De politiska skiljelinjerna i denna fråga är mycket
              tydliga. Det är egentligen inte så svårt: Lika lön för lika arbete.
              Lika rättigheter för alla oberoende av var man kommer ifrån. En
              trygg och välfungerande arbetsmarknad med lika rättigheter för
              alla. Men detta verkar vara mycket långt ifrån det som borgerligheten
              nu vill skapa.
            </seg>
          </u>
          <note>
            Herr talman! Jag ställer mig bakom Vänsterpartiets alla reservationer,
            men för tids vinnande yrkar jag bifall endast till reservationerna
            2 och 4 i socialförsäkringsutskottets betänkande 13 och reservation
            6 i socialförsäkringsutskottets betänkande 8.
          </note>
          <note type="speaker">
            Anf. 8 MIKAEL CEDERBRATT (M):
          </note>
          <note>
            Herr talman! Jag börjar med att yrka bifall till förslagen i
            socialförsäkringsutskottets betänkanden 8 och 13 och avslag på
            samtliga motioner.
          </note>
          <u>
            <seg>
              Vi moderater tror på en gemensam migrations- och asylpolitik
              inom EU. Vi i Sverige har en generös migrationspolitik som ligger
              fast, och med den i går fastlagda gemensamma EU-politiken kommer
              nivån på asylprövnings- och mottagandeförfarandet hos många medlemsstater
              att höjas inom de närmaste åren.
            </seg>
          </u>
          <u>
            <seg>
              Utskottet har hela tiden uttalat att ett av målen med den gemensamma
              lagstiftningen är att det kan öka den totala kapaciteten för EU
              att ta emot fler asylsökande. Det är bra. I skuggan av vad som
              nu händer i Syrien tror jag att behovet kommer att vara ganska
              stort i en nära framtid.
            </seg>
          </u>
          <u>
            <seg>
              I detta sammanhang vill jag ge vår migrationsminister Tobias
              Billström en eloge för hans insatser att få detta på plats. Stockholmsprogrammet,
              som beslutades under det svenska ordförandeskapet, var helt avgörande
              för detta.
            </seg>
          </u>
          <u>
            <seg>
              Ytterlighetspartierna är naturligtvis emot med diametralt olika
              utgångspunkter. Det ena säger: Vi stänger dörren. Det andra säger:
              Vi öppnar den på vid gavel. Båda ståndpunkterna är lika felaktiga.
              Man förstår inte att världen är en möjlighet för Sverige som vi
              inte ska stänga dörren för. Samtidigt måste man förstå att om
              vi ska ge människor skydd kan vi inte ha en vidöppen dörr och
              ta emot alla.
            </seg>
          </u>
          <u>
            <seg>
              Den 15 december 2008 införde alliansregeringen tillsammans med
              Miljöpartiet den liberala lagstiftningen om möjligheterna att
              komma till Sverige för att arbeta. Det är möjligheter som den
              socialdemokratiska regeringen stängde på 70-talet. De krafter
              som då agerade för slutenhet är nu i gång igen. Det förtjänar
              att i detta sammanhang nämnas vad som sades i OECD:s rapport och
              utvärdering av det svenska systemet. Man sade att det inte leder
              till sänkta löner för den inhemska arbetskraften. Därför känns
              det tryggt och bra att alliansregeringen nu har en överenskommelse
              med Miljöpartiet på detta område.
            </seg>
          </u>
          <u>
            <seg>
              Herr talman! Man måste förstå de framtida utmaningar som vi i
              Sverige står inför om man vill bibehålla det Välfärdssverige som
              vi har byggt under decennier. Företag behöver medarbetare för
              att kunna utvecklas. Finns dessa inte att få inom Sverige eller
              EU kan företagen anställa från andra delar av världen. Alternativet
              att inte få medarbetare skulle vara till men för företagen och
              i förlängningen för Sverige.
            </seg>
          </u>
          <u>
            <seg>
              Jag ska säga något om alla dessa händer som måste ersättas inom
              vård- och omsorgssektorn. Redan till 2019 behöver 400 000 medarbetare
              ersättas inom vård, skola och omsorg, och då enbart på grund av
              pensioneringar. Samtidigt lever vi svenskar längre, och det blir
              allt färre i arbetsför ålder.
            </seg>
          </u>
          <u>
            <seg>
              Genomförandet av blåkortsdirektivet är lite grann att slå in
              en öppen dörr utifrån ett svenskt perspektiv, eftersom vi har
              den lagstiftning som vi redan har. Men utifrån ett EU-perspektiv
              är det mycket bra. Även om vi i Sverige har en liberal lagstiftning
              på området är det viktigt att EU som helhet öppnar upp. Sverige
              är oerhört beroende av hur det går för övriga medlemsstater, inte
              minst eftersom de demografiska utmaningarna är lika stora för
              alla länder inom EU.
            </seg>
          </u>
          <u>
            <seg>
              På alla områden i samhället är det viktigt att svensk lag följs.
              Det gäller naturligtvis även på arbetsmarknadsområdet. Människor
              som kommer till vårt land för att arbeta ska naturligtvis göra
              det under sjysta och rimliga förutsättningar. Därför sägs det
              i lagen att svenska kollektivavtal eller praxis ska gälla vid
              lönesättning arbetsmiljölagen och liknande ska naturligtvis följas.
              Den svenska modellen gäller för alla som arbetar i Sverige.
            </seg>
          </u>
          <u>
            <seg>
              Det finns tyvärr alltid de som bryter mot svensk lag. Det kan
              vara de som med våld ger sig på människor en lördagsnatt på torget
              eller arbetsgivare som utnyttjar sina anställda i strid med lagar,
              regler eller avtal. Alla ska ställas till svars. Därför är det
              avgörande att de myndigheter som har ansvar för kontrollverksamheten
              är effektiva. Men även de fackliga organisationerna är viktiga
              aktörer.
            </seg>
          </u>
          <u>
            <seg>
              Som ett led i att ytterligare försvåra ett utnyttjande av arbetskraft
              är det bra att vi nu implementerar sanktionsdirektivet i svensk
              lag. I direktivet slås bland annat fast att människor som inte
              har rätt att vistas i landet ändå har rätt till lön för utfört
              arbete. Skulle en tvist uppstå mellan arbetsgivare och arbetstagare
              kan lönenivån fastställas genom så kallad presumtion. Det underlättar
              för en anställd som kanske inte är bevandrad i alla svenska lagar
              och regler eller har ett fullt utbyggt nätverk här i Sverige.
              Skyddet ska alltså stärkas för människor som kommer till vårt
              land för att arbeta, även om de jobbar svart. Men det är också
              för att kunna avgiftsbelägga arbetsgivare som anställer svart,
              oavsett om straffrättsligt ansvar krävs ut eller inte. Det öppnas
              även en möjlighet att frånta företag som bryter mot lag rätten
              till offentligt stöd eller bidrag.
            </seg>
          </u>
          <u>
            <seg>
              Herr talman! Ju större möjligheten är att lagligen komma till
              Sverige för att arbeta, desto mindre blir utrymmet och drivkraften
              att nyttja svart arbetskraft. Kombineras detta också med ökade
              sanktionsmöjligheter mot dem som ändå bryter mot lagen har framsteg
              nåtts. Att tro att man helt kan få svartarbete att försvinna är
              nog tyvärr en utopi.
            </seg>
          </u>
          <note>
            I detta anförande instämde Gunilla Nordgren (M).
          </note>
          <note type="speaker">
            Anf. 9 EVA-LENA JANSSON (S) replik:
          </note>
          <u>
            <seg>
              Herr talman! Mikael Cederbratt hänvisade i sitt anförande till
              siffror från OECD som enligt Mikael Cederbratt visar att det inte
              förekommer någon lönedumpning i Sverige. Min fråga till Mikael
              Cederbratt är: Hur vet man det? Hur vet man att de personer som
              i dag inte befinner sig här legalt inte har låga löner och kollektivavtalsenliga
              villkor? Hur vet man att de som faktiskt har fått arbetstillstånd
              har den lön som uppges vid ansökningsförfarandet?
            </seg>
          </u>
          <u>
            <seg>
              I TCO:s remissvar om blåkortsdirektivet framhålls de problem
              som uppstår just för att man inte har stärkt rättslig ställning
              vid arbetserbjudanden och vid efterhandskontroll. Är Mikael Cederbratt
              helt övertygad om att avtalsenliga löner verkligen betalas ut
              till alla som har uppehållstillstånd i dag?
            </seg>
          </u>
          <u>
            <seg>
              När det gäller sanktioner mot arbetsgivarna har vi en reservation.
              Det som regeringen har föreslagit, och som ni ställer er bakom,
              är införandet av begreppet minimilön. Det har kritiserats ganska
              starkt, och det finns synpunkter på det, för när det gäller minimilönebegreppet
              har LO och Svenskt Näringsliv helt olika uppfattningar. Vi menar
              därför att det vore olyckligt att införa det i direktivet.
            </seg>
          </u>
          <u>
            <seg>
              Min fråga är: Varför står Mikael Cederbratt och hans parti bakom
              detta när vi vet att det ifrågasätter den svenska modellen?
            </seg>
          </u>
          <note type="speaker">
            Anf. 10 MIKAEL CEDERBRATT (M) replik:
          </note>
          <u>
            <seg>
              Herr talman! När det gäller vad en reform eller motsvarande har
              inneburit brukar man oftast själv bedöma hur reformen har fallit
              ut, och då brukar alltid diskussionen uppkomma att det är en partsinlaga.
              Jag tror att OECD är ganska bra på att utvärdera saker. Jag känner
              inte till i detalj hur de har gjort, men de har otvivelaktigt
              uttalat det som jag sade, att det inte innebär lönedumpning för
              den inhemska arbetskraften.
            </seg>
          </u>
          <u>
            <seg>
              Att garantera vad som händer för människor som arbetar svart
              är mycket svårt. Vi har här en möjlighet att lagstifta och ha
              en kontrollfunktion så att det upptäcks så fort som möjligt.
            </seg>
          </u>
          <u>
            <seg>
              Detta med minimilöner ska ses i perspektivet att vi har ett utstationeringsdirektiv
              som har överförts till svensk lag, och i detta har man använt
              ordet minimilön. Det är dock inte en lagstiftad minimilön, utan
              det är en minimilön enligt kollektivavtal. Utstationeringslagstiftningen
              utvärderas nu, och skulle man komma på att man inte vill använda
              ordet minimilön tror jag att det är rimligt att man även på det
              här området ändrar det. I direktivet använder man just beteckningen
              minimilön, men det är inte fråga om en lagstiftad minimilön.
            </seg>
          </u>
          <u>
            <seg>
              Socialdemokraterna är väldigt på när det gäller arbetskraftsinvandring.
              Ett av de förslag som ni historiskt har talat om är att det ska
              ske en myndighetsprövning. Är detta krav borta?
            </seg>
          </u>
          <note type="speaker">
            Anf. 11 EVA-LENA JANSSON (S) replik:
          </note>
          <u>
            <seg>
              Herr talman! När det gäller lönedumpning är det viktigt att påtala
              att det som Socialdemokraterna och fackföreningsrörelsen talar
              om är att människor som är här i Sverige och arbetar ska ha löner
              enligt svenska kollektivavtal. Man ska alltså inte kunna ge personer
              som kommer till Sverige andra villkor, oavsett om de har arbetstillstånd
              eller inte.
            </seg>
          </u>
          <u>
            <seg>
              OECD konstaterar att det inte har lett till lönedumpning bland
              svenska löntagare. Det är en helt annan sak. Jag talar om alla
              löntagare som befinner sig i Sverige. Det är viktigt att vi har
              kollektivavtal som gäller här i Sverige. Människor är varmt välkomna
              att komma hit och arbeta, men de ska inte ha sämre villkor än
              svenska anställda.
            </seg>
          </u>
          <u>
            <seg>
              När det gäller passusen om minimilöner fanns det en utredning
              på regeringens bord som, om jag minns rätt, presenterades i september
              2010. Utredaren skrev hur det skulle formuleras i lagtexten: att
              den avtalade lönen eller ersättningen anses motsvara den lön eller
              ersättning som följer av ett tillämpbart svenskt kollektivavtal
              eller praxis inom yrket och branschen.
            </seg>
          </u>
          <u>
            <seg>
              Ni har tagit bort ordet lön och ersatt det med ordet minimilön
              och dessutom tagit bort ordet svenskt före ordet kollektivavtal.
              Jag uppfattar det som en tydlig markering. Det är dessa små detaljer
              som gör att ni flyttar fokus.
            </seg>
          </u>
          <u>
            <seg>
              Min fråga kvarstår: Varför tar ni dessa små, små steg som sakta
              men säkert gnager hål på den svenska modellen?
            </seg>
          </u>
          <note type="speaker">
            Anf. 12 MIKAEL CEDERBRATT (M) replik:
          </note>
          <u>
            <seg>
              Herr talman! Den svenska modellen gäller för alla som arbetar
              i Sverige, oberoende av om man är född och uppväxt här, om man
              kommit hit som vuxen eller om man kommit hit som arbetskraftsinvandrare.
              Jobbar man här är det samma regler som gäller.
            </seg>
          </u>
          <u>
            <seg>
              Jag ställde en fråga till Eva-Lena Jansson om detta med myndighetsprövning
              och konstaterar att jag inte fick något svar. Det som nog lite
              grann är Socialdemokraternas dolda agenda är att vi ska återgå
              till det som var på 70-talet, för då upphörde i princip all möjlighet
              till arbetskraftsinvandring.
            </seg>
          </u>
          <note type="speaker">
            Anf. 13 MARIA FERM (MP):
          </note>
          <u>
            <seg>
              Herr talman! Miljöpartiet har alltid arbetat för ett mer öppet
              Sverige. Vi vill göra det lättare att komma till Sverige, och
              vi vill att fler av dem som kommer hit ska få stanna. Oavsett
              riksdagsmajoritet har vi letat efter konkreta möjligheter att
              förflytta migrationspolitiken i en human riktning.
            </seg>
          </u>
          <u>
            <seg>
              Fortfarande är det dock få människor som har möjlighet att komma
              till Sverige. Fortfarande får många avslag på sina asylansökningar.
              Vissa av dem som får avslag tvingas ändå stanna kvar gömda i samhällets
              utkant av rädsla för att återvända till sina hemländer. De här
              människorna och andra papperslösa lever i en otroligt utsatt situation
              och saknar många av de rättigheter som vi andra tar för givna.
              Det kommer till exempel rapporter om hur papperslösa utnyttjas
              som billig arbetskraft av oseriösa och kriminella arbetsgivare.
              Det är provocerande att vissa människor utnyttjar andra människors
              utsatthet för sin egen vinnings skull.
            </seg>
          </u>
          <u>
            <seg>
              Det är aldrig acceptabelt att människor utnyttjas på arbetsmarknaden.
              Det spelar ingen roll om det handlar om ungdomar, arbetskraftsinvandrare
              eller papperslösa. Inom ramen för det migrationspolitiska samarbetet
              mellan Miljöpartiet och regeringen håller vi på att ta fram förslag
              på hur missbruket kan stävjas för dem som kommer till Sverige
              inom ramen för arbetskraftsinvandringssystemet. Men de aktuella
              betänkandena rör inte detta, utan de rör sanktioner mot arbetsgivare
              som utnyttjar personer som vistas i landet utan tillstånd och
              regler enligt blåkortsdirektivet.
            </seg>
          </u>
          <u>
            <seg>
              Det vi debatterar i dag är alltså två olika EU-direktiv som ska
              genomföras i svensk rätt, dels det så kallade sanktionsdirektivet,
              dels blåkortsdirektivet. Båda två är direktiv som alla EU:s medlemsstater
              är skyldiga att genomföra.
            </seg>
          </u>
          <u>
            <seg>
              Sanktionsdirektivet innebär harmoniserade åtgärder för att förhindra
              exploatering av papperslösa arbetstagare, vilket är positivt.
              Direktivet innebär en tydlig signal att kriminella arbetsgivare
              som utnyttjar papperslösa får skärpta sanktioner.
            </seg>
          </u>
          <u>
            <seg>
              I propositionen föreslås ett straffrättsligt ansvar för arbetsgivare
              som anställer utlänningar som inte har rätt att vistas i Sverige.
              Oavsett om ett straffrättsligt ansvar krävs ut eller inte föreslås
              att en fysisk eller juridisk person som anställer utlänningar
              som inte har rätt att vistas i Sverige ska betala en särskild
              avgift. Det föreslås även bestämmelser om annan särskild rättsverkan
              av brott, bland annat fråntagande av rätt till offentliga stöd
              och bidrag. Det införs helt enkelt olika typer av sanktioner mot
              dem som anställer papperslösa.
            </seg>
          </u>
          <u>
            <seg>
              Utgångspunkten för direktivet på EU-nivå är att förhindra så
              kallad olaglig invandring, och det är inte ett tillvägagångssätt
              eller ett mål som Miljöpartiet delar. Miljöpartiet anser att det
              bästa sättet att förhindra så kallad olaglig invandring är att
              skapa system som innebär att det finns enkla, lagliga vägar att
              ta sig mellan länder för att arbeta, studera eller söka skydd.
              Men direktivet är som sagt tvingande för EU:s medlemsstater att
              genomföra.
            </seg>
          </u>
          <u>
            <seg>
              Direktivet innebär också att papperslösa nu får stärkta rättigheter
              på flera viktiga områden. Till exempel innebär direktivet att
              den som arbetat utan att ha tillstånd att vistas i landet har
              rätt till lön och annan ersättning för utfört arbete och kan få
              detta i efterhand. Det införs en utökad möjlighet att få tidsbegränsat
              uppehållstillstånd för att kunna få praktisk möjlighet att utkräva
              ersättningen.
            </seg>
          </u>
          <u>
            <seg>
              Det förtydligas dessutom att grundläggande skyddsregler inom
              arbetsrätt och arbetsmiljö i betydande delar tillämpas på papperslösa
              och att föreningsfrihet, fackliga rättigheter och andra grundläggande
              rättigheter självklart gäller oavsett en persons migrationsrättsliga
              status.
            </seg>
          </u>
          <u>
            <seg>
              Dessa förändringar avhjälper såklart inte den utsatta situation
              som många papperslösa lever i. Men de innebär viktiga förbättringar.
            </seg>
          </u>
          <u>
            <seg>
              I sanktionsdirektivet ställs också krav på att inspektioner av
              arbetsgivare genomförs. Utskottet konstaterar att Polisen är den
              myndighet som redan i dag har ansvar för att förebygga samt bedriva
              spaning och utredning. Regeringen anser därför att Polisen bör
              vara den myndighet som även fortsättningsvis ska genomföra inspektioner
              och göra de riskbedömningar inom olika verksamhetssektorer som
              krävs. Att myndigheten även fortsättningsvis ska svara för de
              uppgifter som direktivet föreskriver innebär alltså inga utökade
              befogenheter för Polisen.
            </seg>
          </u>
          <u>
            <seg>
              Vi kan inte förändra den utsatta verklighet många papperslösa
              lever i, men vi kan identifiera de viktigaste problemen och angripa
              dem ett i taget. Det har vi gjort med reformerna om vård och skola
              för papperslösa. Med genomförandet av detta EU-direktiv hoppas
              jag också att vi kan komma åt de arbetsgivare som utnyttjar papperslösa
              som billig arbetskraft.
            </seg>
          </u>
          <u>
            <seg>
              Men det finns mycket kvar att göra, och Miljöpartiet kommer att
              fortsätta att prioritera arbetet med att göra migrationspolitiken
              mer human. Vi kommer att göra det i det migrationspolitiska samarbetet,
              vi kommer att göra det i valrörelsen och vi kommer att fortsätta
              göra det efter valet. Vi gör det med olika verktyg, men alltid
              med målet att ta konkreta steg i en mer mänsklig riktning.
            </seg>
          </u>
          <note>
            Jag yrkar bifall till utskottets förslag i betänkande 8.
          </note>
          <u>
            <seg>
              Herr talman! Denna debatt handlar alltså inte bara om sanktionsdirektivet
              utan också om ett annat direktiv, blåkortsdirektivet. Miljöpartiet
              och den borgerliga regeringen kom år 2008 överens om att öppna
              upp för utomeuropeisk arbetskraftsinvandring.
            </seg>
          </u>
          <u>
            <seg>
              Lagen har inneburit ett stort steg mot en öppnare och friare
              värld och en stor förbättring av svensk migrationspolitik, eftersom
              den har öppnat upp för utomeuropeisk arbetskraftsinvandring på
              ett sätt som inte begränsar invandringen till fastställda kvoter
              av särskilt kvalificerad arbetskraft. Tack vare de nya reglerna
              från 2008 är människor välkomna oavsett yrke eller utbildning,
              under förutsättning att de har ett jobb med lön och villkor på
              samma nivå som enligt svenska kollektivavtal.
            </seg>
          </u>
          <u>
            <seg>
              Men det är djupt problematiskt att människor utnyttjas av oseriösa,
              kriminella arbetsgivare. Inom ramen för det migrationspolitiska
              samarbetet med regeringen tittar vi därför på hur vi kan stävja
              de problemen.
            </seg>
          </u>
          <u>
            <seg>
              Det är viktigt att fortsätta värna om öppenheten. Den skapar
              möjligheter för vissa att få en fristad undan förtryck och ger
              en möjlighet för andra att hitta ett arbete. Den ger också Sverige
              nödvändiga förutsättningar att utvecklas som välfärds- och kunskapsnation.
            </seg>
          </u>
          <u>
            <seg>
              Det som nu ligger på bordet kallas blåkortsdirektivet. Det är
              ett system för arbetstillstånd som inte har med den svenska arbetskraftsinvandringsreformen
              att göra utan kommer att införas som ett parallellt system. Direktivet
              skulle egentligen ha varit genomfört i medlemsstaterna redan den
              19 juni 2011. Syftet med direktivet är att locka högkvalificerad
              arbetskraft till EU.
            </seg>
          </u>
          <u>
            <seg>
              Regeringens förslag innebär att en anställning bör anses vara
              högkvalificerad om sökanden har relevant och särskild kompetens
              i form av minst tre års slutförd högskoleutbildning motsvarande
              180 högskolepoäng eller fem års yrkeserfarenhet inom det aktuella
              yrket eller den aktuella branschen. Någon särskild definition
              av begreppen yrke och bransch behövs inte. Det är upp till arbetsgivaren
              att avgöra om någon har de kvalifikationer som kan ligga till
              grund för anställningen.
            </seg>
          </u>
          <u>
            <seg>
              Genomförandet av detta EU-direktiv innebär alltså att vi kommer
              att få två parallella regelsystem för arbetstillstånd. Man bör
              därför i möjligaste mån eftersträva att dessa två system bygger
              på samma principer.
            </seg>
          </u>
          <u>
            <seg>
              För Sveriges del, som redan har ett mycket öppet system för arbetskraftsinvandring,
              innebär det inte heller särskilt stora förändringar. I propositionen
              görs också avvägningar för att anpassa genomförandet till nuvarande
              ordning. De justeringar som därefter bör göras av de generella
              reglerna för utomeuropeisk arbetskraftsinvandring kommer att presenteras
              separat.
            </seg>
          </u>
          <note>
            Jag avslutar med att yrka bifall till utskottets förslag i betänkande
            13.
          </note>
          <note type="speaker">
            Anf. 14 EVA-LENA JANSSON (S) replik:
          </note>
          <u>
            <seg>
              Herr talman! Maria Ferm har talat sig varm för människors möjlighet
              att komma till Sverige, och jag känner starkt för hennes engagemang
              i de här frågorna.
            </seg>
          </u>
          <u>
            <seg>
              Vi socialdemokrater har ifrågasatt varför man inte vill ge det
              skydd som ett bindande anställningsavtal ger. Det vore bra om
              Maria Ferm kunde beskriva varför ett bindande anställningsavtal
              skulle vara till nackdel för den enskilde.
            </seg>
          </u>
          <u>
            <seg>
              Vi har en reservation när det gäller sanktioner mot arbetsgivare.
              Det känns inte riktigt som att majoriteten i utskottet begriper
              skillnaden mellan minimilön och lön enligt kollektivavtal, som
              vi har försökt framhålla. Utredaren föreslog att det skulle stå:
              den avtalade lönen eller ersättningen anses motsvara den lön eller
              ersättning som följer av ett tillämpbart svenskt kollektivavtal.
              I texten från utskottet har ni skrivit minimilön och tagit bort
              ordet svenskt framför kollektivavtal. Det känns som en markering.
            </seg>
          </u>
          <u>
            <seg>
              Kan Maria Ferm beskriva varför ni har tyckt att det var viktigt
              att göra den förändringen i förhållande till den utredning som
              lades på regeringens bord?
            </seg>
          </u>
          <note type="speaker">
            Anf. 15 MARIA FERM (MP) replik:
          </note>
          <u>
            <seg>
              Herr talman! I sitt anförande nämner Eva-Lena Jansson begreppet
              minimilöner och beskriver att det kan tyckas vara en liten, obetydlig
              detalj men att det också kan ligga något i det. Jag skulle vilja
              säga att det bara är just en liten, obetydlig detalj. Kanske är
              det viktigt för vissa personer att märka ord.
            </seg>
          </u>
          <u>
            <seg>
              När EU-direktiv genomförs i svensk rätt är man ofta tvungen att
              använda de begrepp som finns i EU-direktivet, oavsett om man tycker
              att de passar eller inte. Även begreppet olaglig invandring används,
              vilket jag själv tycker känns problematiskt, och det är inte något
              som vi brukar använda i Sverige. Men det får vi helt enkelt förhålla
              oss till.
            </seg>
          </u>
          <u>
            <seg>
              Det är också tydligt att begreppet minimilön inte avser lagstadgad
              minimilön utan avser kollektivavtalsenliga löner eller det som
              är praxis inom branschen. Det är två olika saker. Jag tror att
              det är olyckligt om man försöker få det till att handla om lagstadgad
              minimilön. Då gör man kanske en höna av en fjäder.
            </seg>
          </u>
          <u>
            <seg>
              Vi behandlar egentligen inte bindande anställningsavtal i dessa
              betänkanden. Det handlar om genomförandet av två EU-direktiv.
              När det gäller reglerna generellt för den svenska utomeuropeiska
              arbetskraftsinvandringen har vi ett pågående arbete med att stävja
              missbruk och försöka se till att oseriösa eller kriminella arbetsgivare
              inte ska kunna utnyttja personer på svensk arbetsmarknad. Däremot
              har vi inte sagt att den rätta vägen är bindande anställningsavtal.
              Det finns många olika sätt på vilka man kan stärka människors
              rättigheter och förhindra att människor utnyttjas, till exempel
              genom efterhandskontroller och seriositetskontroll av arbetsgivarna
              på förhand.
            </seg>
          </u>
          <note type="speaker">
            Anf. 16 EVA-LENA JANSSON (S) replik:
          </note>
          <u>
            <seg>
              Herr talman! De två förslag som Maria Ferm nämnde är jättebra.
              Men kan Maria Ferm beskriva för vem bindande anställningsavtal
              är ett hinder? Är det ett hinder för den enskilde, eller är det
              ett hinder för arbetsgivaren? Innebär det förpliktelser för arbetsgivaren?
              Jag tror det, men Maria Ferm får gärna beskriva för vem det är
              ett hinder att ha ett bindande anställningsavtal.
            </seg>
          </u>
          <u>
            <seg>
              När det gäller minimilöner och svenska kollektivavtal tror jag
              inte att Maria Ferm förstår vidden av att införa begreppet minimilön.
              LO och Svenskt Näringsliv, som är två parter på arbetsmarknaden,
              har ju helt olika uppfattning om vad det innebär.
            </seg>
          </u>
          <u>
            <seg>
              När det gäller sanktionsdirektivet ska man komma ihåg att det
              är fullt möjligt, precis som utredaren föreslår, att låta lön
              och ersättning vara i enlighet med tillämpbart svenskt kollektivavtal.
              När man inför begreppet minimilön förändras det helt och hållet.
              Den ligger på en helt annan nivå än vad de övriga anställda på
              företaget har.
            </seg>
          </u>
          <u>
            <seg>
              Det känns som om vi skulle behöva ha en fördjupad utbildning
              i svenska kollektivavtal och tillämpningen av dem, men det kan
              vi inte ha här och nu.
            </seg>
          </u>
          <u>
            <seg>
              Mina frågor är: Varför står ni kvar vid att använda begreppet
              minimilön? För vem är det ett hinder att ha ett bindande anställningsavtal?
            </seg>
          </u>
          <note type="speaker">
            Anf. 17 MARIA FERM (MP) replik:
          </note>
          <u>
            <seg>
              Herr talman! Det finns inga bindande anställningsavtal på svensk
              arbetsmarknad i dag. Alla andra parter har möjlighet att förhandla
              om sin lön. Det vore märkligt om man skulle behöva hantera det
              på det sättet. Jag tror att det finns många olika modeller som
              man kan titta på för att förhindra att människor får löner som
              inte är i nivå med svenska kollektivavtal. Det är självklart att
              det är detta som ska gälla och att vi måste säkerställa det.
            </seg>
          </u>
          <u>
            <seg>
              När det är de här detaljerna som gäller arbetskraftsinvandring
              som vi ska diskutera tycker jag att det känns lite märkligt att
              socialdemokratin själv så sent som för någon vecka sedan prioriterade
              att gå ut med frågan om att återinföra arbetsmarknadsprövning.
              Det är en debatt som jag trodde att vi hade lämnat för ett antal
              år sedan. Det handlar om att man helt enkelt vill att en myndighet
              ska säga nej till människor. De ska inte få komma hit och arbeta,
              trots att det finns ett erbjudande om anställning. Jag tycker
              inte att det är rätt väg att gå. Jag tror att det vore mycket
              olyckligt om debatten kom att handla om att vi ska försvåra för
              människor att komma hit i stället för om hur vi ska säkerställa
              att människors rättigheter blir tillgodosedda så att alla har
              samma rättigheter på svensk arbetsmarknad.
            </seg>
          </u>
          <u>
            <seg>
              Jag vet att du inte har någon replik kvar och inte kan svara
              på frågor, Eva-Lena Jansson. Men jag noterade tidigare att du
              inte svarade på frågan om det är så att Socialdemokraterna vill
              återinföra arbetsmarknadsprövning och gå tillbaka till det system
              som vi hade tidigare. Det var i alla fall det som Stefan Löfven
              sade i en tv-intervju. Jag tycker att det är den absolut största
              frågan. Ska vi värna ett öppet system? Eller ska vi gå tillbaka
              till det som vi har haft tidigare?
            </seg>
          </u>
          <u>
            <seg>
              Jag vill värna det öppna system som vi har, och jag vill också
              förbättra det och se till att människor inte tvingas arbeta för
              slavlöner eller på villkor som inte andra på svensk arbetsmarknad
              har. Det går att kombinera detta.
            </seg>
          </u>
          <note type="speaker">
            Anf. 18 HANS BACKMAN (FP):
          </note>
          <u>
            <seg>
              Herr talman! Jag börjar med att yrka bifall till förslaget i
              betänkande SfU8, Genomförande av direktivet om sanktioner mot
              arbetsgivare .
            </seg>
          </u>
          <u>
            <seg>
              I propositionen föreslås ett straffrättsligt ansvar för arbetsgivare
              som anställer utlänningar som inte har rätt att vistas i Sverige.
              Oavsett om ett straffrättsligt ansvar krävs ut eller inte föreslås
              att en fysisk eller juridisk person som anställer utlänningar
              som inte har rätt att vistas i Sverige ska betala en särskild
              avgift. Det föreslås även bestämmelser om annan särskild rättsverkan
              av brott, bland annat fråntagande av rätt till offentliga stöd
              och bidrag. Vidare föreslås en lagstadgad rätt för utlänningar
              som saknat rätt att vistas i Sverige att få lön och annan ersättning
              för utfört arbete. För att underlätta för utlänningen att få sin
              rätt till ersättning föreslås att ett förlängt uppehållstillstånd
              ska kunna beviljas.
            </seg>
          </u>
          <u>
            <seg>
              Jag tycker också att det är viktigt att notera att det med anledning
              av direktivet föreslås av regeringen att det ska införas ett straffrättsligt
              ansvar för arbetsgivare som anställer utlänningar som inte har
              rätt att vistas i Sverige. Arbetsgivaren ska kunna dömas till
              böter eller, när omständigheterna är försvårande, till fängelse
              i högst ett år. Straffbestämmelsen ska omfatta såväl uppsåtligt
              som oaktsamt handlande och omfatta alla fall av anställning av
              en utlänning som saknar rätt att vistas i Sverige. Jag tycker
              att det är en väl avvägd lagstiftning som också markerar att det
              är ett allvarligt brott.
            </seg>
          </u>
          <u>
            <seg>
              Herr talman! Det är positivt med harmoniserade åtgärder mot arbetsgivare
              som anställer tredjelandsmedborgare som saknar rätt att vistas
              i unionen. Tydliga och klara regler på området är av stor betydelse.
              Det motverkar både olaglig invandring och att arbetstagare utsätts
              för exploatering. Beträffande presumtionsregeln i lagen om rätt
              till lön och annan ersättning för arbete som utförs av en utlänning
              som inte har rätt att vistas i Sverige noteras också i betänkandet
              att minimilön är det begrepp som används i sanktionsdirektivet.
            </seg>
          </u>
          <u>
            <seg>
              Enligt regeringen ska i uttrycket innefattas de olika slags ersättningar
              som kan anses vara lön enligt det normerande centrala kollektivavtalet.
              I de fall kollektivavtal inte är tillämpligt får ledning i stället
              hämtas från praxis inom yrket eller branschen. Minimilönen behöver
              inte sammanfalla med det normerande kollektivavtalets grundlön,
              lägsta lön eller dylikt utan kan omfatta även andra ersättningar
              som är vanligt förekommande på den svenska arbetsmarknaden, exempelvis
              övertidsersättning, tillägg för obekväm arbetstid och nattarbete
              samt skiftarbetestillägg.
            </seg>
          </u>
          <u>
            <seg>
              Vidare är det i princip inget som hindrar att lönen är differentierad
              utifrån exempelvis arbetstagarnas arbetsuppgifter, utbildning,
              erfarenhet och kompetens samt det ansvar som arbetet innebär.
              Inte heller finns det något som hindrar att olika lön krävs beroende
              på var i landet de utstationerade arbetstagarna arbetar om lönen
              exempelvis är geografiskt differentierad i kollektivavtalet. Ett
              generellt krav är dock att det kan anses vara fråga om minimivillkor.
            </seg>
          </u>
          <u>
            <seg>
              Begreppet minimilön avser inte en generell, lagstadgad minimilön
              utan har sin utgångspunkt i kollektivavtal eller praxis inom yrket
              eller branschen, vilket även framgår av lagtexten. Som jag angivit
              kan begreppet även omfatta andra ersättningar än lägstalön och
              ta hänsyn till utbildning, arbetsuppgifter, kompetens, ansvar
              med mera.
            </seg>
          </u>
          <u>
            <seg>
              Herr talman! För att klara svensk tillväxt och välfärd i dag
              måste Sverige vara öppet för arbetskraftsinvandring. Vi i Folkpartiet
              har ett tydligt fokus på en politik som skapar fler arbetstillfällen,
              gynnar tillväxten och underlättar företagande. Vi tror inte att
              en reglerad arbetskraftsinvandring står i motsats till en ökad
              sysselsättning tvärtom. Om företagen ska kunna växa måste de kunna
              rekrytera nyckelpersoner också från utlandet.
            </seg>
          </u>
          <u>
            <seg>
              Den som hittat ett jobb i Sverige som han eller hon kan försörja
              sig på har också rätt att flytta hit. Det är arbetsgivarens bedömning
              av om det finns behov av utländsk arbetskraft som är utgångspunkten
              för om uppehålls- och arbetstillstånd ska godkännas.
            </seg>
          </u>
          <u>
            <seg>
              Anställningsvillkoren ska inte vara sämre än vad som gäller enligt
              de svenska kollektivavtalen eller vad som är praxis inom yrket
              eller branschen.
            </seg>
          </u>
          <u>
            <seg>
              Låt mig nu övergå till det andra betänkandet som vi också debatterar
              i dag, nämligen det som handlar om blåkortsdirektivet. Jag yrkar
              också bifall till förslaget i betänkande SfU13.
            </seg>
          </u>
          <u>
            <seg>
              I propositionen lämnas förslag till genomförande av rådets EU-direktiv
              om villkor för tredjelandsmedborgares inresa och vistelse för
              högkvalificerad anställning, blåkortsdirektivet. Regeringen föreslår
              att det införs ett uppehålls- och arbetstillstånd för högkvalificerad
              anställning som betecknas EU-blåkort. För att beviljas EU-blåkort
              krävs bland annat att lönen är minst en och en halv gånger den
              genomsnittliga bruttoårslönen i Sverige och att personen har en
              högskoleutbildning eller fem års motsvarande yrkeserfarenhet.
            </seg>
          </u>
          <u>
            <seg>
              Enligt blåkortsdirektivet omfattas bara sådana högkvalificerade
              anställningar där också den erbjudna lönen överstiger en årligen
              fastställd lönetröskel som för svensk del uppgick till ca 43 500
              kronor per månad 2011. Migrationsverket, som årligen bör fastställa
              och offentliggöra den nationella lönetröskeln, bör ha ett nära
              och väl fungerande samråd med Medlingsinstitutet och arbetsmarknadens
              parter.
            </seg>
          </u>
          <u>
            <seg>
              Förutom högskoleutbildning bör även motsvarande relevant yrkeserfarenhet
              om fem år inom det yrke eller den bransch som anställningen avser
              kunna ligga till grund för ett EU-blåkort. När det gäller yrkande
              om ytterligare definition av begreppet högkvalificerad anställning
              anser vi i Folkpartiet inte att någon ytterligare lagreglering
              bör göras eftersom det är arbetsgivarens behov och bedömning som
              bör vara utgångspunkten vid prövningen.
            </seg>
          </u>
          <u>
            <seg>
              Herr talman! Propositionen innehåller inte något förslag om att
              EU-blåkortsinnehavare efter två år ska åtnjuta samma behandling
              som landets egna medborgare. Tvärtom uppställs det krav på att
              den som vill ha förlängt EU-blåkort efter två år måste ansöka
              om och uppfylla förutsättningarna för detta för att kunna beviljas
              EU-blåkort för ytterligare en period.
            </seg>
          </u>
          <u>
            <seg>
              Herr talman! I syfte att underlätta rekryteringen av arbetskraft
              från tredjeland infördes 2008 ett effektivare och mer flexibelt
              system för arbetskraftsinvandring. I samband med att de nya reglerna
              infördes uttalade utskottet att det var positivt att regeringen
              föreslagit att den myndighetsbaserade arbetsmarknadsprövningen
              skulle slopas. Utskottet anförde att den som bäst kan avgöra behovet
              av att rekrytera arbetskraft från tredjeland är den enskilde arbetsgivaren
              och att med en sådan ordning kan arbetsgivarens kompetensbehov
              tillgodoses bättre och snabbare. Utskottet anförde också att utgångspunkten
              måste vara att det ska vara lätt att komma till Sverige och försörja
              sig.
            </seg>
          </u>
          <u>
            <seg>
              Enligt blåkortsdirektivet ska medlemsstaterna, som framgår i
              betänkandet, tillåta att innehavare av EU-blåkort som blir tillfälligt
              arbetslösa får stanna kvar i landet under tre månader för att
              söka ny anställning. Motsvarande tid gäller redan för nationella
              arbetstillstånd. EU-blåkortsinnehavare ska inte få längre tid
              på sig att söka och erhålla en ny anställning än andra arbetskraftsinvandrare,
              oavsett anledning. Jag vill också framhålla att den nya anställningen
              enligt förslaget inte måste vara högkvalificerad för att ett nytt
              arbetstillstånd ska kunna ges.
            </seg>
          </u>
          <u>
            <seg>
              Jag vill till slut läsa några rader från en debattartikel som
              har publicerats i Svenska Dagbladet och skrivits av ett antal
              företrädare för arbetsgivare, nämligen Ola Månsson, vd för Sveriges
              Byggindustrier, Katarina Novak, vd för Skogs- och Lantarbetsgivareförbundet,
              Eva Östling Ollén, vd för Visita, och Christer Ågren, vice vd
              för Svenskt Näringsliv. Jag tycker att de på ett bra sätt beskriver
              vad det här med arbetskraftsinvandring handlar om.
            </seg>
          </u>
          <u>
            <seg>
              De skriver så här: För att svenska företag ska kunna konkurrera
              på den globala marknaden och bidra till sysselsättning och tillväxt
              i vårt land krävs att de har möjlighet att hitta rätt kompetens,
              också från länder utanför EU. Arbetskraftsinvandring ger Sverige
              som land bättre förutsättningar att möta de demografiska utmaningar
              vi står inför, och ökar möjligheterna för företag att växa och
              anställa. Det är också effekter vi sett under de fyra år som lagen
              har funnits. För trots hög arbetslöshet är det inte ovanligt att
              svenska företag tvingas tacka nej till affärer för att de inte
              kan rekrytera rätt medarbetare. Bristen rör inte bara dem med
              långa utbildningar som till exempel IT-specialister och tekniker
              utan också andra yrken och arbetsuppgifter som inte attraherar
              tillräckligt många i Sverige. Det kan till exempel gälla säsongsarbetare
              inom jord- och skogsbruk, skogsmaskinförare, plåtslagare, VVS-montörer,
              golvläggare, CNC-operatörer, bagare/konditorer, kockar, taxiförare,
              busschaufförer, mekaniker och förare av tunga lastbilar. Vi förlorar
              alla på att de jobben inte är besatta.
            </seg>
          </u>
          <u>
            <seg>
              Jag vill också poängtera när det gäller de mer specialiserade
              yrkena att dataspecialister är eftertraktade på den svenska arbetsmarknaden,
              men det råder en stor brist på dem. Tack vare de nya, reformerade
              reglerna för arbetskraftsinvandring kunde det under förra året
              utfärdas 3 259 arbetstillstånd för dataspecialister. Nog är alltså
              den reform som vi har genomfört och nu också arbetar vidare med
              att förfina viktig för svensk arbetsmarknad och svensk välfärd.
              Något förenklat skulle jag vilja säga att när fler arbetar blir
              inkomsterna större, vilket leder till större efterfrågan på varor
              och tjänster som i sin tur leder till en större efterfrågan på
              arbetskraft. Ett ökat arbetsutbud gynnar alla. Äldre, kvinnor
              och nyanlända invandrare som arbetar skapar med andra ord fler
              jobb även för yngre män och kvinnor och dem som sedan länge bor
              i vårt land.
            </seg>
          </u>
          <note type="speaker">
            Anf. 19 EVA-LENA JANSSON (S) replik:
          </note>
          <u>
            <seg>
              Herr talman! Jag vill ta tillfället i akt att poängtera att Socialdemokraterna
              inte tänker föreslå att vi ska återgå till det gamla systemet.
              Däremot tycker vi att det är viktigt att man faktiskt tar till
              vara den kunskap som finns hos arbetsmarknadens parter för att
              säkerställa att man inte bidrar till att snedvrida konkurrensen
              inom sektorer där det inte finns någon arbetskraftsbrist. Det
              är konstigt om man tycker att man bara ska lämna arbetsmarknadens
              parter utan vidare i de här frågorna.
            </seg>
          </u>
          <u>
            <seg>
              Till Hans Backman vill jag upprepa mina frågor som jag ställt
              till hans allianskolleger och till Miljöpartiet. Eftersom jag
              inte riktigt har fått några svar kanske Hans Backman kan hjälpa
              till med det.
            </seg>
          </u>
          <u>
            <seg>
              Varför och för vem är det ett hinder att få ett bindande anställningsavtal?
              Varför motsätter ni er detta?
            </seg>
          </u>
          <u>
            <seg>
              Nästa fråga handlar om de små, små detaljerna som Miljöpartiet
              inte tror spelar någon roll. Jag kan påminna om att det fanns
              små detaljer i den så kallade Lavallagstiftningen som nu har fått
              kritik till och med från ILO. De här små detaljerna som ni inte
              bryr er om att värna är till exempel att ha ordet svenskt framför
              ordet kollektivavtal för att beteckna vilket avtal det är som
              ska gälla eller att man inför begreppet minimilön. Varför vidhåller
              ni det? Folkpartiet har ju alltid varit de som tidigare, tillsammans
              med arbetarrörelsen, stått bakom den svenska modellen. Varför
              vill ni urholka den svenska modellen?
            </seg>
          </u>
          <note type="speaker">
            Anf. 20 HANS BACKMAN (FP) replik:
          </note>
          <u>
            <seg>
              Herr talman! När det gäller bindande anställningsavtal framgår
              det i betänkandet att utskottets majoritet delar regeringens bedömning
              att det anställningserbjudande som ligger till grund för Migrationsverkets
              tillståndsprövning är att anse som ett bindande anbud mellan arbetsgivare
              och arbetstagare. Varför? Jo, därmed uppfyller vi också blåkortsdirektivets
              krav genom den gällande regleringen.
            </seg>
          </u>
          <u>
            <seg>
              Den svenska modellen är vi för. Vi jobbar hela tiden för att
              utveckla och värna den. När det gäller begreppet minimilön har
              jag beskrivit att det i detta fall inte avser en generellt lagstadgad
              minimilön utan har sin utgångspunkt i kollektivavtal eller praxis
              inom yrket eller branschen. Det framgår också av lagtexten. Begreppet
              kan också omfatta andra ersättningar, lägstalönen, och tar hänsyn
              till utbildning, arbetsuppgifter, kompetens och ansvar med mera,
              som jag sade i mitt anförande. Sedan pågår en utvärdering inom
              ramen för utstationeringsdirektivet, och skulle man där komma
              fram till att begreppet minimilön inte är fungerande i svensk
              lagstiftning får vi ta ställning till det då.
            </seg>
          </u>
          <note type="speaker">
            Anf. 21 EVA-LENA JANSSON (S) replik:
          </note>
          <u>
            <seg>
              Herr talman! Det var en lång utläggning, men jag fick knappast
              några svar på mina frågor av Hans Backman. Det jag försöker poängtera
              är att det här med bindande anställningsavtal är någonting som
              stärker den enskilde individen gentemot arbetsgivaren. Både LO
              och TCO har sagt att det här är viktigt, därför att det man har
              sett när det gäller hur dagens arbetskraftsinvandring fungerar
              är att det råder ojämlika förhållanden mellan arbetstagaren å
              ena sidan och arbetsgivaren å andra sidan.
            </seg>
          </u>
          <u>
            <seg>
              Jag kan inte för mitt liv begripa varför ni inte vill stärka
              den enskilde arbetstagaren när vi har sett i det ena reportaget
              efter det andra hur människor utnyttjas. Varför är ni emot bindande
              anställningsavtal? För vem är det ett problem?
            </seg>
          </u>
          <u>
            <seg>
              Hans Backman har tidigare i talarstolen hänvisat till ett antal
              företrädare för arbetsgivarorganisationer. Är det för dem det
              är ett problem med bindande anställningsavtal, eller för vem skulle
              det vara ett problem?
            </seg>
          </u>
          <u>
            <seg>
              Fortfarande känns det som att ni inte förstår begreppet minimilön,
              därför att kollektivavtal är en sak och svenska kollektivavtal
              en annan sak. Utredaren föreslår i lagtext precis det som vi socialdemokrater
              har ställt oss bakom, nämligen att den avtalade lönen eller ersättningen
              anses motsvara den lön eller ersättning som följer av ett tillämpbart
              svenskt kollektivavtal eller praxis inom yrket och branschen.
              Varför motsätter ni er det? Om ni inte tycker att det är någon
              skillnad i sak borde ni också kunna ställa er bakom det, men uppenbarligen
              har ni sett att det är skillnad.
            </seg>
          </u>
          <note type="speaker">
            Anf. 22 HANS BACKMAN (FP) replik:
          </note>
          <u>
            <seg>
              Herr talman! Det hänger ihop med direktivets språkbruk. Som jag
              sade innefattar begreppet minimilön att det kopplas ihop med svenska
              kollektivavtal och de villkor som däri gäller. Det pågår en utvärdering
              inom ramen för utstationeringsdirektivet, så vi får väl återkomma
              till frågan om behov finns när utvärderingen är gjord.
            </seg>
          </u>
          <u>
            <seg>
              När det gäller bindande anställningsavtal jobbar vi hela tiden
              med att förbättra villkoren för arbetstagarna gentemot arbetsgivarna.
              Det gäller både dem som sedan länge lever i Sverige och dem som
              kommer hit för att jobba som arbetskraftsinvandrare enligt de
              villkor som finns. I samband med det inför vi bland annat sanktioner
              mot arbetsgivare som missbrukar regelverket. Det ska förstås stävjas.
              Det är jätteviktigt. Vi är för den svenska modellen. Den innebär
              att vi behandlar varandra sjyst på arbetsmarknaden, vilket de
              allra flesta arbetsgivare också gör det vet vi.
            </seg>
          </u>
          <u>
            <seg>
              När det gäller bindande anställningsavtal står det i betänkandet
              att regeringens bedömning är att det anställningserbjudande som
              ligger till grund för Migrationsverkets tillståndsprövning är
              att anse som ett bindande anbud mellan arbetsgivare och arbetstagare.
              Därmed uppfyller vi blåkortsdirektivets krav gällande reglering.
            </seg>
          </u>
          <note type="speaker">
            Anf. 23 FREDRICK FEDERLEY (C):
          </note>
          <note>
            Herr talman! Jag vill för Centerpartiets räkning börja med att
            yrka bifall till utskottets förslag i betänkandena SfU8 och SfU13
            och avslag på motionerna.
          </note>
          <u>
            <seg>
              Det kan vara på sin plats att efter en lite spretig debatt med
              både inrikespolitik och annat som vi kanske skulle ta i andra
              sammanhang, inte när vi diskuterar ett par EU-direktiv som vi
              ska implementera, dra sig till minnes hur det har sett ut i världen
              och möjligen försöka sia om vart vi är på väg. Det gör att vi
              kanske bättre förstår var i utvecklingen dessa två direktiv har
              sin plats. Vi fick också en historisk exposé i ett av de första
              anförandena.
            </seg>
          </u>
          <u>
            <seg>
              Efter tider av strider i Europa, när man använde nationalistiska
              och rasistiska begrepp gentemot varandra och såg sina grannar
              som fiender, när nationalismen präglade en stor del av 1800- och
              1900-talen, när man gjorde mycket för att stänga andra människor
              ute eftersom de sågs som en belastning i samhället, har vi i och
              med att civilisationen tagit fart och vi fått internationella
              regleringar kommit till insikt om att de som vi tidigare var i
              krig med är våra vänner, att de är lika som vi, att de har samma
              rättigheter och värdighet som vi andra som befinner oss i det
              här landet. Vi har kommit att få ett antal internationella regleringar
              som framför allt berör den som måste lämna sitt hem på grund av
              krig, fattigdom, svält, förföljelse på grund av religion, etnicitet
              eller något annat.
            </seg>
          </u>
          <u>
            <seg>
              Här har vi en ganska väl utvecklad politik och rätt tydliga internationella
              regleringar. Betydligt sämre har det sedan 1900-talets senare
              hälft varit när det kommit till arbetskraftsinvandringen. Migrationspolitikens
              ena pelare är asyl- och flyktingpolitiken. Den andra handlar om
              den som väljer att frivilligt söka sig någonstans för jobb eller
              utbildning. Där hade Sverige under 50-talet en ganska öppen och
              generös politik. Sverige behövde människor som kom hit. Det var
              en arbetskraftsinvandring som fungerade mycket väl tills den kom
              att i princip helt strypas. Man sade från statens sida att vi
              i staten kan bättre än arbetsgivarna avgöra var det behövs arbetskraft.
              Den ordningen ändrade alliansregeringen tillsammans med Miljöpartiet
              den 15 december 2008 när det nya arbetskraftsinvandringssystemet
              trädde i kraft. Det har varit mycket lyckosamt för Sverige.
            </seg>
          </u>
          <u>
            <seg>
              Jag vill passa på att säga att det vi säkerligen kommer att diskutera
              både i talarstolen och i ett eventuellt replikskifte är de fall
              där det går fel. Jag vill poängtera det är viktigt att säga eftersom
              den frågan sällan lyfts fram i mediedebatten eller i riksdagens
              talarstol att de allra flesta fallen är väldigt, väldigt lyckosamma.
              Det är fråga om seriösa arbetsgivare som gör rätt för sig. Den
              OECD-rapport som Mikael Cederbratt var inne på visar att de flesta
              arbetsplatser där man anställer människor från tredjeland har
              högre genomsnittsinkomst än motsvarande arbetsplatser som inte
              har arbetskraft från tredjeland. Det kan vara viktigt att ha med
              sig i diskussionen. Det finns seriösa och duktiga arbetstagare
              som inte är här för att utnyttja några system, herr talman, utan
              är här för att de vill vara med och bidra. De vill bygga sig en
              framtid, och de får möjlighet att göra det där arbete finns.
            </seg>
          </u>
          <u>
            <seg>
              Det är dock inte alltid som arbetsgivaren är seriös. Precis som
              på alla andra områden i samhället finns det människor som vill
              utnyttja andra människor, som vill göra fel, som inte bryr sig
              om att hålla sig inom lagens råmärken. Därför diskuterar vi också
              sanktioner mot de arbetsgivare som inte följer de regelverk som
              finns. Det är bra att diskussionen hittills berört påföljder för
              den som gör fel i stället för att, som det låtit i tidigare debatter,
              göra det krångligare att över huvud taget ta in arbetskraft från
              tredjeland. Systemet måste bygga på att vi har regler som alla
              ska efterfölja, och i den mån några inte gör det ska det såklart
              beivras. Det finns ett antal ganska tydliga beivranspunkter i
              förslaget indragna bidrag, avgifter som ska betalas till staten
              om man gör fel och så vidare. Det är ett bra första steg. Vi kan
              få anledning att komma tillbaka till detta framöver, för ingen
              vill att arbetskraft ska utnyttjas eller exploateras. Jag vill
              vara mycket tydlig med det, herr talman.
            </seg>
          </u>
          <u>
            <seg>
              Låt mig återigen understryka min glädje över att vi inte genom
              ytterligare regelkrångel försöker försvåra för den arbetsgivare
              som behöver arbetskraft från andra länder.
            </seg>
          </u>
          <u>
            <seg>
              Herr talman! Det är med lite oro jag noterar att det verkar finnas
              en strävan tillbaka till det system som en gång infördes och som
              förstörde det svenska systemet för arbetskraftsinvandring. Man
              verkar tro att en människa kan vara en pusselbit precis var som
              helst och att vi från statligt håll kan avgöra vem som ska jobba
              exakt var och vem företagaren ska anställa. Det är en både olycklig
              och populistisk politik om vi tror att vi har bättre omdöme beträffande
              vem som ska anställas och vid vilket företag än företagaren själv.
              Därtill vore det ett ganska gravt ingrepp, anser jag, i den enskilda
              äganderätten. Den som äger ett företag måste ha rätt att avgöra
              var han eller hon söker personal. Det kan inte finnas ett statligt
              företräde på dessa punkter.
            </seg>
          </u>
          <u>
            <seg>
              De två delarna, asylsystemet och arbetskraftsinvandringssystemet,
              måste falla på plats. Jag har med viss förvåning följt diskussionen
              så som den förts den senaste tiden. LO har presenterat en rapport
              där de bland annat talar om att ändra på kraven för anställning
              av tredjelandsmedborgare som kommer hit. Man öppnar upp för att
              det kanske inte längre ska vara branschspecifika anställningar
              när det gäller villkoren för att få arbetstillstånd i Sverige.
            </seg>
          </u>
          <u>
            <seg>
              Jag drar mig till minnes ett antal debatter som vi haft i kammaren
              på just temat arbetskraftsinvandring och huruvida arbetskraft
              utnyttjas. Flera har då velat stärka arbetstagares ställning,
              och jag har sagt att det bör göras. Ingen som kommer till Sverige
              ska behöva känna att man inte vågar göra sin röst hörd, inte vågar
              organisera sig eftersom man är knuten till en arbetsgivare och
              en arbetsgivare allena. Som systemet ser ut i dag är det inte
              möjligt att byta arbetsgivare. Det är därför problematiskt för
              en arbetstagare som känner att arbetsgivaren inte beter sig på
              ett korrekt sätt, att avtalen inte uppfylls, att man inte vågar
              rapportera detta utan känner att man sitter i klorna på arbetsgivaren.
            </seg>
          </u>
          <u>
            <seg>
              För Centerpartiets del är vi beredda att fortsätta den diskussionen
              framöver. Vi tycker att det är problematiskt att bli så starkt
              knuten till sin arbetsgivare. Jag kan bara välkomna om mina kolleger
              i Alliansen och också oppositionen är beredda att öppna för en
              sådan diskussion. Så har det nämligen inte låtit tidigare. Då
              har det snarast varit andra åtgärder som man hävdat ska vara gällande,
              att myndigheter ska avgöra vilka som får komma hit och inte. Om
              det finns en öppning från oppositionen för att inte ha myndighetsprövning
              av vilka som kommer hit och för att hitta andra vägar att stärka
              den enskilde arbetstagarens situation ser jag inga egentliga hinder
              för en diskussion om det framöver.
            </seg>
          </u>
          <u>
            <seg>
              Det vi i dag diskuterar är dock två direktiv som ska införas.
              Det ena, blåkortsdirektivet, handlar om kvalificerad arbetskraft
              som vill komma till Europeiska unionen. Sverige införde den 15
              december 2008 ett arbetskraftsinvandringssystem som är långt mer
              generöst än blåkortsdirektivet. Det ger ingen anledning att motsätta
              sig blåkortsdirektivet. Tvärtom är det välkommet att Europeiska
              unionen äntligen öppnar för möjligheten till reglerad arbetskraftsinvandring.
              Däremot kan vi fortsatt och det vet jag att regeringen gör framföra
              kritik mot att det är för snävt, att det ställs alldeles för höga
              krav på den som ska komma, både högre lön och lång utbildning
              och arbetslivserfarenhet. Det gör att många människor utestängs
              från Europeiska unionen, människor som skulle kunna vara med och
              bidra till den fortsatta utvecklingen både i Sverige och i andra
              länder. Det är dock inte så att blåkortsdirektivet begränsar våra
              möjligheter att ha det generösare system vi har.
            </seg>
          </u>
          <u>
            <seg>
              Det finns därför all anledning för oss att med ett brett mandat
              framföra till regeringen att Europeiska unionen bör arbeta för
              att få till stånd något som mer liknar ett grönkortssystem, där
              också icke-kvalificerad arbetskraft får möjlighet att komma till
              Europeiska unionen. Vi som är aktiva i en europeisk debatt bör
              framföra detsamma i våra europeiska partier. Europeiska unionen
              får inte vara en förening dit bara världens elit av fotbollsspelare,
              professorer och högt utbildade akademiker får komma för att arbeta,
              utan det måste också vara tillåtet för någon som inte har lika
              höga kvalifikationer att söka sig en framtid i Europeiska unionen.
            </seg>
          </u>
          <u>
            <seg>
              Herr talman! Ett dilemma med att vi är ett mindre parti än förra
              perioden är att vi står längre ned på talarlistan och att mycket
              redan är sagt i talarstolen. Jag avslutar mitt anförande, men
              hoppas jag att får repliker, så att jag kan utveckla någon del
              av detta.
            </seg>
          </u>
          <note type="speaker">
            Anf. 24 EVA-LENA JANSSON (S) replik:
          </note>
          <u>
            <seg>
              Herr talman! Detta kan verka lite tjatigt. Men jag vill i alla
              fall ge majoritetspartierna möjlighet att utveckla detta. Fredrick
              Federley har en begåvning utöver det vanliga när det gäller att
              stå i talarstolen, så han kanske kan utveckla det här. För vem
              är ett bindande anställningsavtal ett hinder?
            </seg>
          </u>
          <note type="speaker">
            Anf. 25 FREDRICK FEDERLEY (C) replik:
          </note>
          <u>
            <seg>
              Herr talman! Jag tackar Eva-Lena Jansson för frågan. Jag hade
              förberett svar och övervägde att ta upp detta i mitt huvudanförande,
              men jag hoppades på replik, och den kom.
            </seg>
          </u>
          <u>
            <seg>
              Jag börjar med att besvara följdfrågan, när vi ändå håller på.
              Vad gäller bindande avtal vill jag säga att erbjudandet är att
              se som bindande. Sedan finns en avtalsfrihet när man befinner
              sig på den svenska arbetsmarknaden, och den måste gälla lika oavsett
              om man är svensk medborgare eller inte. En intressant motfråga
              till Eva-Lena Jansson blir: Vill Socialdemokraterna införa en
              reglering innebärande att arbetskraftsinvandrare, som ju inte
              är svenska medborgare, inte ska omfattas av den avtalsfrihet som
              svenska medborgare är föremål för?
            </seg>
          </u>
          <u>
            <seg>
              Eva-Lena Jansson kommer att fråga om justeringar i språket utifrån
              den utredning som nu ligger på bordet. Den formulering det gäller
              lyder: minimilön enligt kollektivavtal. Jag tycker inte att man
              kan misstolka detta. Det Eva-Lena Jansson tidigare har framfört
              är att ordet svensk har försvunnit och att man pratar om minimilön.
              Men det är inte fråga om lagreglerad minimilön, som man har i
              en del europeiska länder, där man fastslår i lag vilken den lägsta
              lönen ska vara, utan det är minimilön enligt gällande kollektivavtal.
            </seg>
          </u>
          <note type="speaker">
            Anf. 26 EVA-LENA JANSSON (S) replik:
          </note>
          <u>
            <seg>
              Herr talman! Det var bra svar av Fredrick Federley förutom att
              han inte riktigt förstår frågorna. Förstår Fredrick Federley skillnaden
              mellan lön enligt svenskt kollektivavtal och minimilön enligt
              kollektivavtal? Kollektivavtal kan se olika ut. Minimidelen i
              kollektivavtalet är en sak, lönen och ersättningen något helt
              annat. I ett kollektivavtal ingår helt andra saker än bara lönen.
              Ni verkar ha tappat det där eller så har ni inte gjort det.
            </seg>
          </u>
          <u>
            <seg>
              När det gäller bindande anställningsavtal undrar jag för vem
              det är ett hinder. Om jag har ett bindande anställningsavtal gör
              det min förhandlingsposition ganska stark. Har jag inget bindande
              anställningsavtal är det upp till arbetsgivarens godtycke. Det
              är den förhandlingspositionen ni sätter den enskilde i, och det
              är därför jag ställer frågan: För vem är det ett hinder med bindande
              anställningsavtal? Jag uppfattar inte att det skulle vara ett
              hinder för den enskilde. Vem är det då ett hinder för?
            </seg>
          </u>
          <note type="speaker">
            Anf. 27 FREDRICK FEDERLEY (C) replik:
          </note>
          <u>
            <seg>
              Herr talman! Jag kan inte se att den skrivning som finns om minimilön
              enligt kollektivavtal på något sätt skulle frånta en arbetstagare
              OB-tillägg, semesterersättning och annat som regleras i kollektivavtalen.
              Detta ska självklart också finnas med.
            </seg>
          </u>
          <u>
            <seg>
              Eva-Lena Jansson säger att hon inte anser att det på något sätt
              kan vara begränsande för en arbetstagare att ha ett bindande anställningsavtal
              från början. Men har man inte samma rätt att fritt ingå avtal
              som alla andra som befinner sig på den svenska arbetsmarknaden
              är det klart att man har fått en juridisk begränsning.
            </seg>
          </u>
          <u>
            <seg>
              Det är därför jag tycker att man snarare ska öppna för diskussion.
              Om en person kommer till en arbetsgivare och den sedan beter sig
              på ett sätt som inte är okej måste man se till att den personen
              vågar anmäla detta, så att det kommer till vår kännedom. Det kan
              handla om att arbetsgivaren inte levererar utlovade förmåner,
              löner eller semesterersättning eller att arbetstiden är helt vedervärdig.
              Det kan vara så att arbetsgivaren erbjudit en viss typ av bostad,
              men att det sedan är helt annorlunda, att 20 personer bor i en
              liten barack. Arbetstagaren måste också våga söka sig till en
              annan arbetsgivare utan att helt plötsligt bli utslängd ur landet.
            </seg>
          </u>
          <u>
            <seg>
              Jag tror att vi kommer att ha en intressant diskussion framöver
              om hur vi ska reglera det här på ett bra sätt, så att det fortfarande
              är ordning och reda i regelverket men så att vi också stärker
              den enskilda arbetstagarens möjlighet att vända sig från en arbetsgivare
              ett perspektiv nog så viktigt eller för den delen att vända sig
              till fackförbunden och få hjälp och stöd i en situation där man
              känner sig exploaterad och utnyttjad och i så fall också kunna
              kräva sin rätt.
            </seg>
          </u>
          <note type="speaker">
            Anf. 28 EMMA HENRIKSSON (KD):
          </note>
          <u>
            <seg>
              Herr talman! Fredrick Federley avslutade med att säga att det
              inte alltid är lätt att veta vad man ska säga om man har ordet
              i slutet av debatten. Det är kanske ännu mindre lätt när man kommer
              ännu närmare slutet. Det har väl redan framgått av debatten att
              vi debatterar två aspekter på det svenska migrationsområdet, nämligen
              att det ska vara lätt att komma till Sverige och försörja sig
              och att vi ska ta itu med de oseriösa arbetsgivare som utnyttjar
              människor som vistas här utan arbets- eller uppehållstillstånd.
            </seg>
          </u>
          <u>
            <seg>
              Jag skulle vilja tala om den egentliga orsaken till att vi i
              vår riksdag diskuterar sådana här frågor. Vi lever i en globaliserad
              värld. Jag skulle vilja stanna vid just det. Vad är en globaliserad
              värld? Ordet global innebär något som gäller hela världen. Globalisering
              brukar definieras som den förändringsprocess som gör att stater
              och samhällen över hela jorden knyts samman i ett ömsesidigt beroendeförhållande.
              Just det där med att vara beroende menar jag och Kristdemokraterna
              är lite av grunden i vad det innebär att vara människa. Det är
              bra att vara beroende av varandra. Vi kan växa i gemenskap. Därför
              är det här ömsesidiga beroendet något som gynnar oss likaväl som
              dem som får möjlighet att komma till vårt land.
            </seg>
          </u>
          <u>
            <seg>
              EU är en viktig aktör i vår globaliserade värld. Det är ett samarbete
              som till sin konstruktion fortfarande är unikt. En stor samling
              nationalstater som består av många olika kulturer, språk och etniciteter
              och som under århundraden har bekämpat varandra står nu sida vid
              sida. Förutom att EU har en viktig roll i att bevara fred, kämpa
              för ett bättre klimat och leda kampen mot världsfattigdom har
              vi etablerat en inre marknad för varor, tjänster och kapital och
              inte minst för människor.
            </seg>
          </u>
          <u>
            <seg>
              Det har redan nämnts ett flertal gånger i talarstolen, herr talman,
              vad de olika direktiv vi debatterar innehåller. Jag skulle i stället
              för att upprepa detta vilja tala lite mer om det som är den största
              skiljelinjen. Det är fråga om implementerande av ett EU-direktiv,
              och detta är inte helt och hållet nymodigheter i svensk lagstiftning.
              Men när vi hörde David Lång från Sverigedemokraterna debattera
              märktes det tydligt att utgångspunkten var en helt annan. Han
              började med att tala om Gustav Vasa och Engelbrekt och huruvida
              arbetskraftsinvandring är ett hot mot vårt land. Som om vi levde
              i ett statiskt samhälle! Men vi lever tack och lov inte i ett
              statiskt samhälle.
            </seg>
          </u>
          <u>
            <seg>
              Jag kikade på en lista över yrkestitlar som inte längre finns:
              amma, bergsfiskal, beslagskarl, biografpianist, blockmakare, byvaktare,
              bödel, bönhas, censor jag stannar nog vid c. Ibland kan jag känna
              att det är ganska skönt att alla yrken vi har haft i vårt land
              inte längre finns, även om en och annan kanske saknar någon biografpianist.
            </seg>
          </u>
          <u>
            <seg>
              Vårt samhälle utvecklas hela tiden. Det utvecklas inte minst
              tack vare rörlighet att vi inte längre har lagstiftning på denna
              plätt på jorden som skiljer mellan götar och svear, att vi får
              möjlighet att flytta dit vi vill.
            </seg>
          </u>
          <u>
            <seg>
              I Sveriges riksdag representerar jag valkretsen Stockholms län,
              som tillsammans med geografiskt lite mindre men befolkningsmässigt
              stora Stockholms stad varje dag har en inflyttning motsvarande
              två SL-bussar.
            </seg>
          </u>
          <u>
            <seg>
              Varje dag ökar vår befolkning. Det innebär inte att det är två
              SL-bussar fler arbetslösa här i dag än det var i går eller fyra
              fler i dag än i förrgår. I stället utvecklas vår region, och fler
              arbetstillfällen tillkommer eftersom de människor som flyttar
              hit medför kompetens, drivkraft och utveckling.
            </seg>
          </u>
          <u>
            <seg>
              Detta gäller såväl den knappa hälft av de inflyttade som kommer
              från någon annan del av världen som dem som väljer att flytta
              hit från någon annan landsända. Till befolkningstillväxten bidrar
              också att stockholmarna i dag föder fler barn än genomsnittet
              i Sverige.
            </seg>
          </u>
          <u>
            <seg>
              Sverigedemokraterna vill i sin motion begränsa för dem som kommer
              hit via blåkortsdirektivet, alltså den högspecialiserade arbetskraften.
              Det är förresten personer som redan har möjlighet att komma hit
              genom svensk lagstiftning.
            </seg>
          </u>
          <u>
            <seg>
              Att man har kvalifikationer och arbetslivserfarenhet ska enligt
              Sverigedemokraterna inte räknas in. Jag trodde att det var en
              av de bästa meriterna när man ska ta ett jobb, att man har kompetens
              och erfarenhet av yrket.
            </seg>
          </u>
          <u>
            <seg>
              Det är uppenbart att Sverigedemokraterna avslår detta för att
              man inte vill att människor ska komma hit och bygga vårt samhälle.
            </seg>
          </u>
          <u>
            <seg>
              Sverigedemokraterna säger att man bör ha en bostad säkrad innan
              man får sitt blåkort. I reservationen säger Sverigedemokraterna
              sedan att vi bör se till att de som får ett blåkort inte ska omfattas
              av de regleringar som finns för att man kunna få tag i en bostad.
            </seg>
          </u>
          <u>
            <seg>
              Möjligen kan någon enstaka få komma hit om den redan har en bostad,
              men inte för att den har yrkesskicklighet.
            </seg>
          </u>
          <u>
            <seg>
              Jag vet inte om jag hörde fel, om David Lång sade fel eller om
              det står fel i reservationen. Jag hörde David Lång säga att man
              ska ha motsvarande en och en halv genomsnittslön. I reservationen
              står det två och en halv. Jag kan tänka mig en och annan på svensk
              arbetsmarknad som tycker att det är lite stötande att de som kommer
              hit ska få två och halv gånger så mycket i lön.
            </seg>
          </u>
          <u>
            <seg>
              Vi har helt olika syn på hur vi ska bygga vårt samhälle. Dessa
              EU-direktiv öppnar inte bara ytterligare förutsättningar för att
              människor ska kunna bli rätt behandlade i vårt land, utan vi vidgar
              hela Europa. Det påverkar synen på Europa i hela världen. Vi vill
              inte ha ett samhälle där vi säger: Sista lorten stänger porten.
            </seg>
          </u>
          <note type="speaker">
            Anf. 29 EVA-LENA JANSSON (S) replik:
          </note>
          <u>
            <seg>
              Herr talman! Jag har en otippad fråga till Emma Henriksson. Jag
              börjar dock med en annan ingång. Utskottet kommer så småningom
              att få ta ställning till ett EU-direktiv om regler för säsongsarbete.
              Det är inte säkert att det blir verklighet, men det kommer sannolikt
              att hamna på vårt bord. I detta förslag från EU-kommissionen föreslås
              bindande anställningsavtal, vilket vi tycker är bra.
            </seg>
          </u>
          <u>
            <seg>
              Min fråga är: Varför motsätter sig den borgerliga majoriteten
              tillsammans med Miljöpartiet bindande anställningsavtal i detta
              skede? För vem är det ett problem med bindande anställningsavtal?
              Vem är det som förlorar på bindande anställningsavtal? Kan Emma
              Henriksson förklara det för mig?
            </seg>
          </u>
          <note type="speaker">
            Anf. 30 EMMA HENRIKSSON (KD) replik:
          </note>
          <u>
            <seg>
              Herr talman! Jag tackar Eva-Lena Jansson för att även jag får
              möjlighet att svara på denna fråga.
            </seg>
          </u>
          <u>
            <seg>
              Jag tror att det redan har framgått av de tidigare svaren att
              vi när vi diskuterar dessa frågor diskuterar just dessa frågor.
              Vi diskuterar inte området som helhet när vi ska implementera
              dessa direktiv.
            </seg>
          </u>
          <u>
            <seg>
              Vår utgångspunkt har varit att implementera direktiven och göra
              dem så lika som möjligt den redan befintliga lagstiftningen. Därför
              har vi inte sett att det just nu finns skäl att göra några ytterligare
              begränsningar jämfört med det som redan gäller.
            </seg>
          </u>
          <u>
            <seg>
              Vi är glada att EU tar dessa steg och öppnar för arbetskraftsinvandring.
              Vi kristdemokrater hade gärna sett att EU:s blåkortsdirektiv hade
              omfattat många fler, i likhet med den lagstiftning som redan gäller
              i Sverige.
            </seg>
          </u>
          <note type="speaker">
            Anf. 31 EVA-LENA JANSSON (S) replik:
          </note>
          <u>
            <seg>
              Herr talman! Det var ett delvis nytt svar. Nu blev det mer formellt
              att ni tycker att ni i nuläget inte behöver göra det för att vi
              redan har en lagstiftning. Det är visserligen hål i den, men ni
              kan implementera dessa delar och fortsätta behålla hålet.
            </seg>
          </u>
          <u>
            <seg>
              Vi vet att ett bindande anställningsavtal skulle stärka den enskilde.
              Hur kommer det sig då att den borgerliga majoriteten och Miljöpartiet
              i dessa delar alltid väljer det alternativ som är minst förmånligt
              för den enskilde och som ger arbetsgivaren ett övertag?
            </seg>
          </u>
          <u>
            <seg>
              Ni har två alternativ men väljer alltid det som gör att arbetstagarens
              ställning inte stärks. Hur kommer det sig? Jag har lite svårt
              att förstå det.
            </seg>
          </u>
          <u>
            <seg>
              Ni säger er stå upp för likabehandling och för samma lön för
              svenskar och dem som kommer utifrån och arbetar. Ni säger er stå
              upp för den svenska modellen. Hur kommer det sig då att ni hela
              tiden väljer det som är minst förmånligt för den enskilda arbetstagaren?
            </seg>
          </u>
          <note type="speaker">
            Anf. 32 EMMA HENRIKSSON (KD) replik:
          </note>
          <u>
            <seg>
              Herr talman! Det är en totalt felaktig uppfattning. I vår implementering
              av dessa direktiv utökar vi på många sätt förutsättningarna för
              den enskilde.
            </seg>
          </u>
          <u>
            <seg>
              Det är givet att vi ska se till att det blir svårt för dem som
              vill utnyttja och missbruka systemet och förstöra för enskilda
              människor.
            </seg>
          </u>
          <u>
            <seg>
              Vi ska dock göra det enkelt för människor som vill komma hit
              och arbeta och också för arbetsgivarna, där merparten faktiskt
              är hederliga och ger människor möjlighet att komma hit och arbeta
              något som stärker dessa människor och vårt land.
            </seg>
          </u>
          <note type="speaker">
            Anf. 33 Statsrådet TOBIAS BILLSTRÖM (M):
          </note>
          <u>
            <seg>
              Herr talman! I genomförandet av blåkortsdirektivet föreslår regeringen
              att det införs ett särskilt uppehålls- och arbetstillstånd för
              högkvalificerad anställning som ska betecknas EU-blåkort och att
              familjemedlemmar till den som har EU-blåkort ges rätt att återförenas
              med honom eller henne i Sverige.
            </seg>
          </u>
          <u>
            <seg>
              I genomförandet av sanktionsdirektivet föreslår regeringen att
              det införs ett förbud för arbetsgivare att ha utlänningar anställda
              som saknar rätt att vistas här. I utlänningslagen finns redan
              ett straffrättsligt förbud för arbetsgivare att ha utlänningar
              anställda som saknar uppehålls- och arbetstillstånd. Någon större
              förändring sker därför inte i det avseendet.
            </seg>
          </u>
          <u>
            <seg>
              Förutom de straffrättsliga sanktioner som kan utgå när en arbetsgivare
              överträder förbudet föreslår regeringen att ett antal ytterligare
              sanktioner ska kunna påföras arbetsgivaren.
            </seg>
          </u>
          <u>
            <seg>
              Dessutom föreslås viktiga arbetsrättsliga förändringar som är
              till förmån för de tillståndslösa utlänningarna. Syftet med blåkortsdirektivet
              är att komma till rätta med bristen på högkvalificerad arbetskraft
              inom EU. För att uppnå detta syfte ska medlemsstaterna införa
              bestämmelser som underlättar för högkvalificerade arbetstagare
              från tredjeland och deras familjemedlemmar att resa in och vistas
              i EU. Det är ett välkommet uppvaknande inför den demografiska
              utmaning och den brist på arbetskraft som väntar Europa och som
              inom vissa områden och vissa yrken redan är uppenbar.
            </seg>
          </u>
          <u>
            <seg>
              I Sverige har vi gått längre. År 2008 öppnade regeringen och
              Miljöpartiet den dörr till Sverige som har varit stängd under
              decennier. Den svenska reformen för arbetskraftsinvandring har
              gett människor möjlighet att komma till Sverige för att arbeta
              oavsett utbildningsnivå eller yrkeserfarenhet. Det är nämligen
              inte möjligt att kvantifiera, tidsbestämma eller med någon annan
              exakthet bestämma vilka egenskaper det är som gör någon eftertraktad
              på arbetsmarknaden.
            </seg>
          </u>
          <u>
            <seg>
              I slutet av förra månaden rapporterades att var fjärde svensk
              arbetsgivare inte hittar rätt kompetens. Högutbildade ingenjörer
              är visserligen den svåraste yrkesgruppen att rekrytera, men även
              hantverkare, kockar och yrkeschaufförer råder det brist på stor
              brist.
            </seg>
          </u>
          <u>
            <seg>
              Det svenska regelverket för arbetskraftsinvandring bygger därför
              på att arbetsgivaren avgör vilket behov han eller hon har av arbetskraft
              och vilken kompetens som behövs. Det finns ingen som kan ersätta
              den enskilde arbetsgivaren när det gäller att bedöma de egna rekryteringsbehoven.
              Samtidigt ställer regelverket för arbetstillstånd tydliga krav
              på lön och övriga anställningsvillkor. Alla arbetstagare ska ha
              rimliga arbetsvillkor oavsett ursprung. Även för att någon ska
              komma i fråga för ett EU-blåkort får lönen, försäkringsskyddet
              och övriga anställningsvillkor inte vara sämre än de villkor som
              följer av svenska kollektivavtal eller praxis inom yrket eller
              branschen.
            </seg>
          </u>
          <u>
            <seg>
              I regeringens proposition föreslås att den som har ett EU-blåkort
              beviljas samma sociala och ekonomiska rättigheter som andra på
              en rad områden, till exempel när det gäller social trygghet, pensioner
              och studiestöd. I propositionen föreslås i korthet därutöver att
              beslut om avslag på EU-blåkort eller arbetstillstånd och beslut
              om återkallelse av beslut om EU-blåkort eller arbetstillstånd
              ska kunna överklagas. Den som har ett EU-blåkort föreslås få tillgodoräkna
              sig vistelseperioder med EU-blåkort i andra medlemsstater och
              därmed snabbare uppnå kravet på fem års vistelse här för att komma
              i fråga för ställning som varaktigt bosatt i Sverige.
            </seg>
          </u>
          <u>
            <seg>
              Utöver kravet när det gäller anställningsvillkoren ska utlänningen
              ha erbjudits en anställning om minst ett år för att komma i fråga
              för ett EU-blåkort. Den erbjudna lönen får inte understiga 1,5
              gånger den genomsnittliga bruttoårslönen i Sverige, som i dag
              motsvarar 29 000 kronor i månaden. Det innebär att en arbetsgivare
              måste erbjuda en månadslön på minst 43 500 kronor i månaden brutto.
            </seg>
          </u>
          <u>
            <seg>
              Unionsföreträdet måste respekteras. Det innebär att arbetsgivaren
              ska ha utannonserat den lediga tjänsten så att den också görs
              tillgänglig för medborgare i Sverige och i EU- och EES-området.
              Slutligen måste tredjelandsmedborgaren visa upp att han eller
              hon har en heltäckande sjukförsäkring som gäller i tre månader
              från inresan i Sverige.
            </seg>
          </u>
          <u>
            <seg>
              Herr talman! Genom arbetskraftsinvandringsreformen 2008 har företag
              i Sverige fått möjlighet att hitta rätt kompetens också från länder
              utanför EU. Reformen ger företagen ytterligare verktyg för att
              konkurrera på den globala marknaden och bidrar till sysselsättning
              och tillväxt i vårt land. Fram till och med 2025 kommer 1,6 miljoner
              svenskar att gå i pension. Med fler pensionärer krävs fler som
              arbetar för att upprätthålla välfärden. Samtidigt kommer behoven
              av vård och omsorg att öka till följd av den äldre befolkningen.
              Sverige står inför stora utmaningar.
            </seg>
          </u>
          <u>
            <seg>
              Arbetskraftsinvandring kan aldrig ensamt lösa dessa utmaningar.
              För att framtidens välfärd ska kunna upprätthållas behövs dock
              fler som jobbar i Sverige oavsett om de är födda här eller inte.
              Arbetskraftsinvandring är ett av flera instrument för att på kort
              och lång sikt motverka arbetskraftsbrist.
            </seg>
          </u>
          <u>
            <seg>
              Även genomförandet av sanktionsdirektivet kommer att främja legitim
              arbetskraftsinvandring till Sverige. Det är oerhört viktigt att
              förhindra utnyttjande och missbruk av arbetstagare. Även om de
              allra flesta arbetsgivare i Sverige är seriösa förekommer det
              att arbetstagare arbetar under otrygga arbetsförhållanden. Det
              är oacceptabelt att oseriösa arbetsgivare inte följer de lagar
              och regler som gäller och utnyttjar utländska arbetstagare.
            </seg>
          </u>
          <u>
            <seg>
              Kontrollen av arbetsvillkoren för arbetskraftsinvandrare i Sverige
              är uppdelad mellan flera parter. Migrationsverket svarar för de
              kontroller av anställningsvillkor som görs inför tillståndsgivningen.
              Tillsynen över arbetsmiljö och arbetstidslagstiftning utövas av
              Arbetsmiljöverket. Övriga arbetsvillkor hanteras i sin tur inom
              ramen för den svenska arbetsmarknadsmodellen där arbetsmarknadens
              parter kommer överens om de villkor som ska gälla och övervaka
              att dessa efterlevs. Slutligen: Om det förekommer brottslighet
              är detta en fråga för rättsväsendet.
            </seg>
          </u>
          <u>
            <seg>
              En rad åtgärder för att upptäcka och motverka missbruk har vidtagits.
              Migrationsverket arbetar mycket aktivt med detta, och det är ett
              viktigt arbete som kommer att fortsätta. Den arbetskraftsinvandrare
              som av någon anledning inte är nöjd med sin arbetsgivare har möjlighet
              att under tillståndstiden söka nytt arbete under tre månaders
              tid utan att för den sakens skull bli av med sitt uppehållstillstånd.
            </seg>
          </u>
          <u>
            <seg>
              Regeringen kommer att återkomma med förslag i syfte att ge ytterligare
              verktyg för Migrationsverket att använda när det upptäcks att
              reglerna inte efterlevs eller kringgås och arbetstagare därmed
              riskerar att utnyttjas.
            </seg>
          </u>
          <u>
            <seg>
              Herr talman! Syftet med sanktionsdirektivet är att motverka olaglig
              invandring till Europeiska unionen. För att uppnå detta syfte
              uppställs i direktivet ett förbud för arbetsgivare att anställa
              utlänningar som inte har rätt att vistas inom unionen. Vidare
              innehåller direktivet ett antal olika sanktioner som kan påföras
              den arbetsgivare som överträder förbudet. Direktivet innehåller
              även en rättighet för utlänningar som saknat rätt att vistas i
              medlemsländerna att erhålla lön och annan ersättning för utfört
              arbete.
            </seg>
          </u>
          <u>
            <seg>
              I propositionen föreslås att den gällande bestämmelsen i utlänningslagen
              om särskild avgift för arbetsgivare som har en utlänning utan
              arbetstillstånd anställd ska utvidgas till att också gälla arbetsgivare
              som har en utlänning anställd som inte har rätt att vistas i Sverige.
            </seg>
          </u>
          <u>
            <seg>
              I enlighet med direktivet föreslås också bestämmelser om annan
              särskild rättsverkan av brott. Den som anställer utlänningar som
              inte har rätt att vistas i Sverige ska dels kunna fråntas sin
              rätt till alla offentliga stöd, bidrag och förmåner under fem
              års tid, dels bli återbetalningsskyldig för offentliga stöd, bidrag
              och förmåner som betalats ut. Möjligheten att ta ifrån en arbetsgivare
              rätten till offentliga förmåner eller att ålägga en arbetsgivare
              återbetalningsskyldighet för sådana förmåner kommer att utgöra
              ytterligare tillämpbara sanktioner utöver dem som redan finns.
              Det förhindrar att offentliga medel stöder verksamhet som inte
              bedrivs enligt gällande regler.
            </seg>
          </u>
          <u>
            <seg>
              Dessa åtgärder ska få arbetsgivare att avstå från att anställa
              personer som vistas här utan tillstånd, vilket rimligen inte kan
              accepteras av någon som värnar den svenska arbetsmarknadsmodellen.
              Den som vill komma till Sverige för att arbeta och göra rätt för
              sig har den möjligheten. OECD konstaterade 2011 att Sverige numera
              har ett av världens mest öppna system för arbetskraftsinvandring.
              Det är ett effektivt och flexibelt regelverk som ersatte det tidigare
              restriktiva systemet där fackföreningarna hade och använde en
              informell vetorätt.
            </seg>
          </u>
          <u>
            <seg>
              Att det är förbjudet för arbetsgivare att anställa utlänningar
              som inte har föreskrivet tillstånd innebär inte att den som arbetar
              utan ett sådant tillstånd saknar rättigheter. Grundläggande skyddsregler
              inom arbetsrätt och arbetsmiljö kan i betydande delar tillämpas
              på dessa utlänningar. Även en sådan grundläggande rättighet som
              föreningsfrihet gäller oavsett personens migrationsrättsliga status.
            </seg>
          </u>
          <u>
            <seg>
              Genom de regler som nu föreslås kommer dessa arbetstagare också
              att tillförsäkras lön och annan ersättning för det arbete som
              de har utfört. Enligt direktivet ska medlemsstaterna säkerställa
              att arbetsgivare som har anställt någon som inte har rätt att
              vistas här ansvarar för betalning av lön och annan ersättning
              för utfört arbete. I enlighet med direktivet föreslår regeringen
              en presumtionsregel som anger att om ingen av parterna visar annat
              ska lönen motsvara minimilön och ersättning som följer av kollektivavtal
              eller praxis inom yrket eller branschen. Arbetet ska enligt presumtionsregeln
              anses ha utförts under tre månader.
            </seg>
          </u>
          <u>
            <seg>
              Begreppet minimilön i den nya lagen innebär inte att någon minimilönelagstiftning
              införs i svensk rätt. Begreppet minimilön finns sedan tidigare
              i lagen om utstationering av arbetstagare. Minimilön enligt den
              nu föreslagna lagen har samma betydelse som i utstationeringslagen.
              För att lättare kunna bevaka sin rätt i fall då talan om ersättning
              väcks föreslås en möjlighet att ansöka om tidsbegränsat uppehållstillstånd.
              Den som beviljats ett sådant tidsbegränsat uppehållstillstånd
              ska enligt förslaget ha rätt till vård enligt lagen om hälso-
              och sjukvård för asylsökande. Att erbjuda hälso- och sjukvård
              är inget krav enligt direktivet, men enligt regeringens uppfattning
              bör den som har samarbetat med myndigheterna i en utredning om
              brott mot utlänningslagens regler ha rätt till sjukvård.
            </seg>
          </u>
          <u>
            <seg>
              I entreprenörsförhållanden föreslås ansvarsbestämmelser för uppdragsgivare
              respektive uppdragsgivare i tidigare led till arbetsgivare som
              har någon anställd som inte har rätt att vistas i Sverige. Uppdragsgivare
              och uppdragsgivare i tidigare led ska under vissa förhållanden
              kunna bli ansvariga för lön och annan ersättning och också påföras
              en särskild avgift.
            </seg>
          </u>
          <u>
            <seg>
              Herr talman! Bland de personer som befinner sig i Sverige finns
              såväl de som fått avslag på asylansökan men inte respekterar beslutet
              som de som inte har sökt asyl eller alls varit i kontakt med någon
              svensk myndighet. Det går inte att säga hur stort antalet personer
              utan tillstånd är. Det ligger i sakens natur när det gäller personer
              som kommer till Sverige och inte är intresserade av att ha kontakt
              med de svenska myndigheterna.
            </seg>
          </u>
          <u>
            <seg>
              Långt allvarligare än bristen på statistik är att dessa personer
              lever i ett skuggsamhälle där de riskerar att utnyttjas på arbetsmarknaden.
              Vi varken kan eller får acceptera framväxten av ett sådant alternativt
              skuggsamhälle där människor riskerar att utnyttjas och barn att
              fara illa.
            </seg>
          </u>
          <u>
            <seg>
              Vi har inte fri invandring till Sverige. Vi har reglerad sådan,
              och vi ska även fortsättningsvis ha en human, rättssäker och ordnad
              migrationspolitik. I detta sammanhang passar de här två direktiven
              mycket väl in.
            </seg>
          </u>
          <note type="speaker">
            Anf. 34 CHRISTINA HÖJ LARSEN (V) replik:
          </note>
          <u>
            <seg>
              Herr talman! Vi har under dagens debatt hört Eva-Lena Jansson
              utföra ett folkbildande sisyfosarbete för att försöka utbilda
              borgerligheten när det gäller bindande anställningsavtal och de
              olika begreppsskillnaderna. Det svar vi ganska samstämmigt har
              fått är att vi egentligen ska göra något som är så likt den lagstiftning
              vi redan har som möjligt.
            </seg>
          </u>
          <u>
            <seg>
              Man skulle annars kunna tänka sig en helt tokig tanke, förstår
              jag att man försökte göra något bättre. Jag förstår att det kan
              kännas överraskande, men det skulle man kunna göra. Man skulle
              kunna försöka rätta till de brister som vi alla ser. Men i stället
              vill man alltså göra det här lika dåligt som det som redan finns.
            </seg>
          </u>
          <u>
            <seg>
              Hotell- och Restaurangfacket har varit ute och sökt upp 300 arbetare
              som fått tillstånd inom den branschen i Stockholm. Man har sökt
              upp dem på individnivå och försökt fråga dem hur de mår och hur
              det står till. De har dock bara hittat 150 av de 300. Hälften
              saknas. De finns inte hos arbetsgivaren och går inte att hitta.
            </seg>
          </u>
          <u>
            <seg>
              Det kan finnas olika anledningar till det. En kan vara väldigt
              dåliga arbetsförhållanden. Vi vet att arbetsgivaren har betalat
              3 000 kronor per tillstånd, och ändå vet ingen var dessa personer
              befinner sig. Det är oerhört oroväckande.
            </seg>
          </u>
          <u>
            <seg>
              Min fråga till statsrådet är naturligtvis: Är det inte så att
              vi med det här systemet och oviljan att rätta till det faktiskt
              skapar just det skuggsamhälle som statsrådet nyss sade att vi
              inte vill ha?
            </seg>
          </u>
          <note type="speaker">
            Anf. 35 Statsrådet TOBIAS BILLSTRÖM (M) replik:
          </note>
          <u>
            <seg>
              Herr talman! När det gäller frågan om bindande avtal, som ju
              har cirkulerat här i debatten vid ett antal tillfällen, är det
              viktigt att understryka att arbetstagare och arbetsgivare i Sverige
              förfogar över sitt eget avtal. De är fria att när som helst förhandla
              om anställningsvillkoren inom ramen för den svenska arbetsmarknadsmodellen,
              som jag utgår från att vi alla värnar om. Mot den bakgrunden ställer
              jag mig frågande till på vilket sätt ett anställningsavtal, till
              skillnad från ett erbjudande om arbetstillstånd, skulle skydda
              arbetstagare från oseriösa arbetsgivare. Jag ser inte det.
            </seg>
          </u>
          <u>
            <seg>
              Jag har aldrig i de debatter om de här frågorna som vi har haft
              förstått hur man resonerar. Om man med detta menar att tredjelandsmedborgare
              som kommer till Sverige för att arbeta ska ingå anställningsavtal
              som är bindande i den bemärkelsen att de inte kan omförhandlas
              måste man fråga sig om det är rätt väg att gå. Det skulle innebära
              en mycket stor förändring av den svenska arbetsmarknadsmodellen.
            </seg>
          </u>
          <u>
            <seg>
              Jag anser att oseriösa arbetsgivares missbruk av regelverket
              måste motverkas på annat sätt än genom en så ingripande förändring
              av den avtalsfrihet som råder på den svenska arbetsmarknaden.
            </seg>
          </u>
          <u>
            <seg>
              Att människor behandlas illa i hotell- och restaurangbranschen
              är tyvärr något som vi har all anledning att beklaga, men jag
              är inte helt säker på att det är något som vi ska koppla till
              den svenska arbetskraftsinvandringsmodellen. Jag tycker snarare
              att vi bör fundera över villkor rent generellt när det gäller
              anställda i hotell- och restaurangbranschen. Det har kanske också
              Christina Höj Larsen anledning att göra.
            </seg>
          </u>
          <note type="speaker">
            Anf. 36 CHRISTINA HÖJ LARSEN (V) replik:
          </note>
          <u>
            <seg>
              Herr talman! Nu är det ju inte enskilda misstag i branschen vi
              talar om, utan vi talar om att hälften av de personer som Hotell-
              och Restaurangfacket försökte hitta inte gick att återfinna. Det
              är ett betydande systemfel.
            </seg>
          </u>
          <u>
            <seg>
              Ja, det finns stora problem över huvud taget med arbetsrätt och
              villkor. Att stärka de förhållandena är väl tyvärr inget som man
              i borgerligheten är speciellt duktig på. Det är jag mycket väl
              medveten om.
            </seg>
          </u>
          <u>
            <seg>
              Det jag ser är att förutsättningarna för just det skuggsamhälle
              som Tobias Billström beskriver cementeras med den lagstiftning
              som finns. Självklart skulle det vara viktigt för facket att konkret
              kunna hjälpa till och stötta när människor har ett bindande anställningsavtal.
              Visst är det alltid möjligt att förhandla upp lönen och villkoren,
              men det bindande anställningsavtalet skulle kunna vara ett golv
              som gjorde det möjligt för facket att ta sig an kraven. Det andra
              som också är viktigt är att den arbetstagaren inte ska kunna riskera
              sitt arbetstillstånd. Vi vet att det är människor som i många
              fall har betalat betydande summor för att ta sig till Sverige
              för ett arbetserbjudande. Vi förstår att om de riskerar att behöva
              lämna Sverige är de fullständigt utlämnade åt att antingen fortsätta
              vara i arbetsgivarens våld eller leva som papperslösa. Den här
              lagstiftningen skapar en utsatthet som i sin tur kan leda till
              papperslöshet, och det är inte rimligt.
            </seg>
          </u>
          <note type="speaker">
            Anf. 37 Statsrådet TOBIAS BILLSTRÖM (M) replik:
          </note>
          <u>
            <seg>
              Herr talman! Regeringen har hela tiden varit tydlig med att anställningsvillkoren
              för arbetskraftsinvandrare ska motsvara dem som gäller för de
              arbetstagare som finns i landet. Vi har aldrig avvikit från den
              uppfattningen. Vi har alltid varit tydliga och klara med detta.
            </seg>
          </u>
          <u>
            <seg>
              Reglerna för arbetskraftsinvandring måste också vara utformade
              på ett sådant sätt att de minskar riskerna för missbruk. De främsta
              åtgärderna för att åstadkomma detta vidtas av Migrationsverket
              i samband med myndighetens prövning. Migrationsverket arbetar
              också mycket aktivt med att motverka missbruk genom att göra kontroller
              i samband med att ansökan ges in, vilket bland annat har lett
              till att vi nu ser en påtaglig nedgång både i antalet ansökningar
              i hotell- och restaurangbranschen och i antalet beviljade ansökningar,
              vilket torde tala för regeringens politik i det avseendet.
            </seg>
          </u>
          <u>
            <seg>
              Jag anser inte att det finns någon anledning att införa bindande
              avtal på den grund som Christina Höj Larsen förespråkar. Jag anser
              att det är en felaktig uppfattning. Hon sade inledningsvis att
              hon skulle komma med en tokig tanke, och jag instämmer i den bedömningen.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Överflyttning av vissa utlänningsärenden till den ordinarie
            migrationsprocessen m.m.
          </note>
          <note>
            Föredrogs
          </note>
          <note type="speaker">
            Anf. 38 DAVID LÅNG (SD):
          </note>
          <note>
            Herr talman! Jag vill börja med att yrka bifall till reservation
            1. Det gäller alltså betänkande nr 9 Överflyttning av vissa utlänningsärenden
            till den ordinarie migrationsprocessen m.m.
          </note>
          <u>
            <seg>
              En fråga som vi debatterar är tid. Det drar ut på tiden, framför
              allt när det gäller beslut i migrationsärenden. Det är nog många
              som menar att dagens system är ganska utdraget. Det blir många
              gånger en ganska utdragen procedur som tar alldeles för mycket
              resurser i anspråk.
            </seg>
          </u>
          <u>
            <seg>
              Regeringens proposition går ut på att förkorta processen för
              dömda kriminella. Det är alltså inga vanliga asylsökande som man
              syftar på här. Frågan man också måste ställa sig är om det finns
              tid att spara och om den tiden är värd riskerna.
            </seg>
          </u>
          <u>
            <seg>
              Den föreslagna förändringen bottnar i våra allmänna domstolars
              beslut om utvisning när en utlänning döms för brott. Det finns
              väldigt lite material för att kunna bilda sig en uppfattning om
              vilka dessa personer är. Jag har i alla fall inte hittat särskilt
              mycket. Men mellan 1989 och 1998 var det totalt 5 000 individer.
              Enligt en rapport från Brottsförebyggande rådet är det oftast
              personer mellan 20 och 30 år som har invandrat till Sverige som
              anhöriga eller med asylskäl. Den rapport som jag stöder mig på
              är inte helt dagsaktuell, men det går väl att utgå från att dagens
              situation är någorlunda lik denna. Det är en Brårapport som heter
              2000:18.
            </seg>
          </u>
          <u>
            <seg>
              För att en utländsk medborgare ska kunna utvisas på grund av
              begånget brott krävs det att individen kan dömas för ett brott
              som kan leda till fängelse eller svårare påföljd än böter. Vidare
              krävs det att gärningsmannen antas fortsätta eller att det finns
              stor risk för fortsatta förbrytelser. Det är alltså inga snattare
              det handlar om utan i många fall tungt kriminella och återfallsförbrytare.
            </seg>
          </u>
          <u>
            <seg>
              Regeringens förslag går ut på att flytta ärenden från de allmänna
              domstolarna till den ordinarie migrationsprocessen. I stället
              för att överklaga en dom i domstol ska individerna nu alltså vända
              sig till Migrationsverket för ansökan om uppehållstillstånd och
              överklagan av utvisningsbeslutet.
            </seg>
          </u>
          <u>
            <seg>
              Till en början ser förslaget ut att skynda på processen då domstolsprocesser
              är utdragna, men om Migrationsverket avslår ansökan kan man fortfarande
              överklaga i sedvanliga migrationsdomstolar. Det blir alltså ytterligare
              ett steg som försenar påföljden.
            </seg>
          </u>
          <u>
            <seg>
              Vidare har inte Migrationsverket formell rätt att officiellt
              ändra domen utan bara att yttra sig till migrationsdomstolen.
            </seg>
          </u>
          <u>
            <seg>
              Sammanfattningsvis ska brottslingar av den här kalibern endast
              hanteras av domstolarna. Jag tror inte att syftet med regeringens
              förslag kommer att bli uppfyllt. Förslaget kommer inte att skynda
              på hanteringen. Det kommer snarare att bli så att man leker lite
              grann med människors trygghet. Det tycker jag inte låter särskilt
              positivt.
            </seg>
          </u>
          <u>
            <seg>
              Jag skulle också vilja säga några ord om ett annat yrkande som
              tyvärr fick alldeles för lite utrymme i regeringens proposition,
              nämligen upphävandet av automatiskt uppskov vid begäran om nåd.
            </seg>
          </u>
          <u>
            <seg>
              Det är i dag möjligt att få det om man inkommer med en nådeansökan
              innan verkställighet av ett fängelsestraff har påbörjats. Det
              är självklart att den möjligheten tas bort. Det är orimligt att
              man fritt kan fortsätta leva och verka ute i samhället i väntan
              på nådeansökan. Det förslaget välkomnas.
            </seg>
          </u>
          <u>
            <seg>
              Den följdmotion som Sverigedemokraterna har väckt innebär alltså
              ett avslag på regeringens förslag om överflyttning av vissa utlänningsärenden
              till den ordinarie migrationsprocessen. Men vi ställer oss positiva
              till det sistnämnda förslaget om att regleringen om automatiskt
              uppskov vid ansökan om nåd upphävs.
            </seg>
          </u>
          <note type="speaker">
            Anf. 39 CHRISTINA HÖJ LARSEN (V):
          </note>
          <u>
            <seg>
              Herr talman! I ärendet vi nu debatterar finns det tyvärr ett
              tydligt exempel på det här med våra barn och andras ungar, som
              vi har pratat om alltför många gånger förut.
            </seg>
          </u>
          <u>
            <seg>
              Det är ett uttryck som tyvärr beskriver den skillnad i livsvillkor
              och rättigheter som kan finnas mellan olika barn, beroende på
              deras ursprung.
            </seg>
          </u>
          <u>
            <seg>
              Herr talman! I Sverige säger vi att vi inte ska straffa barn
              för deras föräldrars handlingar. Vänsterpartiet håller med regeringen
              om att prövningen inte bör vara förmånligare för den som har utvisats
              för brott än för andra utlänningar och att regleringen därför
              bör utformas efter samma grundläggande principer som gäller för
              andra utlänningar som omfattas av lagakraftvunna utvisningsbeslut
              och som vill vistas här i landet.
            </seg>
          </u>
          <u>
            <seg>
              Men samtidigt menar vi detta är otroligt viktigt att barn inte
              bör straffas för sina föräldrars handlingar och att deras rätt
              att leva tillsammans med en förälder ska väga tyngre än samhällets
              intresse av att straffa föräldern med utvisning.
            </seg>
          </u>
          <u>
            <seg>
              Men här ser vi alltså att borgerligheten och MP menar att den
              som efter avisningsbeslutet genom äktenskap och barn skaffat sig
              familjeanknytning har gjort det med vetskapen att familjen inte
              kommer att kunna bo samlad i Sverige och att den här familjeanknytningen
              därför inte ska vara skäl för att upphäva ett beslut om utvisning.
            </seg>
          </u>
          <u>
            <seg>
              Enligt den här propositionen ska det faktum att en utlänning
              har barn i Sverige bara vara ett verkställighetshinder om barnet
              är särskilt beroende av föräldern.
            </seg>
          </u>
          <u>
            <seg>
              Migrationsverket ska få besluta om inhibition bara om det är
              ett svårt sjukt barn som är beroende av den utvisningsdömde föräldern
              eller om den andra föräldern är allvarligt sjuk och därmed oförmögen
              att ta hand om barnet.
            </seg>
          </u>
          <u>
            <seg>
              Var är barnperspektivet här? Var är det? Vi har pratat om det
              förut. Det kan inte vara så här. En person döms för brott, och
              dessutom ska barnet dömas till att inte ha sin förälder. Det är
              helt uppenbart orimligt.
            </seg>
          </u>
          <u>
            <seg>
              Vi måste ha ett lagförslag som inte innebär detta. Vänsterpartiet
              föreslår därför att regeringen ska återkomma till riksdagen med
              ett förslag som tar hänsyn till barnperspektivet, barnets rätt
              att leva med sin förälder också när föräldern begår en brottslig
              handling.
            </seg>
          </u>
          <u>
            <seg>
              Herr talman! Det är inte heller rimligt att ett beslut om utvisning
              i praktiken kan innebära en dödsdom. Här har vi det igen. Det
              är inte rimligt att ha ett straff som faller utanpå det straff
              man redan har.
            </seg>
          </u>
          <u>
            <seg>
              Vi menar därför att det är önskvärt med en definition av medicinska
              verkställighetshinder som inte bara innefattar de fall där utlänningen
              är så svårt sjuk att det inte går att genomföra själva verkställigheten
              utan även fall där utlänningen lider av en livshotande sjukdom
              som hen inte kommer att kunna få behandling för om hen utvisas
              till hemlandet.
            </seg>
          </u>
          <u>
            <seg>
              Då vi förespråkar en vidare definition av det här begreppet,
              medicinska skäl, måste vi motsätta oss ändringen från särskilda
              skäl till synnerliga skäl.
            </seg>
          </u>
          <u>
            <seg>
              Vi har sett tidigare, i fall som vi har diskuterat på både längden
              och tvären, vilka konsekvenser denna till synes lilla skillnad
              kan få.
            </seg>
          </u>
          <u>
            <seg>
              Herr talman! Regeringen vill även flytta ärenden om upphävande
              av allmän domstols beslut om utvisning på grund av brott till
              den ordinarie migrationsprocessen. Och ärenden som inte kräver
              ett ställningstagande av regeringen ska flyttas till myndighetsnivå.
              Förändringen ska ske genom ändringar i utlänningslagen. Den nya
              ordningen, som regeringen föreslår när det gäller en utlänning
              som av allmän domstol utvisas på grund av brott, är att Migrationsverket
              bara ska kunna avslå en ansökan om uppehållstillstånd, inte bevilja
              den.
            </seg>
          </u>
          <u>
            <seg>
              Om Migrationsverket anser att ansökan ska beviljas ska verket
              med ett yttrande lämna över ärendet till migrationsdomstolen.
              Och migrationsdomstolens beslut om avslag ska enligt propositionen
              kunna överklagas till Migrationsöverdomstolen.
            </seg>
          </u>
          <u>
            <seg>
              Vänsterpartiet menar att det är rimligt att ha samma ordning
              för beviljande som för avslag.
            </seg>
          </u>
          <u>
            <seg>
              Herr talman! Detta är en påminnelse om att i Sverige är barnen
              våra barn, och det ska rimligtvis inte vara så att man straffas
              ytterligare på grund av sitt ursprung eller att barnen straffas
              ytterligare. Med denna påminnelse ställer jag mig naturligtvis
              bakom samtliga Vänsterpartiets reservationer, men för tids vinnande
              yrkar jag bifall endast till reservation 2.
            </seg>
          </u>
          <note type="speaker">
            Anf. 40 MIKAEL CEDERBRATT (M):
          </note>
          <u>
            <seg>
              Herr talman! Jag vill börja med att yrka bifall till förslaget
              i betänkandet och avslag på samtliga motioner.
            </seg>
          </u>
          <u>
            <seg>
              Den 31 mars 2006 är och förblir en milstolpe i svensk migrationspolitik.
              Det var den dagen då Utlänningsnämnden lades ned, vilket innebar
              slutet för löpsedelsasyl, där en stark opinion avsevärt ökade
              chanserna att få stanna. Det systemet var inte rättssäkert. Det
              var en brist på insyn, och det var inte förutsebart. Det var alltså
              en företeelse som inte passar in i en rättsstat.
            </seg>
          </u>
          <u>
            <seg>
              Skälen var alltså många till detta. Det blev en ökad öppenhet
              med en tvåpartsprocess med muntliga förhandlingar. En utvärdering
              har gjorts av detta av före detta hovrättspresident Bertil Hübinette.
              Man kan lite förenklat säga att reformen i huvudsak har fallit
              väl ut. Man hade lite kritik när det gällde tolkar.
            </seg>
          </u>
          <u>
            <seg>
              Skälet till att man nu gör den här förändringen är att man försöker
              överföra samma typ av ärende till samma typ av process. Det tycker
              jag är rimligt. Det är på något sätt en naturlig fortsättning
              på den nya instans- och processordningen, alltså ytterligare ett
              steg bort från politik till domstolar och myndigheter, och det
              välkomnar vi i Alliansen. Vi tror att det här på sikt blir bättre.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Metoder för bedömning av arbetsförmåga
          </note>
          <note>
            Föredrogs
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker">
            Anf. 41 TOMAS ENEROTH (S):
          </note>
          <u>
            <seg>
              Herr talman! Jag ska börja med att yrka bifall till förslaget
              i betänkandet som handlar om sjukförsäkringen, arbetsförmågebedömning,
              Försäkringskassans arbete med att bedöma och dess nya arbetsförmågeverktyg.
              Det är krånglig materia för dem som inte är helt inne i sjukförsäkringsfrågor
              men viktig för dem som är angelägna om att vi får en sjukförsäkring
              som fungerar väl.
            </seg>
          </u>
          <u>
            <seg>
              Vi har en sjukförsäkring som inte fungerar så väl. Över 65 000
              utförsäkrade ställs utan skydd bara för att de har råkat passera
              en administrativ tidsgräns och inte varit sjuka så länge som regeringen
              tycker att man ska få vara sjuk. Vi har ett läge där många tvingas
              ta kompletterande försäkringar privata försäkringar eller avtalsvisa
              försäkringar för att få ett rimligt skydd om de blir sjuka, eftersom
              de allmänna försäkringarna är för dåliga.
            </seg>
          </u>
          <u>
            <seg>
              Detta systemskifte har vi debatterat många gånger i riksdagen,
              och det är min förhoppning att vi efter valet 2014 kan få en annan
              ordning och en annan riksdagsmajoritet som gör att vi kan få en
              mänsklig sjukförsäkring på plats i Sverige i stället.
            </seg>
          </u>
          <u>
            <seg>
              I oppositionen har vi dock drivit igenom ett antal förändringar
              för att åtminstone se till att det blir en något bättre sjukförsäkring.
              Vid några tillfällen har vi fått igenom utskottsinitiativ. Det
              har handlat om hur nollklassade som har haft en tidsbegränsad
              sjukersättning i stället har kunnat tillerkännas en bättre ekonomisk
              ersättning. Det har handlat om krav på rätten till rehabilitering
              där regeringen nu har skyldighet att återkomma till riksdagen
              med regler om hur vi ser till att man får rehabilitering innan
              man blir utförsäkrad.
            </seg>
          </u>
          <u>
            <seg>
              Kanske en av de mest stigmatiserade debatterna vi har haft handlade
              om arbetsförmågeprövningen och arbetsmarknadsprövningen efter
              180 dagar. Där drev vi igenom en lagändring i riksdagen, inte
              minst efter en extrainkallad sommarriksdag, och fick en förändring
              av begreppet reguljär arbetsmarknad till normalt förekommande
              arbete.
            </seg>
          </u>
          <u>
            <seg>
              För dem som inte känner till begreppen kan det vara bra att veta
              att de nya reglerna innebär en något mildare prövning när det
              prövas om man ska ha rätt till sjukpenning. Det går inte an, som
              Försäkringskassan tidigare tvingades göra, att säga till någon
              att du skulle ju i teorin kunna ta något slags arbete eftersom
              du kan lyfta din ena hand. Vi fick alltså en mer reell prövning
              om en person kan jobba med ett jobb som faktiskt finns på arbetsmarknaden.
            </seg>
          </u>
          <u>
            <seg>
              För många tusen individer har detta varit viktigt. Sedan tror
              jag att det kommer att krävas ytterligare viktiga förändringar
              för att få en bra och fungerande försäkring.
            </seg>
          </u>
          <u>
            <seg>
              När det här nu ska implementeras har Försäkringskassan påbörjat
              ett arbete med hur arbetsförmågebedömningarna ska se ut. Detta
              levererades i en debattartikel som statsrådet Ulf Kristersson
              skrev tillsammans med en enskild tjänsteman på Försäkringskassan,
              vilket var lite ovanligt. Det gjorde väl att en del höjde lite
              på ögonbrynen, inte i kraft av att det skulle vara ministerstyre,
              men för att det var en lite ovanlig konstellation för en debattartikel.
            </seg>
          </u>
          <u>
            <seg>
              När vi sedan såg hur det här verktyget började utvecklas var
              det många som blev förvånade. I stället för att i Försäkringskassans
              arbete utgå från det lagen precis hade sagt och ändrats till,
              det vill säga normalt förekommande arbete, tog man nämligen utgångspunkt
              i begreppet medicinska förutsättningar för arbete. Det är ett
              begrepp som lanserades så tidigt som 2009 och som då fick mycket
              skarp kritik i remissomgången.
            </seg>
          </u>
          <u>
            <seg>
              Ändå blev det grundläggande för det verktyg som Försäkringskassan
              valde att arbeta med. Missförstå mig rätt: Jag tror att det finns
              skäl att utveckla bra modeller för att bedöma arbetsförmåga i
              en sjukförsäkring. Det är viktigt. Men i grunden måste det naturligtvis
              bygga på att det här är en arbetsmarknadsförsäkring som utgår
              från hur man är försäkrad på den arbetsmarknad som finns här och
              nu inte en behovsprövad aktivitetsförmågebedömning. Det är nämligen
              precis det som det riskerar att bli.
            </seg>
          </u>
          <u>
            <seg>
              Nu har det här arbetet fått hård kritik från fackföreningsrörelsen,
              från handikapprörelsen, från LO-TCO Rättsskydd och många som sysslar
              med försäkringar. Man hävdar att det finns en risk att den lagändring
              som drevs igenom i riksdagen nu kringgås med det nya sätt att
              pröva arbetsförmågan som Försäkringskassan arbetar med.
            </seg>
          </u>
          <u>
            <seg>
              Risken ligger i att det blir en väldigt stark och ensidig normering
              utifrån de medicinska förutsättningarna för arbete, inte hur arbetsmarknaden
              faktiskt är konstituerad. Det intressanta är att begreppet medicinska
              förutsättningar för arbete inte finns i lagen. Ändå avser myndigheten
              att tillämpa detta framöver, vilket får ganska skarp och berättigad
              kritik av många.
            </seg>
          </u>
          <u>
            <seg>
              Till detta inbegriper också verktyget en yrkeslista där man ger
              någonting som skulle kunna vara närmast fiktiva beskrivningar
              av hur arbeten skulle kunna se ut på arbetsmarknaden. Både Inspektionen
              för socialförsäkringen och LO-TCO Rättsskydd kritiserar detta
              ordentligt eftersom det leder till en felaktig bild av hur arbetsmarknaden
              faktiskt ser ut och därmed även riskerar att innebära en felaktig
              och rättsosäker prövning av den enskildes arbetsförmåga.
            </seg>
          </u>
          <u>
            <seg>
              I den hearing som vi hade i riksdagen sades: Yrkeslistan kommer
              att definiera en arbetsmarknad på ett sätt som inte kan anses
              motsvara en reell arbetsmarknad med normalt förekommande arbete.
              Tillämpningen saknar stöd i lag.
            </seg>
          </u>
          <u>
            <seg>
              Detta konstaterar LO-TCO Rättsskydd.
            </seg>
          </u>
          <u>
            <seg>
              Det är därför det är viktigt att verktyget utvärderas. Jag gör
              inte bedömningen huruvida verktyget saknar stöd i lagen eller
              inte, men jag gör bedömningen att med så kraftiga invändningar
              finns det skäl för riksdagen att agera. Det finns skäl att se
              till att det här utvärderas innan det i stor skala blir ett normerat
              arbetssätt inom den myndighet som har att hantera en av samhällets
              viktigaste försäkringar.
            </seg>
          </u>
          <u>
            <seg>
              Det var det som var grunden till det här initiativet, och efter
              lite diskussioner och ett visst motstånd från borgerliga partier
              kunde jag ändå konstatera att vi till slut har ett enigt utskott
              som ställer sig bakom detta. Det vi säger i betänkandet är detta:
              Eftersom någon reell utvärdering ännu inte har gjorts av den hittillsvarande
              försöksverksamheten anser utskottet att den nya metoden först
              måste grundligt utvärderas. Ur rättssäkerhetssynpunkt är det angeläget
              att den nya metoden först grundligt utvärderas.
            </seg>
          </u>
          <note>
            Även frågan om den nya metodens förenlighet med bestämmelser
            i socialförsäkringsbalken bör belysas i denna utvärdering.
          </note>
          <u>
            <seg>
              Det är skarpa besked från utskottet, och det förutsätter att
              regeringen nu agerar. Det här är nämligen viktigt att komma ihåg:
              Riksdagen styr inte myndigheter. Det gör regeringen. Men riksdagen
              kan se till att regeringen agerar, och det gör vi med det här
              betänkandet.
            </seg>
          </u>
          <u>
            <seg>
              I den meningen blir den här frågan närmast konstitutionell. Det
              ligger nu ett ansvar på Sveriges regering efter riksdagsbeslutet
              i dag att agera i enlighet med riksdagens intentioner. Det innebär
              också att vi kommer att följa regeringens agerande noga för att
              säkerställa att man fullföljer riksdagens beslut.
            </seg>
          </u>
          <u>
            <seg>
              Det är viktigt eftersom en utökning av verksamheten om det skulle
              visa sig att den står i strid med gällande lagstiftning eller
              inte är tillräckligt tillämplig skulle kunna innebära att det
              blir väldigt dyrt att återta. Det kommer också att innebära att
              enskilda människor riskerar att hamna i kläm under tiden.
            </seg>
          </u>
          <u>
            <seg>
              Jag vill påminna utskottet och dem som lyssnar på debatten om
              den JO-anmälan och den JO-kritik som riktats mot myndigheten relativt
              nyligen, där man konstaterar att man under flera års tid har arbetat
              på ett sätt som allvarligt åsidosatt rättssäkerheten för enskilda.
            </seg>
          </u>
          <u>
            <seg>
              Det kan naturligtvis hända vilken myndighet som helst, och Försäkringskassan
              har på ett klokt och bra sätt sagt att man nu ändrar sitt sätt
              att arbeta med gruppbedömningar. Det tycker jag är tillfredsställande.
              Där har generaldirektören agerat väldigt bra.
            </seg>
          </u>
          <u>
            <seg>
              Vi politiska beslutsfattare vill dock se till att vi undviker
              misstag i förväg i stället för att hitta fel och brister i efterhand
              och tvingas konstatera att människor hamnat i kläm. Här finns
              nu en sådan möjlighet, och det är den möjligheten som utskottet
              också tar, det vill säga att regeringen redan nu grundligt utvärderar
              verksamheten innan man går vidare.
            </seg>
          </u>
          <u>
            <seg>
              Jag ser fram emot att följa regeringens agerande. Vi är alltså
              ett enigt utskott som nu vill säkerställa att man får en bättre
              arbetsförmågebedömning och att det framför allt är i enlighet
              med det riksdagsbeslut som vi drev igenom här i riksdagen som
              innebär att man prövas mot normalt förekommande arbete.
            </seg>
          </u>
          <note type="speaker">
            Anf. 42 FINN BENGTSSON (M):
          </note>
          <u>
            <seg>
              Herr talman! När vi i riksdagens utskott fattar ett beslut går
              det sedan runt en lista på vilken man kan anteckna sig om man
              vill vara med och debattera ämnet i kammaren innan hela riksdagen
              sedan ska fatta beslut i ärendet. Om vi är oense om ett majoritetsbeslut
              som fattas av utskottet är det både begripligt och rimligt att
              ledamöterna från de olika partierna anmäler sig till en sådan
              debatt.
            </seg>
          </u>
          <u>
            <seg>
              I dag har vi ett betänkande framför oss, precis som Tomas Eneroth
              sade, som heter Metoder för bedömning av arbetsförmåga , kring
              vilket hela utskottet är enigt och således samtliga partier ställer
              sig bakom. Döm då om min förvåning när jag, som satt sist vid
              bordet när den här talarlistan cirkulerande, fann att samtliga
              partier hade anmält intresse av att debattera ärendet i kammaren,
              fast vi samtliga stod bakom detsamma. Jag fann då anledning att
              anmäla mig till den här debatten för att möjligen ge Moderaternas
              synpunkter på det gemensamma beslutet.
            </seg>
          </u>
          <u>
            <seg>
              När jag nu har lyssnat på Tomas Eneroth från Socialdemokraterna
              kan jag tycka att det var klokt att jag anmälde mig för att förtydliga
              en del av vad vi faktiskt är eniga om.
            </seg>
          </u>
          <u>
            <seg>
              Tomas Eneroth nämnde att det fanns en JO-anmälan riktad mot Försäkringskassan
              när det gäller så kallade gruppkonsultationer. Där agerade sedan
              Försäkringskassan ganska kraftfullt för att rätta till det som
              möjligen har blivit fel. Det intressanta med dagens diskussion
              kring det som heter aktivitetsförmågeinstrumentet är att det tog
              sin inspiration i de här gruppkonsultationerna och egentligen
              var en förutsättning för att mer formalisera att gruppkonsultationer
              också sattes på pränt. I princip kan man säga att det skulle förebygga
              en JO-anmälan i framtiden, eftersom det bedrivs på ett helt annat
              sätt. Därvidlag känner jag mig väldigt trygg i att aktivitetsförmågeinstrumentet
              faktiskt är ganska viktigt för att motverka framtida JO-anmälningar.
            </seg>
          </u>
          <u>
            <seg>
              Försäkringskassan har i nära samverkan med Arbetsförmedlingen,
              Socialstyrelsen och hälso- och sjukvården under drygt två år i
              två steg utifrån ett regeringsuppdrag bedrivit ett arbete för
              att utveckla metoder för bedömning av arbetsförmågan. En omfattande
              slutrapport från detta gemensamma arbete av aktörerna lämnades
              planenligt av Försäkringskassan den 14 januari i år. I denna slutrapport
              fokuseras på resultatet av att ha kompletterat bedömningen av
              arbetsförmåga hos långtidssjukskrivna med ett nytillskapat bedömningsverktyg
              till den redan långa arsenal av bedömningsåtgärder som sätts in
              när man har varit sjukskriven mer än 180 dagar.
            </seg>
          </u>
          <u>
            <seg>
              Det aktuella kompletterade bedömningsverktyget är en så kallad
              aktivitetsförmågeutredning, AFU, och innebär i korthet att man
              tar hänsyn till individens egen skattning av sin förmåga, att
              en medicinsk utredning görs med tillhörande tester och undersökningar
              utförda av ett sjukvårdsteam bestående av läkare, sjukgymnast,
              arbetsterapeut och psykolog som anlitas av sjukvårdshuvudmannen
              samt att det till det stöd för den slutliga bedömningen också
              finns ett framtaget kunskapsunderlag som är ett referensmaterial
              om arbetsmarknadens krav utifrån olika yrkens förutsättningar.
              Det kan sedan speglas mot individens förutsättningar, både de
              av individen bedömda egenskaperna hos sig själv och det som är
              bedömt av utomstående experter.
            </seg>
          </u>
          <u>
            <seg>
              Enligt Försäkringskassans avlämnade slutrapport i januari i år
              är erfarenheterna från det första införandet av en kompletterande
              AFU i den omfattande utredningen av arbetsförmågan hos individer
              som är på väg att passera dag 181 i rehabiliteringskedjan hösten
              2011 över lag goda. Bedömningsläkarna uppfattar metoden som stabil
              och väl fungerande. Försäkringskassans handläggare anser att den
              leder till ett bra och användbart ytterligare underlag och, inte
              minst viktigt, de försäkrade uttrycker att de har blivit bemötta
              med kvalitet och respekt.
            </seg>
          </u>
          <u>
            <seg>
              En majoritet av de försäkrade som deltog i detta första pilotprojekt
              uppgav också att undersökningen lett till en adekvat beskrivning
              av deras tillstånd och deras förmågor. Bland några nackdelar noteras
              dock att det exempelvis inte alltid har varit tydligt vad som
              har varit läkarens bedömning och vad som var den försäkrades uppfattning.
              Liknande erfarenheter har gjorts i andra länder som arbetar med
              samma typ av underlag för säkrare bedömning av arbetsförmågan.
            </seg>
          </u>
          <u>
            <seg>
              Inför införandesteg 2 hösten 2012 vidtogs därför olika åtgärder
              för att minimera de svagheter som bedömningsunderlaget uppfattas
              ha i dåvarande skick. Bland annat betonades inför nästa steg i
              utvärderingen att särskild möda skulle läggas vid att säkra att
              den försäkrade fullt ut har undersökningens syfte klart för sig
              samt att det är bedömarens uppfattning som ska uttryckas i beslutsunderlaget.
            </seg>
          </u>
          <u>
            <seg>
              Resultaten av fas 2 i utvärderingen visade sammanfattningsvis
              att enhetligheten i bedömningen var större än en majoritet av
              bedömarna ansåg, att rätt till sjukpenning fanns när det inte
              fanns tveksamheter kring materialets kvalitet och när bedömarna
              mer tydligt uttalat tycks ha relaterat underlaget till referensmaterialet
              avseende yrkesområdens krav på medicinskt relaterade förmågor.
            </seg>
          </u>
          <u>
            <seg>
              På basen av dessa gynnsamma resultat så här långt planerar Försäkringskassan
              att utvidga testverksamheten under 2013. Inom åtta frivilligt
              anmälda landsting för fortsatt pilotprojekt på sammantaget drygt
              tusen personer kan man beställa kompletterande arbetsförmågeutredningar
              där så bedöms lämpligt för att dessa sedan ska kunna utvärderas
              inför fortsatt utvärdering av AFU-verktygets tillämplighet för
              att kunna användas både av Försäkringskassan och av Arbetsförmedlingen
              för att underlätta bedömningen av långtidssjukskrivnas möjligheter
              att återgå i arbete.
            </seg>
          </u>
          <u>
            <seg>
              Utskottet välkomnar utvärderingen av det nya arbetssättet i syfte
              att ytterligare förbättra bedömningen av arbetsförmågan hos enskilda
              som hittills gjorts på Försäkringskassan. Försäkringskassan har
              inför det tredje steget i denna process av pilotprojektet för
              AFU-instrumentet, som regeringen beslutade godkänna den 8 maj
              i år, betonat att ledorden i det fortsatta arbetet ska vara rättssäkerhet,
              delaktighet, likformighet och transparens. Gott så, kan tyckas,
              men utskottet vill ändå i enighet framhålla att det ur rättssäkerhetssynpunkt
              är angeläget att den nya metoden grundligt utvärderas. Därför
              föreslår vi att riksdagen ger regeringen till känna att regeringen
              ska återkomma till riksdagen med en utvärdering av den hittillsvarande
              försöksverksamheten med aktivitetsförmågeutredningar, det vill
              säga AFU, med fokus på att kravet på en individuell prövning i
              varje ärende är tillgodosett och att metoden är förenlig med bestämmelserna
              i socialförsäkringsbalken.
            </seg>
          </u>
          <u>
            <seg>
              Så långt, herr talman, är allt väl med enigheten i detta betänkande.
            </seg>
          </u>
          <u>
            <seg>
              Men, herr talman, om oppositionen nu i oträngt mål, när vi är
              överens om den fortsatta utvärderingen, prematurt försöker svartmåla
              det arbete som hittills så förtjänstfullt har gjorts vid utveckling
              av den kompletterande AFU-verksamheten på Försäkringskassan och
              de planer man har fått bemyndigade för att inför framtiden utveckla
              den individuella arbetsförmågebedömningen ytterligare under parollerna
              rättssäkerhet, delaktighet, likformighet och transparens är vi
              faktiskt inte eniga.
            </seg>
          </u>
          <u>
            <seg>
              Vad vill i så fall oppositionen, att vi inte utvecklar de berörda
              myndigheternas gemensamma förmåga att än mer objektivt bedöma
              arbetsförmåga mot gällande regelverk så att just rättssäkerheten,
              delaktigheten, likformigheten och transparensen i besluten optimeras
              mer än som situationen är i dag? I så fall är åtminstone jag,
              Moderaterna och allianspartierna, djupt oeniga med oppositionens
              ovilja att försöka förbättra sakernas tillstånd för de alltför
              många som i dag inte fullt ut garanteras en så bra bedömningsgrund
              som möjligt för att bedöma den enskildes förmåga till arbete när
              sjukskrivningstiden sträcks ut.
            </seg>
          </u>
          <note type="speaker">
            Anf. 43 TOMAS ENEROTH (S) replik:
          </note>
          <u>
            <seg>
              Herr talman! Finn Bengtsson beklagar att det blev en debatt.
              Det är naturligtvis fritt för alla partiföreträdare att anmäla
              sig eller att inte anmäla sig. Jag tyckte, som majoritetsföreträdare
              och initiativtagare till det här ärendet, att det var viktigt
              att berätta för kammaren vad det är vi har diskuterat i vårt kära
              utskott. Det är viktigt för protokollet, och det är viktigt för
              omgivningen att få reda på vilka diskussioner vi har och vad utskottet
              säger: Eftersom någon reell utvärdering ännu inte har gjorts av
              den hittillsvarande försöksverksamheten anser utskottet att den
              nya metoden först måste grundligt utvärderas.
            </seg>
          </u>
          <u>
            <seg>
              Utskottet säger också att det ur rättssäkerhetssynpunkt är angeläget
              att den nya metoden först grundligt utvärderas. Det är viktigt
              att markera, och det är viktigt att vi gör det här eftersom alla
              kan ställa upp på parollen om rättssäkerhet, vilket Finn Bengtsson
              avslutade sitt anförande med. Men det finns kritik mot just bristande
              rättssäkerhet i det verktyg som just nu håller på att implementeras.
              Det är därför, för att värna rättssäkerheten för den enskilde,
              som det är så viktigt att vi ser till att verksamheten först grundligt
              utvärderas innan man går vidare.
            </seg>
          </u>
          <u>
            <seg>
              Jag valde att tydligt markera det ansvar som regeringen nu har
              därav min notering om att frågan närmast har konstitutionell karaktär.
              Det är inte riksdagen som styr myndigheten, men riksdagen kan
              tala om för regeringen vad den ska göra. Det innebär att regeringen
              har ett tufft ansvar att fullfölja riksdagsbeslutet.
            </seg>
          </u>
          <u>
            <seg>
              Jag säger detta mot bakgrund av att det inte ska råda något tvivel
              om att det är många som inte gillar den lagändring vi drev igenom
              med begreppet normalt förekommande arbete. Jag tänker inte acceptera
              inte heller vi som utgjorde riksdagsmajoriteten då om det finns
              tendenser att glida ifrån det riksdagsbeslut och den lagstiftning
              som finns. Jag hävdar inte att Försäkringskassan gör det det skulle
              jag aldrig drömma om att göra men jag vill säkerställa att de
              arbetsmetoder och verktyg som används ligger i linje med riksdagens
              beslut. Initiativet röstades igenom med en rösts övervikt för
              majoriteten i riksdagen, och sedan blev det så småningom ett enigt
              betänkande vilket var glädjande.
            </seg>
          </u>
          <note type="speaker">
            Anf. 44 FINN BENGTSSON (M) replik:
          </note>
          <u>
            <seg>
              Herr talman! Tomas Eneroth och jag, det vill säga oppositionen
              och Alliansen, är överens om att det aldrig är fel att granska
              arbeten som syftar till att regelverket kan utvecklas på ett rättssäkert
              sätt. Det var glädjande att notera den två timmar långa tv-sända
              hearingen den 23 maj som gav hela svenska folket goda inblickar
              i hur diskussionen i ärendet går. Sedan kan vi naturligtvis komplettera
              hearingen med en och en halv timmas diskussion i kammaren i dag.
              Det har jag inget emot. Jag förvånas över att vi faktiskt är överens
              om det Tomas Eneroth nämnde, nämligen att vi inte har något alls
              emot att frågan följs upp från regeringen.
            </seg>
          </u>
          <u>
            <seg>
              Jag betonade i mitt inlägg att det redan nu finns en god grund
              för den farhåga Tomas Eneroth tog upp om att vi kan frukta JO-kritik
              om ett par år och att vi ska stämma i bäcken så att den inte kommer.
              Jag anser att den utvärdering som Försäkringskassan har gjort,
              en slutrapport på regeringsuppdraget, som lades fram den 14 januari
              i år, är utförlig. Man har tagit höjd för riskerna för att arbetssättet
              inte skulle vara rättssäkert. Det framkommer tydligt på s. 14
              hur man har adresserat frågan med koppling till normalt förekommande
              arbete på arbetsmarknaden.
            </seg>
          </u>
          <u>
            <seg>
              Jag känner mig trygg i förvissningen om att regeringens granskning
              av frågan kommer att visa att hittillsvarande utvärderingar av
              det två första stegen har varit värdefulla och att de kommer att
              visa huvudsakligen goda resultat. Det kan vara ett motiv för att
              gå in i ett tredje steg där man utvidgar från några hundra upp
              till lite drygt tusen individer av de beräknade 16 000 som i framtiden
              varje år kommer att beröras av den typen av förbättrad arbetsförmågebedömning.
            </seg>
          </u>
          <note type="speaker">
            Anf. 45 TOMAS ENEROTH (S) replik:
          </note>
          <u>
            <seg>
              Herr talman! Tack, Finn Bengtsson, för svaret! Det är bra att
              vi är eniga.
            </seg>
          </u>
          <u>
            <seg>
              Jag vill ändå framhålla att jag lyssnar på den allvarliga kritik
              som finns från jurister som kan arbetsmarknadslagstiftningen på
              sina tio fingrar och som har lång och gedigen erfarenhet av att
              pröva socialförsäkringsmål och arbetsrättsmål. Jag lyssnar på
              den oro som hela handikapprörelsen lyfter fram i debattartiklar
              och på många andra sätt. De anser att deras grupper riskerar att
              komma i kläm med den normering som verktygen faktiskt innebär.
              Jag lyssnar på kritiken som Inspektionen för socialförsäkringen
              lyfte fram under hearingen. Jag lyssnar på kritiken från jurister,
              professorer och forskare. De känner sig inte trygga.
            </seg>
          </u>
          <u>
            <seg>
              Att myndigheten i sin egen utvärdering kommer fram till att man
              följer lag är inte så förvånande, men naturligtvis måste en sådan
              verksamhet granskas opartiskt, ordentligt och sakkunnigt så att
              vi vet att den håller sig inom riktlinjerna och är ett stöd för
              den arbetsförmågebedömning som ska göras utifrån normalt förekommande
              arbete.
            </seg>
          </u>
          <u>
            <seg>
              När vi skulle anta den nya lagstiftningen valde vi i utskottsmajoriteten
              att i betänkandet plocka in den så kallade Kerstin Johansson-domen.
              Det är ovanligt att vi i riksdagen refererar domar i Högsta förvaltningsdomstolen,
              men vi gjorde det mot bakgrund av att vi ville vara säkra på att
              det inte ska råda något tvivel om hur lagstiftningen ska tillämpas
              och vad som ligger till grund för den nya lagstiftningen.
            </seg>
          </u>
          <u>
            <seg>
              Bakgrunden är att det tidigare fanns en lagstiftning med begreppet
              reguljär arbetsmarknad som innebar en i det närmaste fiktiv arbetsmarknadsprövning.
              Det innebar att många människor utförsäkrades från sjukförsäkringen
              redan efter 180 dagar, trots att de rimligtvis borde ha haft goda
              grunder att vara kvar på arbetsmarknaden. Det hade varit en arbetslinje
              värd namnet med en ordentlig och bättre prövning vid 180 dagar
              än den som då var gällande.
            </seg>
          </u>
          <u>
            <seg>
              Därför fick vi igenom en ändring i riksdagen, och därför är det
              angeläget att följa upp ändringen. Jag hoppas och tror att Finn
              Bengtsson kommer att stå vid min sida när vi ordentligt granskar
              att Försäkringskassans nya verktyg följer de riktlinjer som riksdagen
              slagit fast.
            </seg>
          </u>
          <note type="speaker">
            Anf. 46 FINN BENGTSSON (M) replik:
          </note>
          <u>
            <seg>
              Herr talman! Det tror jag säkert, Tomas Eneroth. Jag har läst
              rapporten som kom den 14 januari. Med sina 51 sidor tycker jag
              att den känns ganska trygg att luta sig mot. Kan detta bekräftas
              nu när vi i utskottet gemensamt ber regeringen att titta på det
              en gång till hoppas jag verkligen att vi har alla goda förutsättningar
              för att det fortsatta projektet ska ske rättssäkert.
            </seg>
          </u>
          <u>
            <seg>
              Låt mig, herr talman, ändå kommentera detta med allvarlig kritik.
              Hur allvarlig är den? Visst, kritik har förts fram från en del
              håll, till exempel LO-TCO Rättsskydd och handikapporganisationer.
              Men glöm då inte, Tomas Eneroth, att i samband med att Försäkringskassan
              tog fram detta förankrade man arbetet hos en rad myndigheter.
              Det var förankrat hos Arbetsförmedlingen, Socialstyrelsen och
              inte minst hälso- och sjukvården.
            </seg>
          </u>
          <u>
            <seg>
              En rad andra patientföreningar än bara handikapporganisationer
              deltog i och sympatiserade med att det här instrumentet togs fram.
              De framförde inte bara kritik, utan de såg i stället möjligheter
              att få en bättre bedömning. Jag tror att man även ska lyssna på
              de positiva tankarna om den utveckling som detta kanske kan leda
              till.
            </seg>
          </u>
          <u>
            <seg>
              Men som sagt, det ska ske under rättssäkra former. Eftersom de
              paradorden har lyfts fram av generaldirektören för Försäkringskassan
              känner jag mig väldigt trygg i att vi kommer att få en utvärdering
              som görs av regeringen på uppdrag av riksdagen, samtidigt som
              man fortsätter att utveckla instrumentet inom en rimligt stor
              grupp individer, och att de i sin tur får en egen rättssäker prövning
              i varje fall.
            </seg>
          </u>
          <u>
            <seg>
              Det är lite förvånande om oppositionen vill skrämma upp människor
              genom att bara beskriva den baksida som möjligen kan visa sig
              finnas i stället för att också ibland lyfta fram det positiva
              utvecklingsarbetet, där vi strävar efter att i framtiden fjärma
              oss från JO-kritik och i stället ha ett mer formaliserat underlag.
              Det tror jag är viktigt att komma ihåg inför framtiden.
            </seg>
          </u>
          <note type="speaker">
            Anf. 47 HANS BACKMAN (FP):
          </note>
          <u>
            <seg>
              Herr talman! Jag ska fatta mig relativt kort. Finn Bengtsson
              har beskrivit det som vi i utskottet och allianspartierna har
              diskuterat i samband med detta ärende.
            </seg>
          </u>
          <u>
            <seg>
              Det är metoder för bedömning av arbetsförmåga vi diskuterar.
              Försäkringskassan har utifrån ett regeringsuppdrag och i samverkan
              med Arbetsförmedlingen, Socialstyrelsen och hälso- och sjukvården
              under drygt två år bedrivit ett arbete för att utveckla metoder
              för bedömning av arbetsförmåga, såsom framgår av betänkandet.
            </seg>
          </u>
          <u>
            <seg>
              Det är bra att man arbetar med att finna sådana modeller. Det
              har ibland varit svårt att finna bra modeller för detta, och därför
              är det viktigt att utveckla sådana. Vi har haft problem. Jag minns
              att det för 1012 år sedan var många som kom fram till mig när
              jag jobbade politiskt och sade att de inte ville gå i förtidspension
              men att de i princip kände sig ålagda att anta ett sådant erbjudande.
              Det var inte bra människor vill ju jobba. Att då finna modeller
              för att ta fram en rimlig och bra arbetsförmågebedömning är såklart
              väldigt viktigt för den enskilda individen och förstås också för
              samhällsekonomin. Att man mot sin vilja hamnar utanför arbetsmarknaden
              är ju inte bra, varken för den enskilde individen eller för samhällsekonomin.
            </seg>
          </u>
          <u>
            <seg>
              Därför tycker jag att det är positivt att utskottet nu är enigt
              och i samband med att Försäkringskassan vill utveckla försöket
              till att omfatta fler landsting och regioner vill göra en rejäl
              utvärdering av systemet, så att arbetet kan fortsätta på ett rättssäkert
              sätt, inte minst med avseende på att kravet på en individuell
              prövning i varje ärende ska tillgodoses.
            </seg>
          </u>
          <note type="speaker">
            Anf. 48 SOLVEIG ZANDER (C):
          </note>
          <u>
            <seg>
              Herr talman! Jag säger precis som alla andra har sagt, att det
              är ett enigt utskottsinitiativ så vi skulle inte behöva ha någon
              diskussion och debatt i ärendet. Det är ändå några punkter som
              jag och Centerpartiet skulle vilja lyfta fram i diskussionen.
            </seg>
          </u>
          <u>
            <seg>
              Det första är naturligtvis att det är oerhört viktigt att vi
              får ett instrument, en metod, för att tydligt och klart bedöma
              arbetsförmågan likartat inom Försäkringskassan och Arbetsförmedlingen.
              Den ena myndigheten ska inte stå emot den andra i bedömningen.
              Den enskilda människan får inte komma i kläm mellan myndigheter.
              Därför är det oerhört viktigt att man tillsammans har en metod,
              ett instrument, för att bedöma arbetsförmåga.
            </seg>
          </u>
          <u>
            <seg>
              Som också har sagts här tidigare är det väldigt viktigt att det
              görs en individuell arbetsförmågebedömning. Tomas Eneroth och
              Socialdemokraterna var ju mycket rädda för att det inte skulle
              bli så. Vi vet att varje människa är unik, och därför ska man
              också bedömas utifrån sina unika, personliga förutsättningar.
            </seg>
          </u>
          <u>
            <seg>
              Socialstyrelsens medicinska beslutsunderlag, där man tittar på
              det medicinska, är en del i detta att bedöma individens förmåga
              att arbeta. Kopplar vi det till den metod som man nu håller på
              att jobba fram finns det verkligen anledning att tro att det blir
              bättre.
            </seg>
          </u>
          <u>
            <seg>
              Varje steg i att utveckla en metod måste dokumenteras, följas
              upp och utvärderas. Hur ska man annars kunna se vad som är bra
              och mindre bra och varför man har förändrat sin metod? Vetenskapligt
              är det som sagt viktigt, Tomas Eneroth, att göra nödvändiga utvärderingar.
              Men det kanske är ännu viktigare för den enskilda person som ska
              hanteras rättsligt efter detta instrument.
            </seg>
          </u>
          <u>
            <seg>
              Tidningen Dagens Socialförsäkring ges ut till Försäkringskassans
              personal, och jag har läst det sista numret som har kommit nu.
              Där nämner man just detta med arbetsförmågeutredningen och bedömningen.
              Där finns en fråga: Hur har det gått så här långt? Då är svaret:
              Bra, vi har tagit tillvara erfarenheter och gjort förbättringar
              efter hand.
            </seg>
          </u>
          <u>
            <seg>
              Sedan säger man: Aktuellt just nu är att vi har fått en analys
              om arbetsskador som Arbetsmiljöverket har gjort åt oss det vill
              säga oss på Försäkringskassan vilken vi kommer att arbeta in i
              referensmaterialet till hösten. Då ska vi också ta fram material
              om arbetshjälpmedel och anpassning, tillsammans med Arbetsförmedlingen.
            </seg>
          </u>
          <u>
            <seg>
              Det betyder att man har gjort en utvärdering och tagit till sig
              erfarenheter för att förbättra den metod som vi nu diskuterar.
              Det måste betyda att det finns någon form av dokumentation som
              man skulle använda sig av på ett enkelt sätt för att visa det
              man har gjort och det vi nu efterlyser, en utvärdering.
            </seg>
          </u>
          <u>
            <seg>
              Men vill man, som Tomas Eneroth, när det gäller sjukförsäkringen
              alltid tolka saker och ting på ett negativt sätt hamnar vi där
              vi är nu, det vill säga i ordklyveri. Om man tror att ett normalt
              förekommande arbete skiljer sig oerhört mycket från arbete på
              den reguljära arbetsmarknaden är man fel ute. Alla de som har
              fått yttra sig över dessa två begrepp har sagt att det inte är
              någon större skillnad.
            </seg>
          </u>
          <u>
            <seg>
              Men detta vidhåller man, som sagt, från Socialdemokraterna. I
              fråga om just arbetsförmågebedömningens utveckling tar man LO-TCO
              Rättsskydd som det allena saliggörande när de är kritiska. Man
              tar inte till vara det som har varit positivt i denna metod.
            </seg>
          </u>
          <u>
            <seg>
              Tidningen Dagens Socialförsäkring tar också upp att Arbetsförmedlingens
              dokumentation om de personer som har nått maxtiden i sjukförsäkringen
              är bristfällig. Man säger att Försäkringskassan inte inhämtar
              tillräckligt mycket information om dem som återvänder. Då måste
              denna metod som innebär att man jobbar ihop, tillsammans i myndigheterna,
              förbättra samarbetet även på det planet. Alltså blir det en dubbel
              vinst att utöka samarbetet.
            </seg>
          </u>
          <u>
            <seg>
              Slutligen vill jag säga att det i dag har kommit en rapport från
              Inspektionen för socialförsäkringen, ISF, som har tittat på hur
              handläggarnas roll spelar in i sjukskrivningsprocessen. Där framkommer
              det av de 59 procent som har svarat en väldigt hög svarsfrekvens
              att man uppskattar när man kan samtala i ärenden med sina kolleger.
              Det framkommer också att vissa känner sig bundna av regler och
              styrning men ändå är säkra på sin yrkesroll. Andra känner sig
              bundna och har samtidigt en negativ attityd till regelverk och
              beslutsstöd.
            </seg>
          </u>
          <u>
            <seg>
              Trots ett omfattande arbete inom myndigheten med att utveckla
              just detta med beslutsstöd och metoder i olika former, som vi
              nu pratar om, anger alltså de flesta att samtalet med kolleger
              är det viktiga. Det om något, mina vänner, tyder väl på att vi
              är i ett stort behov av en metod som handläggarna och tjänstemännen
              på Försäkringskassan kan känna sig trygga med, och därför måste
              det utvecklas.
            </seg>
          </u>
          <u>
            <seg>
              Sammanfattningsvis vill jag säga att det är oerhört viktigt att
              det som hittills har gjorts ska utvärderas på alla vetenskapliga
              sätt, men underlag till det finns i allra högsta grad, som jag
              har nämnt. En fortsättning för att förfina detta instrument måste
              till för att individen ska känna sig rättstrygg. Rättssäkerheten
              är oerhört viktig.
            </seg>
          </u>
          <u>
            <seg>
              Därmed yrkar jag naturligtvis bifall till utskottsinitiativet
              och förslaget i betänkandet.
            </seg>
          </u>
          <note>
            I detta anförande instämde Gunilla Nordgren (M).
          </note>
          <note type="speaker">
            Anf. 49 TOMAS ENEROTH (S) replik:
          </note>
          <u>
            <seg>
              Herr talman! Tack, Solveig Zander, för ett inspirerande anförande!
              Det är fascinerande att höra en så stark argumentation mot det
              vi egentligen säger och att det sedan konstateras att vi är ett
              enigt utskott. Man kan ana att det har varit en viss resa för
              Solveig Zander att ställa upp på de formuleringar vi har i betänkandet
              där vi säger att verksamheten först grundligt måste utvärderas.
            </seg>
          </u>
          <u>
            <seg>
              Jag kan uppskatta att Försäkringskassan anstränger sig för att
              hitta ett bra arbetsförmågeverktyg. Det ska de göra, och där arbetar
              de bra. Men det blir lite konstigt när den källa som Solveig Zander
              refererar i fråga om hur verksamheten utvecklas, och om det eventuellt
              finns någon kritik, är tidningen Dagens Socialförsäkring. Det
              är Försäkringskassans egen tidning, kanske jag ska påpeka för
              dem som inte känner till det och följer debatten med all respekt.
            </seg>
          </u>
          <note>
            Det är inte bara LO-TCO Rättsskydds chefsjurister och förbundsjurister
            utan även Eva Nordmark, ordförande i TCO, Tobias Baudin, förste
            vice ordförande i LO, Ingrid Burman, ordförande i Handikappförbunden,
            Ruth Mannelqvist, professor i rättsvetenskap vid Umeå universitet,
            Lotti Ryberg-Welander, jurist och fil.dr. i rättssociologi vid
            Stockholms universitet som allvarligt kritiserar detta. Listan
            kan göras lång.
          </note>
          <u>
            <seg>
              När man då talar om att verktyget har förankrats kan man inte
              påvisa att det har skett en formell remissomgång där man kan tala
              om på vilket sätt kritik under processens gång har tagits till
              vara. Det har varit en relativt ensidig process.
            </seg>
          </u>
          <u>
            <seg>
              Jag tror att det är helt avgörande att detta verktyg får stark
              legitimitet. Alltså måste man dra i handbromsen, beforska det
              ordentligt och säkerställa att det ligger i linje med nuvarande
              lagstiftning. Annars riskerar återigen en stor och viktig myndighet
              att hamna i en situation där Justitieombudsmannen än en gång,
              något år senare, tvingas rikta allvarlig kritik. Jag vill inte
              att vi ska hamna i ett sådant läge. Det är därför riksdagen tar
              detta initiativ, och det är därför regeringen nu har ett tungt
              ansvar att se till att frågan hanteras på rätt sätt framöver.
            </seg>
          </u>
          <note type="speaker">
            Anf. 50 SOLVEIG ZANDER (C) replik:
          </note>
          <u>
            <seg>
              Herr talman! Det skulle inte föresväva mig ett ögonblick att
              säga att jag på något sätt är emot det utskottsinitiativ som vi
              nu är överens om, verkligen inte.
            </seg>
          </u>
          <u>
            <seg>
              I mitt anförande påtalade jag bara att man har gjort utvärderingar
              och följt upp det man hittills har gjort. Alltså kan det inte
              vara så svårt att leva upp till det som vi nu ska besluta om här
              i riksdagen, det vill säga en utvärdering av det som hittills
              har gjorts. Som Tomas Eneroth själv säger är legitimiteten väldigt
              viktig.
            </seg>
          </u>
          <u>
            <seg>
              I Dagens Socialförsäkring, som inte är något vetenskapligt organ,
              står det hur man har jobbat med ärendet, och det är viktigt. IFS,
              Inspektionen för socialförsäkringen, som verkligen är ett organ
              som är vetenskapligt behäftat och har en stark tyngd i detta sammanhang,
              påtalar i det som i dag presenteras att tjänstemännen inte riktigt
              känner sig tillfreds med det beslutsstöd som finns i dag. Man
              tycker att diskussionen med kollegerna är viktigare. Då finns
              det väl anledning för oss att på alla sätt medverka till och påverka
              att det så fort som möjligt kommer fram ett beslutsstöd och en
              metod som de kan känna sig säkra med.
            </seg>
          </u>
          <u>
            <seg>
              Herr talman! Jag skulle vilja fråga Tomas Eneroth om han, handen
              på hjärtat, inte blev lite gramse, om jag får uttrycka det så,
              över att det dagen innan vi hade vår offentliga utfrågning kom
              ett pressmeddelande där man sade att man skulle gå vidare med
              ärendet.
            </seg>
          </u>
          <note type="speaker">
            Anf. 51 TOMAS ENEROTH (S) replik:
          </note>
          <u>
            <seg>
              Herr talman! Jag blev inte gramse, utan jag blev förbannad, om
              jag ska vara ärlig. Men det är en annan historia. När man ser
              hur viktig en verksamhet är för tillämpningen av en av samhällets
              viktigaste försäkringar och när frågan är föremål för granskning
              och debatt i Sveriges riksdag måste man kanske lyhört fundera
              över vilka signaler det sänder när man samtidigt ger signaler
              om att kraftigt utöka den.
            </seg>
          </u>
          <u>
            <seg>
              I betänkandet, som vi alla ställer oss bakom, skriver vi: Eftersom
              någon reell utvärdering ännu inte har gjorts . Dilemmat är att
              det inte har gjorts en ordentlig utvärdering av detta verktyg.
              Myndigheten själv har granskat och tittat på den, ja. Men det
              behöver naturligtvis göras en ordentlig, opartisk granskning av
              verktyget. Jag tror nämligen att det är helt avgörande. Detta
              verktyg, som så småningom ska implementeras i hela myndigheten
              och i hela försäkringen, är en av de viktigaste delarna i Försäkringskassans
              arbete. Därför måste det göras rätt från början. Vi har inte råd
              med att slarva i sjukförsäkringen. Det har skett alldeles för
              många gånger. Jag kanske inte behöver påminna kammaren om hur
              det gick när de nya sjukförsäkringsreglerna trädde i kraft efter
              regeringsskiftet 2006. Beslut efter beslut fick korrigeras i efterhand
              eftersom de fick effekter som ingen hade tänkt på. Cancersjuka
              blev avstängda från försäkringen. Grupper kom i kläm på ett sätt
              som var häpnadsväckande och väckte mycket kritik. Därför tycker
              jag att det är viktigt ur legitimitetssynpunkt och rättssäkerhetssynpunkt
              att man gör rätt från början.
            </seg>
          </u>
          <u>
            <seg>
              När så starka intressenter och så sakkunniga grupper riktar allvarlig
              kritik mot sättet att arbeta måste vi i riksdagen lyssna, och
              det är jag glad över att vi gör. Vi har lyssnat på kritiken, vi
              har haft en hearing, och vi antar förslaget i ett enigt betänkande
              som ger regeringen ett tydligt uppdrag.
            </seg>
          </u>
          <u>
            <seg>
              Jag kan lova er att jag kommer att vara noga med att se till
              att regeringen fullföljer det uppdrag som riksdagen nu ger den.
            </seg>
          </u>
          <note type="speaker">
            Anf. 52 SOLVEIG ZANDER (C) replik:
          </note>
          <u>
            <seg>
              Herr talman! Först och främst måste vi ta detta för vad det är.
              Det är en metod som man hittills har använt sig av i 200 av alla
              ärenden som Försäkringskassan handlägger. Den utvidgning man nu
              vill göra skulle inbegripa ytterligare 1 200 personer. Det är
              alltså inte fråga om att varenda person ska omfattas av detta.
            </seg>
          </u>
          <u>
            <seg>
              Jag vill verkligen framhålla att jag definitivt inte har något
              emot att man nu på ett vetenskapligt sätt utvärderar det man hittills
              har gjort. Det är oerhört viktigt, så att vi har tillräckligt
              på fötterna för att kunna tala om att det här är något som är
              bra.
            </seg>
          </u>
          <u>
            <seg>
              Herr talman! Som Tomas Eneroth sade blev han förbannad när generaldirektören
              gick ut med ett pressmeddelande innan vi hade vår offentliga utfrågning.
              Hade det inte varit så, tror jag att vi kanske inte hade behövt
              stå här i dag med ett utskottsinitiativ utan kunnat hantera detta
              ärende på ett annat sätt. Resultatet hade inte blivit annorlunda,
              men det hade inte behövt bli en så stor sak av att det ska göras
              en utvärdering av metoderna.
            </seg>
          </u>
          <note type="speaker">
            Anf. 53 LARS GUSTAFSSON (KD):
          </note>
          <u>
            <seg>
              Herr talman! När man sitter på sin kammare och skriver ett anförande
              inför en debatt om ett enigt betänkande undrar man ibland vad
              man ska skriva. När man sedan sitter och lyssnar på debatten här
              märker man att det inte är så mycket av själva betänkandet som
              diskuteras. Det kommer i skymundan. Det handlar mer om polemik.
            </seg>
          </u>
          <u>
            <seg>
              Själva sakfrågan handlar om något som är centralt i Försäkringskassans
              arbete och även i Arbetsförmedlingens arbete. Det är då några
              frågor som man måste ställa sig: Vad är arbetsförmåga? Vem har
              arbetsförmåga? Vilka verktyg och definitioner ska användas för
              att bedöma arbetsförmåga? Och sist men inte minst: Vem ska avgöra
              det?
            </seg>
          </u>
          <u>
            <seg>
              Jag har med hjälp av riksdagens hemsida gjort en genomgång av
              oppositionens motioner under de gångna åren, och jag kunde inte
              finna en enda definition av vad arbetsförmåga är. Det enda som
              framkommer som ett rent mantra är att det ska göras en individuell
              bedömning. De undviker sorgfälligt att beröra det som är en central
              del i Försäkringskassans och Arbetsförmedlingens arbete, nämligen
              arbetsförmågan. De talar bara om individuell bedömning. Vad är
              en individuell bedömning? Är det att var och en ska få sina egna
              regler, en bedömning av sig själv och sedan få som man vill? Det
              är också en individuell bedömning. Jag tolkar en individuell bedömning
              som att man ska se individens förutsättningar utifrån en arbetsförmågebedömnig.
            </seg>
          </u>
          <u>
            <seg>
              Nu vill man utvärdera ett nytt instrument som tagits fram av
              Försäkringskassan i samverkan med Arbetsförmedlingen och andra.
              När ett nytt försök till gemensam definition äntligen tas fram
              ska det stoppas, för det är ju det som utskottsinitiativet handlar
              om. Det handlar inte alls om en utvärdering det är bara tal.
            </seg>
          </u>
          <u>
            <seg>
              Som Försäkringskassan tydligt betonade vid utfrågningen är detta
              bara en liten del i paletten av olika åtgärder och instrument
              som ingår i rehabiliteringsprocessen för att definiera en människas
              arbetsförmåga.
            </seg>
          </u>
          <u>
            <seg>
              Argumenten från oppositionen är att detta nya inslag skulle omintetgöra
              ja, just det en individuell bedömning. När man själv inte vill
              eller kan berätta vad som är rätt arbetsförmågebedömning väljer
              man att obstruera nya försök att finna en samsyn mellan Försäkringskassan
              och Arbetsförmedlingen under täckmantel av utskottsinitiativ.
            </seg>
          </u>
          <u>
            <seg>
              Vi fick ett brev från ledningen för Inspektionen för socialförsäkringen
              där de påtalade att de inte hade riktat någon stark kritik, som
              det enligt hörsägen hade hävdats i debatten. De såg i sin kritik
              ingen obstruktion att gå vidare med försöket.
            </seg>
          </u>
          <u>
            <seg>
              Försäkringskassan kommer nu att utvidga försöket med att testa
              detta nya instrument till att omfatta hela 1 200 personer av landets
              9 miljoner invånare. Om detta leder till prejudicerande standard
              kan var och en tolka som man vill, men syftet är att uppnå förbättringar
              i bedömningarna av arbetsförmåga.
            </seg>
          </u>
          <u>
            <seg>
              I maj nästa år kommer en riktig utvärdering av myndigheten att
              redovisas. Hela processen är bara prematur. Om man kommer fram
              till att detta bör utvärderas djupare har utskottet alla möjligheter
              att ta upp det när vi kan se det i lite större omfattning.
            </seg>
          </u>
          <u>
            <seg>
              Herr talman! Jag måste invända mot herr Eneroths framställande
              av sig själv som sanningsbärare. Det är lite magstarkt att tala
              om att man egentligen vill riva upp sjukförsäkringen, vilket egentligen
              är syftet med initiativet.
            </seg>
          </u>
          <u>
            <seg>
              I replikskiftet talade Eneroth nyligen om att om inte regeringen
              kommer fram till rätt uppfattning i utvärderingen som innebär
              att stoppa försöken kommer han att se till att man gör det nästa
              riksdagsår. Det är innebörden.
            </seg>
          </u>
          <u>
            <seg>
              Det börjar bli besvärande när ett utskottsinstrument som initiativ
              återkommande används i polemiskt syfte. Trovärdigheten minskar
              när politiken blir ett spel för gallerierna men inte för saken
              framåt.
            </seg>
          </u>
          <u>
            <seg>
              Kristdemokraterna har inte några invändningar mot utvärdering
              av regler, lagar och olika praxis. Men vi har valt att inte vara
              polemiskt obstruktiva. Jag anser att betänkandet har en retorisk
              funktion som tyvärr inte kommer att bidra på något konstruktivt
              sakligt sätt.
            </seg>
          </u>
          <note type="speaker">
            Anf. 54 TOMAS ENEROTH (S) replik:
          </note>
          <u>
            <seg>
              Herr talman! Jag hade egentligen inte tänkt begära någon replik,
              men när jag hörde Lars Gustafsson kan jag inte låta bli att ställa
              en enda fråga. Står Lars Gustafsson bakom betänkandet?
            </seg>
          </u>
          <note type="speaker">
            Anf. 55 LARS GUSTAFSSON (KD) replik:
          </note>
          <u>
            <seg>
              Herr talman! Jag står bakom det för sakens skull men inte av
              praktiska skäl.
            </seg>
          </u>
          <note type="speaker">
            Anf. 56 TOMAS ENEROTH (S) replik:
          </note>
          <u>
            <seg>
              Herr talman! Det var bra att få det klargörandet. Det var väldigt
              få saker i anförandet som tydde på att Lars Gustafsson stod bakom
              betänkandet. Man kan ibland misstänka att det i så fall finns
              andra skäl till att han till slut väljer att rätta sig efter majoriteten
              riksdagen och inte skriva en reservation.
            </seg>
          </u>
          <u>
            <seg>
              Jag hoppas och tror att Lars Gustafsson fullt ut känner sig bekväm
              med formuleringen: Eftersom någon reell utvärdering ännu inte
              har gjorts av den hittillsvarande försöksverksamheten anser utskottet
              att den nya metoden först måste grundligt utvärderas. Utskottet
              vill framhålla att det ur rättssäkerhetssynpunkt är angeläget
              att den nya metoden först grundligt utvärderas. Även frågan om
              den nya metodens förenlighet med bestämmelserna i socialförsäkringsbalken
              bör belysas i denna utvärdering.
            </seg>
          </u>
          <u>
            <seg>
              Jag tolkar det som att Lars Gustafsson fullt ut står bakom detta
              och att vi gemensamt kan ställa krav på regeringen att den nu
              ser till att grundligt utvärdera detta innan man går vidare.
            </seg>
          </u>
          <note type="speaker">
            Anf. 57 LARS GUSTAFSSON (KD) replik:
          </note>
          <u>
            <seg>
              Herr talman! Jag vill upprepa det jag sade min sista mening i
              mitt anförande. Vi har valt att inte vara polemiskt obstruktiva.
              Vi anser att betänkandet har en retorisk funktion och att det
              inte kommer att bidra till någonting konstruktivt sakligt sett
              och att detta är prematurt i sig.
            </seg>
          </u>
          <u>
            <seg>
              Givetvis står vi bakom betänkandet som sådant. Jag vågar utlova
              att vi kommer att få en följetong i detta när regeringen har utvärderat
              det hela.
            </seg>
          </u>
          <note type="speaker">
            Anf. 58 GUNVOR G ERICSON (MP):
          </note>
          <u>
            <seg>
              Herr talman! Arbetsförmågebedömningsverktyg tänk om det vore
              så att ett verktyg skulle kunna lösa ett så komplext problem.
              Men människor är inte maskiner. Det är väldigt bra att utskottsinitiativet
              har kommit till eftersom någon reell utvärdering inte har gjorts
              av den hittillsvarande försöksverksamheten.
            </seg>
          </u>
          <u>
            <seg>
              Utskottet skriver i betänkandet att först måste den nya metoden
              grundligt utvärderas. Varför är det så viktigt? Jo, därför att
              man ska jobba på ett effektivt sätt. Vi får gång på gång rapporter
              som att Försäkringskassan inte tar hänsyn till individen. JO har
              till exempel kritik om att man har gruppkonsultationer och inte
              kan dokumentera vilka hänsyn man har tagit som handläggare när
              man fattar ett beslut.
            </seg>
          </u>
          <u>
            <seg>
              Arbetsförmågeverktyget skulle kunna bli bra. Men för att verkligen
              veta om det fyller sin funktion är det viktigt att utvärdera.
              Det behövs en ny mänskligare arbetslinje där varje människas förmåga
              och möjlighet att få arbetsförmåga kan tillgodoses.
            </seg>
          </u>
          <u>
            <seg>
              Det är inte bara verktyget i sig, metoden, eller vad det nu är,
              att pröva människors arbetsförmåga som är viktigt. Det handlar
              också som att se till att utifrån den arbetsförmåga som respektive
              individ skulle kunna utveckla eller återfå se till att individen
              kan återgå i arbete.
            </seg>
          </u>
          <u>
            <seg>
              Om en sådan metod finns vet vi ännu inte. Det är ganska prematurt.
              Man har börjat att jobba med metoden. Men för att verkligen veta
              om det fungerar måste man först utvärdera det ordentligt innan
              man implementerar det i större skala. Det är vad vi i utskottsinitiativet
              har tagit ställning till.
            </seg>
          </u>
          <u>
            <seg>
              Det är bra att utskottet är enigt och tar detta initiativ. Vi
              ger regeringen i uppdrag att först grundligt utvärdera om metoden
              kan bidra till en mänskligare arbetslinje. Så ser jag på frågan.
            </seg>
          </u>
          <u>
            <seg>
              Efter att ha lyssnat på de borgerliga ledamöterna här undrar
              jag: Står de verkligen bakom betänkandet? Jag hoppas att vi har
              ett enigt betänkande och att regeringen kommer att lyssna på det
              uppdrag som riksdagen ger till regeringen. Jag yrkar bifall till
              utskottets förslag i betänkandet.
            </seg>
          </u>
          <note type="speaker">
            Anf. 59 FINN BENGTSSON (M) replik:
          </note>
          <u>
            <seg>
              Herr talman! Vi har alla biträtt detta betänkande som är enigt,
              Gunvor G Ericson.
            </seg>
          </u>
          <u>
            <seg>
              Jag har en liten fundering. Hur tänker Miljöpartiet? Vi har fått
              en JO-kritik riktad mot gruppkonsultationerna. Där har myndigheten
              Försäkringskassan agerat väldigt resolut och stämt i bäcken så
              gott den har kunnat. Kritiken mot gruppkonsultationerna var att
              det inte fördes tillräckligt mycket anteckningar i vissa fall
              och på så sätt var det inte rättssäkert.
            </seg>
          </u>
          <u>
            <seg>
              Det har visat sig att gruppkonsultationerna i sin tur har varit
              utgångspunkten för att ta fram instrumentet för utredning av aktivitetsförmåga.
              Det handlar om att formalisera möjligheten att dokumentera på
              ett rättssäkert sätt det som gruppkonsultationerna tidigare gjorde
              på ett mer informellt sett. Det snarast förebygger JO-kritiken.
              Jag har väldigt svårt att förstå Gunvor G Ericsons ifrågasättande
              av potentialen hos instrumentet för aktivitetsförmågeutredning.
              Den är väldigt stor.
            </seg>
          </u>
          <u>
            <seg>
              Jag har en andra fråga. Har Gunvor G Ericson, som säger att det
              inte har gjorts någon utvärdering, tagit del av Försäkringskassans
              omfattande utredning av just instrumentet som levererades till
              regeringen den 14 januari i år? Det är 51 tätskrivna sidor där
              man går igenom alla de viktiga punkterna, som jag poängterade
              i mitt anförande.
            </seg>
          </u>
          <u>
            <seg>
              Det är på sätt och vis inte Försäkringskassans egen utvärdering.
              Det är baserat på ett material från dem som har använt instrumentet.
              Det är bedömningsläkare, sjuksköterskor, sjukgymnaster, psykologer
              och även handläggarna inom kassan. De har levererat in ett resultat
              som visar att det i allt väsentligt har fungerat bra.
            </seg>
          </u>
          <u>
            <seg>
              Nu ska vi också låta regeringen titta på detta, för säkerhets
              skull. Är inte detta utrett, Gunvor G Ericson? Eller har Gunvor
              G Ericson bara inte läst slutrapporten från Försäkringskassan?
            </seg>
          </u>
          <note type="speaker">
            Anf. 60 GUNVOR G ERICSON (MP) replik:
          </note>
          <u>
            <seg>
              Herr talman! Finn Bengtsson från Moderaterna är nöjd med hur
              sjukförsäkringen fungerar. Det är inte Miljöpartiet och inte heller
              jag, Gunvor G Ericson.
            </seg>
          </u>
          <u>
            <seg>
              Finn Bengtsson är överens med oss om utskottsinitiativet. Det
              står i betänkandet att vi först måste grundligt utvärdera eftersom
              det inte finns tillräckligt mycket underlag. Om det är så som
              Finn Bengtsson säger uppfattar jag att Finn Bengtsson egentligen
              inte vill ha utvärderingen, eftersom han är nöjd med det som lämnades
              i januari. Jag är inte det.
            </seg>
          </u>
          <u>
            <seg>
              Jag tycker att det finns problem med gruppkonsultationerna eftersom
              individen inte vet vad som är orsaken. Det gör mig ännu mer orolig
              om Finn Bengtsson menar att den formen av gruppkonsultationer
              där individen inte kan följa varför man har fått ett visst beslut
              är bra. Det underlättar inte en förståelse för besluten.
            </seg>
          </u>
          <u>
            <seg>
              Om jag har lärt mig någonting under dessa år i socialförsäkringsutskottet
              är att det att Kasam, känslan av sammanhang, är bidragande till
              att kan man vara delaktig i den process som krävs för att återfå
              förmåga genom rehabilitering. Det tror jag att också Finn Bengtsson
              egentligen är medveten om.
            </seg>
          </u>
          <note type="speaker">
            Anf. 61 FINN BENGTSSON (M) replik:
          </note>
          <u>
            <seg>
              Herr talman! En av de stora poängerna med det här instrumentet
              är just delaktigheten för individen, att på ett objektivt sätt
              kunna se på vilken grund man diskuterar individens förutsättningar
              och den arbetsmarknad som står till buds. Det är därför som detta
              är så välkommet, tycker jag.
            </seg>
          </u>
          <u>
            <seg>
              Min fråga kvarstår ändå, för jag blir inte riktigt klok på vad
              Gunvor G Ericson menar. Har hon läst den här rapporten på 51 sidor,
              där jag tycker att man i grunden går igenom alla de saker som
              vi nu med detta betänkande också låter regeringen ta en second
              look på, vilket är helt okej och kanske till och med väldigt bra?
              Vad är det i så fall i den utvärderingen som Gunvor G Ericson
              saknar? Vad är det som ska göras mer än den analys som görs av
              dem som faktiskt har arbetat med det här instrumentet på de 200
              personer som de har haft till sitt förfogande?
            </seg>
          </u>
          <u>
            <seg>
              Gunvor G Ericson säger att hon vill ha något annat i stället.
              Är det en återgång till något slags subjektiv bedömning, som var
              det problem som man uppfattade inom Försäkringskassan? Utvärderingen
              visar att handläggarna säger att de får en bättre grund för att
              bedöma saker som de tidigare bedömde enbart baserat på sin mer
              privata erfarenhet av arbetsmarknaden. Detta är ett sätt att få
              likformighet och därmed rättsäkerhet för bedömningen mellan olika
              individer. Det är vad det hela syftar till.
            </seg>
          </u>
          <u>
            <seg>
              Jag vill fråga: Vilken ytterligare utvärdering vill Gunvor G
              Ericson se mer än det som finns i den utvärdering som nu har lämnats
              till regeringen? Samtidigt är jag glad över att regeringen tar
              en second look.
            </seg>
          </u>
          <u>
            <seg>
              Till sist: Nej, nöjd med sjukförsäkringen är Gunvor G Ericson
              inte, men det vet vi ju. Vad jag förstår att oppositionen strävar
              efter är en återgång till det som har varit tidigare. Det vi är
              väldigt överens om är att vi inte är överens. Om oppositionen
              övertar ansvaret för sjukförsäkringen kommer många fler att vara
              sjukskrivna mycket längre, och en hel del kommer helt onödigt
              att förtidspensioneras.
            </seg>
          </u>
          <note type="speaker">
            Anf. 62 GUNVOR G ERICSON (MP) replik:
          </note>
          <u>
            <seg>
              Herr talman! Nej, Finn Bengtsson är inte mycket för att lyssna.
              Om Finn Bengtsson hade lyssnat på vad Miljöpartiet har sagt om
              sjukförsäkringen hade han vetat att det definitivt inte handlar
              om en återgång, utan det handlar om en helt ny försäkring, där
              vi har både en arbetslöshetsförsäkring och en sjukförsäkring i
              samma modell och där vi ser till varje individs egen möjlighet
              och förmåga att komma tillbaka till arbete. Det handlar inte alls
              om någon återgång, utan det handlar om ett helt nytt sätt att
              tänka för att se individens möjligheter.
            </seg>
          </u>
          <u>
            <seg>
              Att då tro att ett verktyg skulle kunna lösa det komplexa problemet
              är det jag riktar min kritik mot.
            </seg>
          </u>
          <u>
            <seg>
              Det låter som: Egentligen hade jag inte velat göra det här, men
              okej, nu får väl regeringen ta en second look. Det är så Finn
              Bengtsson lägger fram det.
            </seg>
          </u>
          <u>
            <seg>
              Om Finn Bengtsson hade lyssnat lite mer utanför myndigheten och
              lite mer utanför sin egen partigrupp hade han hört den kritik
              som finns från handikapporganisationerna, från LO-TCO Rättsskydd
              och från alla de människor som har varit sjukskrivna men som inte
              har uppfattat att det finns ett tydligt sätt att bedöma arbetsförmågan.
              Det är ingen quick fix. Det är vi eniga om.
            </seg>
          </u>
          <u>
            <seg>
              Att man först ska utvärdera ordentligt på ett vetenskapligt oberoende
              sätt är vad jag saknar. Därför yrkar jag bifall till utskottets
              förslag.
            </seg>
          </u>
          <note type="speaker">
            Anf. 63 SOLVEIG ZANDER (C) replik:
          </note>
          <u>
            <seg>
              Herr talman! Låt mig börja där det förra replikskiftet slutade,
              det vill säga Miljöpartiets inställning att Arbetsförmedlingen
              och Försäkringskassan måste samverka mer just när det gäller sjukförsäkringen
              och framför allt arbetsförmågan, vilket jag förmodar att Gunvor
              G Ericson menade.
            </seg>
          </u>
          <u>
            <seg>
              Man säger i dag att det finns brister i det samarbetet, och vi
              säger i dag och där är vi överens att ingen människa ska komma
              i kläm. Det instrument och den metod som man nu försöker arbeta
              fram är verktyg för att knyta dessa myndigheter närmare varandra
              så att ingen myndighet ska kunna stå emot en annan i sin bedömning.
              Det sade faktiskt Arbetsförmedlingen på den offentliga utfrågning
              som vi hade i förra veckan.
            </seg>
          </u>
          <u>
            <seg>
              Menar då Gunvor G Ericson och Miljöpartiet att den här metoden
              inte ska fortsätta utvecklas, att metoden helt enkelt är värdelös
              och att det ska in något helt nytt?
            </seg>
          </u>
          <u>
            <seg>
              Den andra frågan till Gunvor G Ericson ställer jag utifrån den
              rapport som Inspektionen för socialförsäkringen presenterar i
              dag. Där säger handläggarna att de har större tillit till konsultationen
              med sina arbetskamrater än till det bedömningsinstrument som de
              har till sitt förfogande i dag som de inte känner sig bekväma
              med. Försäkringskassans tjänstemän efterfrågar således en annan
              och bättre metod. Är det då inte värdefullt att man medverkar
              till att utveckla en sådan?
            </seg>
          </u>
          <note type="speaker">
            Anf. 64 GUNVOR G ERICSON (MP) replik:
          </note>
          <u>
            <seg>
              Herr talman! Står Solveig Zander bakom betänkandet? Vill Solveig
              Zander att vi först ska utvärdera? Det är just precis det jag
              efterfrågar att man ska utvärdera för när man har utvärderat skulle
              man också kunna förfina de metoder som gör att en person ska kunna
              gå tillbaka till arbete.
            </seg>
          </u>
          <u>
            <seg>
              Är det kanske så att man egentligen inte tycker att det är nödvändigt
              att först utvärdera grundligt, som det står i förslaget till beslut,
              som vi faktiskt har varit eniga om i utskottet men där jag nu
              tvivlar på vad ni egentligen vill?
            </seg>
          </u>
          <u>
            <seg>
              Beträffande hur man som handläggare eller som berörd av ett ärende
              uppfattar det: Jag minns att det finns en studie av sjuksköterskor
              och patienter där man tittar på precis samma ärende hur sjuksköterskan
              uppfattar situationen och hur patienten uppfattar situationen.
              Det kommer fram två helt olika bilder. Jag kan tänka mig att det
              är en liknande situation för handläggaren och den som är berörd,
              att man har olika behov och olika intressen.
            </seg>
          </u>
          <u>
            <seg>
              Jag lyssnar på de personer som är i behov av stöd, till exempel
              när handikapporganisationerna säger att de vill se en ordentlig
              utvärdering av detta innan man går vidare till ett större försök.
              Om vi nu ger detta uppdrag till regeringen, vilken fara ser Solveig
              Zander i det?
            </seg>
          </u>
          <note type="speaker">
            Anf. 65 SOLVEIG ZANDER (C) replik:
          </note>
          <u>
            <seg>
              Herr talman! Jag ser ingen fara i att man gör en utvärdering.
              Men precis som Finn Bengtsson visade nyss finns det en utvärdering
              som redan är gjord. Den borde inte på något sätt förhala en vetenskaplig
              sammanfattning av den.
            </seg>
          </u>
          <u>
            <seg>
              Men det intressanta är: Vad i den utredningen vill Gunvor G Ericson
              att man förbättrar och belyser ytterligare? Var finns bristerna
              i den, som skulle kunna göra att en vetenskaplig sammanfattning
              av den inte skulle vara till fyllest?
            </seg>
          </u>
          <u>
            <seg>
              Det viktiga i det här sammanhanget det vill jag påtala igen är
              att det är för individens bästa att få en bedömning av arbetsförmågan
              som är tillförlitlig. Det är det viktigaste. Ska nu en utvärdering
              förhala att man fortsätter att utveckla det instrument som man
              har? Det är det jag förstår att Gunvor G Ericson vill.
            </seg>
          </u>
          <u>
            <seg>
              Hon vill att det instrument som man hittills har tagit fram inte
              på något sätt ska få användas, utan man ska ta fram ett nytt instrument.
              Gunvor G Ericson säger att hon vill se en annan metod för detta.
              Det betyder att det inte bara handlar om en utvärdering, utan
              det betyder att ni vill stoppa den metod som man redan har kommit
              en bit på väg med.
            </seg>
          </u>
          <note type="speaker">
            Anf. 66 GUNVOR G ERICSON (MP) replik:
          </note>
          <u>
            <seg>
              Herr talman! Lyssna en gång till, Solveig Zander! Jag vill se
              ett annat sjukförsäkringssystem. Men där är vi inte i dag, eftersom
              ni har sett till att den parlamentariska socialförsäkringsutredningen
              har fått ytterligare tid på sig. Tyvärr kommer vi att få vänta
              länge innan vi kan se ett sådant förslag.
            </seg>
          </u>
          <u>
            <seg>
              Jag sade inte att det här systemet är rätt eller fel, för det
              vet vi faktiskt inte i dag. Vi vet inte om den här metoden skulle
              kunna fungera bra eller inte. En grundlig utvärdering av metoden
              är det vi efterfrågar i betänkandet, och detta var även Solveig
              Zander för fram till häromdagen när vi justerade utskottsbetänkandet.
            </seg>
          </u>
          <u>
            <seg>
              Att det finns kritik mot det här arbetsförmågebedömningsverktyget
              kan väl inte ha undgått Solveig Zander, om man lyssnar på handikapporganisationerna
              och på LO-TCO Rättsskydd? Den kritiken bör vi ta till oss som
              beslutsfattare.
            </seg>
          </u>
          <u>
            <seg>
              Om man inte tycker att detta kan användas fullt ut utan först
              vill utvärdera grundligt handlar det inte om att förhala, utan
              det handlar om att göra rätt för de individer som finns i sjukförsäkringssystemet.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Mål för friluftslivspolitiken
          </note>
          <note>
            Föredrogs
          </note>
          <note type="speaker">
            Anf. 67 TINA EHN (MP):
          </note>
          <u>
            <seg>
              Herr talman! Vi ska nu debattera kulturutskottets betänkande
              4, Mål för friluftslivspolitiken .
            </seg>
          </u>
          <u>
            <seg>
              Jag ska återge lite historia. Den 1 juli 2010 lämnade regeringen
              en proposition, Framtidens friluftsliv , till riksdagen. Den innehöll
              förslag till övergripande mål för friluftslivspolitiken och en
              inriktning för det fortsatta arbetet med att utveckla denna politik.
            </seg>
          </u>
          <u>
            <seg>
              I december 2010 antog riksdagen det övergripande målet för friluftslivspolitiken
              och gav dessutom regeringen till känna att den borde komplettera
              de övergripande målen för friluftslivspolitiken med ett antal
              mätbara mål. Det är dessa mål som regeringen har återkommit med
              och som Miljöpartiet har en del synpunkter på.
            </seg>
          </u>
          <u>
            <seg>
              Även i går diskuterades mål och mätbarhet, då inom kulturmiljöns
              mångfald. I dag diskuteras mål inom området friluftsliv. Här har
              regeringen gjort en del av läxan och har återkommit med ett förslag
              som kan leda rätt.
            </seg>
          </u>
          <u>
            <seg>
              I regeringens skrivelse om mål för friluftslivspolitiken redogör
              man för sin grundsyn. Enligt den ska friluftslivspolitiken stödja
              människors möjligheter att vistas i naturen och utöva friluftsliv.
            </seg>
          </u>
          <u>
            <seg>
              Vidare talas det där om Sveriges stora oexploaterade arealer
              av skogar, fjäll, sjöar och skärgårdar och att det är några av
              de miljöer som ger stora möjligheter för ett aktivt friluftsliv.
              En rik tillgång på natur samt allemansrätten, individens intresse
              och ideella organisationers engagemang är grunden för människors
              möjligheter att bedriva friluftsliv. Friluftsliv är en social
              dimension av naturvården, vilket gör det till en av naturvårdsarbetets
              grundpelare, då ett av målen för naturvården handlar om att skapa
              kunskap, förståelse och engagemang för värdet av en god miljö.
            </seg>
          </u>
          <u>
            <seg>
              Det står att friluftsliv, rekreation, turism, estetiska värden,
              andlig välfärd, kulturarv, möjlighet till utbildning och forskning
              samt inspiration för konst, litteratur och musik är exempel på
              kulturella ekosystemtjänster som vi kan få av naturen.
            </seg>
          </u>
          <u>
            <seg>
              Man kan också läsa att allemansrätten har avgörande betydelse
              för ett fritt friluftsliv och för turism. Allemansrätten är en
              unik, grundlagsförankrad och på sedvanerätt grundad tillgång för
              var och en till naturen. Och allemansrätten ska värnas.
            </seg>
          </u>
          <u>
            <seg>
              Jag har plockat ut en del av det som står i inledningen.
            </seg>
          </u>
          <u>
            <seg>
              Vidare står det att friluftslivet är brett. Det spänner över
              flera politikområden där naturvårdspolitik, regional tillväxtpolitik,
              jordbrukspolitik, skogspolitik, politik för landsbygdens utveckling,
              folkhälsopolitik och utbildnings- och forskningspolitik är några
              exempel. Jag kan bara hålla med om allt detta.
            </seg>
          </u>
          <note>
            I skrivelsen anges att uppföljningen av friluftslivssmålen bör
            samordnas med miljömålsuppföljningen och bör redovisas vartannat
            år med en första rapportering 2015.
          </note>
          <u>
            <seg>
              De svenska miljömålen är 16. 14 av dem når vi inte upp till.
              Vi klarar inte av att nå målen för att begränsa klimatpåverkan,
              för att minska övergödningen, för att skydda de levande skogarna
              eller för att nå målen om ett rikt växt- och djurliv. Det är några
              exempel.
            </seg>
          </u>
          <u>
            <seg>
              Det som brister i regeringens politik, och som många av Miljöpartiets
              reservationer handlar om, handlar om att på allvar koppla ihop
              orsak och verkan inom politiska områden där skogens och landskapets
              förvaltande är avgörande för möjligheten att få tillgång till
              det rörliga friluftslivet och till naturen.
            </seg>
          </u>
          <u>
            <seg>
              Arbetet med det svenska miljömålssystemet är enormt och har pågått
              länge. Med stor sannolikhet hade vi kommit mycket längre om inte
              regeringen hade stoppat upp arbetet såsom skedde under den förra
              mandatperioden.
            </seg>
          </u>
          <u>
            <seg>
              Miljömålssystemets grund beslutades av riksdagen 1999. I systemet
              har man gjort fördjupade utvärderingar. Miljömålsrådet bestod
              tidigare av 15 centrala myndigheter med representanter för kommuner,
              näringsliv och miljörörelsen. Det var en bred och grundlig process.
              Redan 2008 kom en fördjupad utvärdering. I den sades det att arbetstakten
              för att nå delmålen och det övergripande målet, som är att lämna
              över ett samhälle till nästa generation där våra stora miljöproblem
              är lösta, inte skulle vara möjligt att nå. Rådet lade fram ett
              nästan heltäckande förslag på delmål och åtgärder för att intensifiera
              arbetet. Rapporten med åtgärdsförslag fick namnet Miljömålen nu
              är det bråttom!
            </seg>
          </u>
          <u>
            <seg>
              Då agerade alliansregeringen på ett mycket svårbegripligt sätt
              som också ledde till stor kritik och stor besvikelse från många
              håll. Regeringen valde att tillsätta en utredning för att se över
              miljömålssystemet i stället för att vidta de åtgärder som låg
              på bordet och var väl förberedda.
            </seg>
          </u>
          <u>
            <seg>
              Vi och många andra har varit och är kritiska till många politiska
              förslag som regeringen har genomfört, bland annat inom skogspolitiken,
              det förändrade strandskyddet och politik för den biologiska mångfalden,
              och inte minst den otroliga frågan om skatt på handelsgödsel,
              vilken hänger intimt ihop med hur mycket kadmium vi är med och
              sprider i vår miljö.
            </seg>
          </u>
          <u>
            <seg>
              Hur den svenska naturen skyddas och brukas är absolut avgörande
              för vilka möjligheter människor har i verkligheten att röra sig
              och aktivt delta i olika delar av friluftslivet. Det handlar om
              att plocka svamp, vandra i en blandskog med stigar, bär och fåglar,
              paddla kajak och kunna gå i land utan att mötas av skyltar om
              att det är privat mark. Det handlar också om att kunna cykla,
              åka skidor och leka i naturliga miljöer eller fiska och dra upp
              en fisk som går att äta utan att man ska behöva oroa sig för dosen
              av kvicksilver som medföljer.
            </seg>
          </u>
          <u>
            <seg>
              Herr talman! I går debatterade vi kulturmiljöns mångfald i denna
              kammare. Då som nu kunde man se de samband och sammanhang som
              politiken behöver ta hänsyn till. I går kom skogspolitiken upp
              i samband med hur fornlämningar blir utsatta för förstörelse,
              inte minst inom skogsbruket. Andelen skador på forn- och kulturlämningar
              är oacceptabelt stor i skogsbruket. Det kan man läsa i den årliga
              utvärderingen från 2013 av de svenska miljömålen.
            </seg>
          </u>
          <u>
            <seg>
              Jag vet att det nu pågår ett arbete med miljömålen och att alla
              partier är representerade. Jag vet också att man på måndag kommer
              att presentera en del av det jobb som pågår inom det nuvarande
              miljömålsarbetet, och då kommer en rapport om markanvändning.
            </seg>
          </u>
          <u>
            <seg>
              Jag vill knyta ihop den del som jag hittills har tagit upp med
              vikten av alla de värden som finns i skogen och naturen och som
              man kanske inte alltid förknippar varje område med. Det är mycket
              tydligt inom skogspolitiken där man ofta associerar skog till
              massaved och virke. Men skogen är ett hem för alla de djur som
              lever där. Skogen är ett svamprike, ett bärrike och ett friluftsrike.
              Förutom ett rent virkes- eller massavedsvärde finns det ett socialt
              värde. Men prislapparna när dessa värden minskar syns inte så
              tydligt eller hamnar i någon annans budgettabell. Och politik
              hänger som bekant ihop.
            </seg>
          </u>
          <u>
            <seg>
              När det gäller forskning om friluftslivet är det viktigt för
              oss som är beslutsfattare att lyssna in det som forskningen kommer
              fram till inom olika områden. Det är bra om det pågår forskning
              även om friluftslivet.
            </seg>
          </u>
          <u>
            <seg>
              Det är därför allvarligt att regeringen inte har valt att se
              till att det sexåriga forskningsprogrammet Friluftsliv i förändring
              har fått en uppföljare. Risken finns att vi går miste om viktig
              kunskap om friluftslivets betydelse för samhället och hur friluftslivet
              kan utvecklas. Jag noterar att även Folkpartiets ledamot i miljö-
              och jordbruksutskottet har väckt frågan i en motion i riksdagen
              under allmänna motionstiden. Det är bra, eftersom det är en fråga
              som ligger under Folkpartiets partiledares tillika utbildnings-
              och forskningsministerns område.
            </seg>
          </u>
          <u>
            <seg>
              När det gäller barns och ungas rätt till friluftsliv och skolutflykter
              finns det brister, trots att det i skollagen och i läroplanen
              pekas på vikten och värdet av naturupplevelser och skolutflykter.
              En rapport som Skidrådet, Friluftsfrämjandet och Idrottslärarna
              presenterade i fjol visar att ansvaret för att de vackra orden
              ska bli till handling saknas. Rapportens undertitel är Alla vill
              ha skolutflykter men ingen vill ta ansvar för att de genomförs
              . Detta är ett problem, och det är dumt att blunda för det.
            </seg>
          </u>
          <u>
            <seg>
              I en av de reservationer som finns i betänkandet har vi två förslag
              som vi tycker att man skulle kunna utreda för att komma vidare
              med barns rätt till skolutflykter och friluftsliv.
            </seg>
          </u>
          <u>
            <seg>
              I dag kan man på Svenska Dagbladets webbsida, på debattsidan
              Brännpunkt, läsa en text av 22 företrädare för Sveriges friluftsorganisationer.
              De skriver bland annat:
            </seg>
          </u>
          <u>
            <seg>
              Hundratusentals barn och unga är med i aktiviteter som arrangeras
              av det svenska friluftslivet. Föreningsverksamhet är i sig ett
              bra vaccin mot att hamna i utanförskap. Genom att vara med i en
              förening inom till exempel friluftsliv eller idrott utvecklar
              ungdomar sin identitet, får erfarenheter och kunskaper. Det ger
              framtidstro, en känsla av personlig frihet och en större tilltro
              till samhället. Hur viktigt det är att tillhandahålla meningsfulla
              fritidsaktiviteter åt våra barn och unga, visar inte minst den
              senaste tidens oroligheter i Stockholms förorter. Oroligheter
              som sedan spred sig till andra delar av landet. Vettiga fritidssysselsättningar
              håller ungdomarna borta från gatorna.
            </seg>
          </u>
          <u>
            <seg>
              Så skriver 22 företrädare för olika delar av friluftsrörelser
              och friluftsorganisationer runt om i Sverige i dag. De nämner
              också att 300 000 ungdomar är aktiva inom de här organisationerna
              i dag och att vinsterna förmodligen vore stora på många sätt om
              fler kunde få möjligheten. Det nämns även att samhällets kostnader
              för brist på motion i dag är runt 6 miljarder kronor årligen.
            </seg>
          </u>
          <u>
            <seg>
              Avslutningsvis skriver de: Vi både vill och kan bidra till ett
              bättre och mer inkluderande Sverige. Låt inte friluftlivet vara
              ett verktyg som ligger oanvänt i verktygslådan. Låt oss istället
              göra nytta fullt ut. Då blir vi alla vinnare. Jag tror att det
              är en uppmaning till oss politiker.
            </seg>
          </u>
          <u>
            <seg>
              Jag ber om ursäkt för att jag har dragit över min talartid, herr
              talman. Avslutningsvis vill jag naturligtvis ställa mig bakom
              alla reservationer Miljöpartiet har i betänkandet. Jag yrkar dock
              bara bifall till reservationerna 1 och 2.
            </seg>
          </u>
          <note type="speaker">
            Anf. 68 LARS OHLY (V):
          </note>
          <u>
            <seg>
              Herr talman! De mål för friluftspolitiken som sätts upp är bra.
              Det finns mycket jag tror att vi är överens om när det gäller
              betydelsen av ett rikt friluftsliv.
            </seg>
          </u>
          <u>
            <seg>
              Vi brukar tala om idrottsrörelsens betydelse i samhället, men
              ibland glömmer vi bort friluftslivets betydelse i samhället. De
              organisationer som arbetar med friluftslivet som grund kanske
              också behandlas lite styvmoderligt av oss ibland, i jämförelse
              med idrottsorganisationer. Det här bör vi komma till rätta med,
              för friluftslivet är viktigt. Friluftslivspolitiken är viktig.
            </seg>
          </u>
          <u>
            <seg>
              Det finns kanske inget område jag försökte just fundera över
              det där motsättningen mellan privat och allmänt är så tydlig som
              i friluftslivspolitiken. Det privata inskränker det allmänna på
              ett sätt som är oerhört tydligt när det gäller tillgång och tillgänglighet
              till samt möjligheter att utöva fritidssysselsättningar i skog
              och mark i den fria luften.
            </seg>
          </u>
          <u>
            <seg>
              Det gör att det inte är ett politiskt konfliktfritt område vi
              talar om. Även om vi är överens om målen är det definitivt inte
              så att vi är helt överens när de målen kommer i konflikt med andra
              idéer vi kan ha. Tvärtom finns det på det här området säkerligen
              ganska stora motsättningar politiskt, trots att jag tror att alla
              i den här kammaren i huvudsak är överens om de tio målen.
            </seg>
          </u>
          <u>
            <seg>
              Det som skiljer är bland annat synen på hur friluftslivspolitiken
              ska samordnas med andra politiska områden. Då börjar man nämligen
              ta från det som kan vara andra prioriteringar. Det kan handla
              om skogspolitiken. Det kan handla om hur vi ser det som rimligt
              att skogsbruket till exempel försämrar tillgängligheten till skog
              och mark. Det kan handla om strandskyddslagen, där varje underlättande
              av att bygga nära stränder också försämrar tillgängligheten för
              människor som vill fiska, promenera eller bara ta del av naturlivet.
            </seg>
          </u>
          <u>
            <seg>
              Det kan handla om samhällsplanering, där vi vet att det finns
              människor som ibland vill tillskansa sig fördelar för sitt eget
              boende på bekostnad av det allmänna och ibland kanske deras önskningar
              också tillgodoses. Det handlar naturligtvis även om miljöpolitiken.
              Hur ska vi förhindra att utsläpp och miljöpåverkan försämrar möjligheten
              att ta del av friluftslivet och försämrar möjligheten att över
              huvud taget vistas i skog och mark?
            </seg>
          </u>
          <u>
            <seg>
              Politiken på de här områdena behöver samordnas med friluftslivspolitiken.
              Det perspektivet saknas i betänkandet och i regeringens målsättning.
              Därför vill jag, herr talman, yrka bifall till reservation 1 som
              just handlar om vikten av att integrera friluftslivspolitiken
              med andra politiska områden.
            </seg>
          </u>
          <u>
            <seg>
              Sedan är tillgänglighet ett honnörsord på många sätt och på många
              områden. Jag brukar säga att det är det viktigaste ordet i hela
              kulturpolitiken. Det tar nämligen upp så många olika aspekter
              tillgången till det som är professionellt utövad kultur, tillgången
              till att själv få utöva och även den fysiska tillgängligheten.
              Vi vet att vi har en historia av svek gentemot Handikapprörelsen
              som varje torsdag träffas utanför Rosenbad och protesterar mot
              att 2000 års beslut om att göra Sverige tillgängligt 2010 fortfarande
              inte är uppfyllt. Även på detta område finns mer att göra.
            </seg>
          </u>
          <u>
            <seg>
              Tillgänglighet handlar också om att ta bort hinder för alla dem
              av oss som har någon form av funktionsnedsättning. Även här menar
              jag att det finns en brist i att man inte ser hur andra lagar
              faktiskt kan stå i motsättning till målen för friluftslivspolitiken.
              Skogsvårdslagen är ett sådant exempel det finns inget tillgänglighetsperspektiv
              som genomsyrar skogsvårdslagen. Tillgänglig natur borde vara en
              målsättning i skogsvårdslagen. Därför, herr talman, yrkar jag
              bifall också till reservation 2 som handlar om just det.
            </seg>
          </u>
          <u>
            <seg>
              Slutligen: Ja, det blir kanske lätt så att det blir mycket vackra
              ord. I det här betänkandet behandlar vi inte pengar; det gör vi
              när budgeten ska tas upp, vilket vanligtvis är på hösten. Det
              företrädarna för friluftslivsorganisationer skriver på Svenska
              Dagbladets debattsida i dag är dock just att de vackra orden klingar
              rätt falskt när man ser hur regeringen de senaste åren har behandlat
              friluftslivspolitiken ekonomiskt de senaste åren.
            </seg>
          </u>
          <u>
            <seg>
              År 2006 avsattes 25 miljoner kronor, och nu 7 år senare är det
              28 miljoner kronor. Det är en ökning med 3 miljoner kronor under
              alla dessa år som den borgerliga regeringen har suttit. Det är
              naturligtvis inte rimligt om man menar allvar med att friluftslivspolitiken
              behöver prioriteras. Vi i Vänsterpartiet kommer att diskutera
              hur mycket vi kommer att lägga till på detta område i höst, men
              det är helt klart att det här inte räcker.
            </seg>
          </u>
          <u>
            <seg>
              Dessutom finns det regler, vilket företrädarna också påpekar
              i sin artikel, som i dag gynnar idrottsorganisationerna men inte
              friluftslivsorganisationerna. Även det tycker jag att man absolut
              bör se över. Om det är så att målsättningarna för friluftspolitiken
              verkligen är målsättningar och inte bara vackra ord måste vi avsätta
              pengar för att få kraft bakom orden.
            </seg>
          </u>
          <note>
            Jag yrkar alltså bifall till reservation 1 och reservation 2.
          </note>
          <note type="speaker">
            Anf. 69 PETER JOHNSSON (S):
          </note>
          <u>
            <seg>
              Herr talman! Vi socialdemokrater yrkar bifall till förslaget
              i detta betänkande och har inga reservationer.
            </seg>
          </u>
          <u>
            <seg>
              När propositionen Framtidens friluftsliv debatterades i december
              2010 gav vi i riksdagen ett tillkännagivande till regeringen om
              att man måste komplettera med ett antal mätbara mål. Vi har fått
              resultatet, och vi är nöjda med det.
            </seg>
          </u>
          <u>
            <seg>
              Men jag vill ändå påpeka ett antal saker som rör svenskt friluftslivs
              framtida förutsättningar. Vi ser i dag en samhällsutveckling som
              pekar åt helt fel håll även på det här området. Med regeringens
              politik med ökade klyftor i samhället, fler i utanförskap och
              en massarbetslöshet som biter sig fast och inte verkar minska
              i framtiden tvingas många familjer att prioritera sin vardag rent
              ekonomiskt.
            </seg>
          </u>
          <u>
            <seg>
              Vi har sett det på idrottens område, som har påpekats tidigare
              i debatten, och vi ser det även inom svenskt friluftsliv. Det
              måste vara ett misslyckande för dagens svenska regering. Jag tror
              inte att man vill ha den utvecklingen, men jag tror att det finns
              en planerad inriktning där man verkligen vill ställa människor
              mot varandra.
            </seg>
          </u>
          <u>
            <seg>
              Möjligheten för barn och unga att vistas i naturen under ordnade
              former är oerhört viktig för deras framtida utveckling och lärande.
              Tina Ehn nämnde i sitt tal att 300 000 barn och unga är medlemmar
              i någon av Svenskt Friluftslivs 23 medlemsorganisationer. Det
              skapar förutsättningar för att de inte ska hamna i utanförskap.
              Genom att vara med i en förening utvecklar ungdomarna sin identitet
              och får erfarenheter och kunskaper. De ges en framtidstro och
              en större tilltro till samhället.
            </seg>
          </u>
          <u>
            <seg>
              Svenskt Friluftsliv och dess föreningar kan göra skillnad om
              vi vill det. Vi vet att idrottens och friluftslivets arbete med
              integration har varit mycket lyckosamt, inte bara utifrån ett
              etniskt perspektiv, utan det handlar också om en ekonomisk integration.
              Vi måste värna det och skapa förutsättningar för svenskt friluftsliv
              och idrotten att fortsätta jobba med detta.
            </seg>
          </u>
          <u>
            <seg>
              Men i dag ser vi en utveckling som skapar sådana problem som
              vi har sett i Husby och andra områden i Sverige, som Lars Ohly
              påpekade. Vi får ett vi-och-de-samhälle. Därför måste idrotten
              och friluftslivet stärkas, bevaras och utvecklas. Folkrörelsen
              i Sverige har inte råd med den politik som förs i dag i vårt land.
            </seg>
          </u>
          <u>
            <seg>
              Det finns områden som gör det möjligt att utveckla svenskt friluftsliv.
              Som Lars Ohly sade tidigare slipper medlemsförbunden inom Riksidrottsförbundet
              i dag sociala avgifter upp till ett halvt basbelopp, det vill
              säga 22 000 kronor. Det gäller inte medlemsförbunden inom Svenskt
              Friluftsliv. Det kan vi ändra på om vi vill.
            </seg>
          </u>
          <u>
            <seg>
              I vår budget har vi också ett förslag på föreningsjobb. Det skulle
              ge förutsättningar att utifrån ett arbetsmarknadspolitiskt perspektiv
              skapa möjligheter för föreningar att anställa personer i olika
              funktioner i föreningarna. Vi ser att det finns ett växande problem
              för föreningarna i dag att få funktionärer och människor som vill
              jobba med den administrativa delen av föreningsjobbet, vilket
              är viktigt för att föreningarna ska kunna fungera. Detta kan vi
              göra, men frågan är om dagens regering vill göra det.
            </seg>
          </u>
          <u>
            <seg>
              Svenskt friluftsliv kan göra skillnad. Bristen på motion kostar
              samhället 6 miljarder varje år. Vi kan inte låta samhällsutvecklingen
              fortsätta som i dag. Alla barn och ungdomar har rätt till en aktiv
              fritid. Alla barn och ungdomar har rätt att få delta i ett rikt
              föreningsliv oavsett föräldrarnas ekonomiska situation. Vi har
              inte råd med en politik som inte ger alla samma förutsättningar.
            </seg>
          </u>
          <note type="speaker">
            Anf. 70 GÖRAN MONTAN (M):
          </note>
          <u>
            <seg>
              Herr talman! I dessa dagar av nationaldagsfirande och prinsessbröllop
              blir vi alla påminda om att förståelsen av begreppet svensk och
              svenskhet är viktig, givet att begreppet annars riskerar att kidnappas
              av människor som definierar svenskhet i termer av banala saker
              som hårfärg och kyrkotillhörighet. Det som är svenskt är dock
              något mycket djupare, större och viktigare. Det svenska innebär
              tolerans och tillgänglighet för alla människor i vårt samhälle.
              Detta uttrycks bland annat i den svenska allemansrätten.
            </seg>
          </u>
          <u>
            <seg>
              Herr talman! Vi har en svensk idé om att jorden också i praktisk
              bemärkelse tillhör alla. De bär och svampar som växer i skogen
              tillhör primärt inte bara markägaren utan också den som plockar
              dem. Detta är svenskt, och detta är unikt.
            </seg>
          </u>
          <u>
            <seg>
              En anställd på vårt moderata riksdagskansli berättade för mig
              hur hans familj åkte på semester till Danmark under hans ungdom.
              Man hyrde cyklar, och vid något tillfälle hade de stannat vid
              några vackra, vilda hallonbuskar och börjat äta dessa bär på klassiskt
              svenskt manér. Efter en liten stund kom en markägare springande
              över ängen och skällde ut familjen för att de åt av hans hallon.
              Detta fick honom att förstå innebörden av den svenska allemansrätten.
            </seg>
          </u>
          <u>
            <seg>
              Herr talman! Givet att naturen tillhör oss alla har debatten
              om svenskt friluftsliv genom åren tenderat att handla om viktiga
              saker som miljövård, värnandet av arter och att lära skolbarn
              att inte skräpa ned i naturen. Mer sällan har vi talat om naturen
              i termer av jobb och ekonomisk tillväxt. Jag tror att det beror
              på att debatten om svenskt friluftsliv har dominerats av partier
              och organisationer som ser ett motsatsförhållande mellan tillväxt,
              jobb och miljö. Dessa har fel.
            </seg>
          </u>
          <u>
            <seg>
              I mars presenterade vi moderater en rapport med titeln Var finns
              framtidens jobb? . Där konstaterade vi att många av framtidens
              jobb kommer att skapas i och i anknytning till svenskt friluftsliv.
            </seg>
          </u>
          <u>
            <seg>
              När vi tänker svenskt friluftsliv associerar vi nog ofta begreppet
              till småskalig kanotuthyrning och glassförsäljning. Inget kan
              vara mer fel. I dag omsätter svenskt friluftsliv 100 miljarder
              kronor, och 77 000 människor får sin försörjning inom dessa områden.
            </seg>
          </u>
          <u>
            <seg>
              Sverige har Europas snabbast pågående urbanisering. Man räknar
              med att Stockholms län kommer att öka med 200 000 invånare de
              närmaste tio åren. Uppsala kommer att öka med 40 000, och så håller
              det på. I kölvattnet av denna utveckling blir människors längtan
              efter naturupplevelser och större genuinitet allt starkare. Framgångsrika
              bloggar om livet på landet, tv-program där bönder söker fruar
              och ett oändligt antal matprogram där vi alla får lära oss att
              laga mat med riktiga råvaror i långkok från grunden är alla uttryck
              för denna längtan hos nutidsmänniskan.
            </seg>
          </u>
          <u>
            <seg>
              Herr talman! En modern friluftspolitik tar sitt avstamp i allt
              detta. Den ser att naturvård, jobb och tillväxt inte står i något
              motsatsförhållande till varandra. Tvärtom förutsätter dessa områden
              varandra. Svensk natur ska vara tillgänglig för alla.
            </seg>
          </u>
          <u>
            <seg>
              I en tid när fysisk inaktivitet beräknas kosta samhället 6 miljarder
              kronor årligen i sjukvårdskostnader, vid sidan av lidande och
              försämrad livskvalitet, blir friluftslivets betydelse för folkhälsan
              mycket tydlig.
            </seg>
          </u>
          <u>
            <seg>
              Vår svenska relation till natur och djur är på många sätt unik.
              Vi älskar vår natur och lär oss redan som barn att vistas i den
              och vara rädda om den. Detta värnande av naturen gäller över tid,
              men utmaningarna ser delvis annorlunda ut i dag.
            </seg>
          </u>
          <u>
            <seg>
              I dag handlar hoten mot naturen inte bara om nedskräpning och
              miljögifter utan om en växande motorpark med möjlighet att köra
              fort på sjöar och i naturen. Jag kan förstå att motorfordon, som
              diverse skotrar och motorcyklar, lockar inte minst unga män att
              köra fort ute i naturen. Samtidigt vittnar markägare och olika
              organisationer om sönderkörda marker, förstörda unika miljöer
              och exempelvis fåglar som blivit störda under häckningsperioder.
            </seg>
          </u>
          <u>
            <seg>
              Allt detta stämmer till eftertanke. Vi är ännu inte inne i semesterperioden
              men har redan hört talas om allvarliga olyckor med vattenskotrar.
              Det visar att värnandet av naturen och att se den som allas vårt
              ansvar är viktigt.
            </seg>
          </u>
          <u>
            <seg>
              Samtidigt är jag glad att ett av målen för regeringens friluftspolitik
              är tillväxt och landsbygdsutveckling. De företag i glesbygd som
              bygger sin verksamhet kring friluftsupplevelser har långsiktigt
              goda förutsättningar att inte bara överleva utan också kunna växa
              och utvecklas. Här finns ett av svaren på frågan var framtidens
              jobb kommer att växa fram. Jag tror att alla mår bra av en breddad
              debatt kring den eviga frågan om att hela Sverige ska leva och
              att vi ibland flyttar fokus bortom debatten om kommunala utjämningssystem
              och behov av statliga investeringar i infrastruktur.
            </seg>
          </u>
          <u>
            <seg>
              Det är viktiga frågor, men det som långsiktigt får en region
              att överleva är förmågan att skapa jobb och tillväxt i den egna
              regionen. Många av framtidens jobb kommer att skapas inom svenskt
              friluftsliv. Vår utmaning är att lyfta fram dessa frågor och koppla
              samman dem med tillväxt och sysselsättning. Alltför länge har
              debatten om svenskt friluftsliv enbart handlat om miljövård. Nu
              ser allt fler att ett långsiktigt miljöarbete och frågor kopplade
              till regional tillväxt intimt hänger samman som två sidor av samma
              mynt. Det är det delvis nya och spännande som vi alla kan ta med
              oss in i framtiden.
            </seg>
          </u>
          <note>
            Jag yrkar bifall till utskottets förslag till beslut och avslag
            på samtliga motioner.
          </note>
          <note type="speaker">
            Anf. 71 PETER JOHNSSON (S) replik:
          </note>
          <u>
            <seg>
              Herr talman! Jag skulle vilja fråga Göran Montan hur han ser
              på vårt förslag om föreningsjobb, om det känns som en vettig och
              positiv inriktning för föreningarnas möjligheter till utveckling
              även inom svenskt friluftsliv.
            </seg>
          </u>
          <u>
            <seg>
              Jag skulle även vilja fråga om den ekonomiska situationen i vårt
              samhälle. Vi ser att klyftorna ökar. Fler och fler familjer hamnar
              i utanförskap på grund av de försämringar i socialförsäkringssystemen
              som Moderaterna har infört under sin regeringsperiod. Det ger
              effekter som innebär att barn och ungdomar inte kan delta aktivt
              i svenskt friluftsliv och i idrottsrörelsen rent generellt. Det
              får konsekvenser. Ser Göran Montan dessa konsekvenser? Om han
              gör det, är han då beredd att göra någonting åt det? Som vi sade
              tidigare kostar ohälsan i dag 6 miljarder kronor på grund av att
              vi inte motionerar tillräckligt och är aktiva på vår fritid. Därför
              måste någonting göras.
            </seg>
          </u>
          <u>
            <seg>
              Jag har alltså två frågor: Kan Göran Montan tänka sig att det
              skapas förutsättningar för vårt förslag när det gäller föreningsjobb?
              Ser Göran Montan att den ekonomiska utvecklingen och det utanförskap
              som Alliansen skapat leder till att färre barn och ungdomar har
              möjlighet att aktivt delta i svenskt friluftsliv?
            </seg>
          </u>
          <note type="speaker">
            Anf. 72 GÖRAN MONTAN (M) replik:
          </note>
          <u>
            <seg>
              Herr talman! Tack för frågorna, Peter Johnsson! När det gäller
              frågan om föreningsjobb har jag inte haft anledning att dyka djupare
              in i den och kan därför inte exakt kommentera det förslaget. Samtidigt
              står de ideella föreningarna det gäller inte bara friluftslivet
              och idrottsrörelsen inför en vändpunkt. Det är allt svårare att
              få människor att arbeta långsiktigt ideellt. Det vet jag eftersom
              jag sedan 20 år är djupt engagerad i föreningslivet. Konkret får
              Peter utveckla frågan lite grann så att jag kan svara mer utförligt.
            </seg>
          </u>
          <u>
            <seg>
              Vad gäller förutsättningarna för idrottsrörelsen, och föreningarna
              som den härbärgerar, samt för friluftslivet har alliansregeringen
              kraftigt stärkt de finansiella förutsättningarna. Idrottslyftet
              innebär jämfört med Handslaget en dubblering. De senaste åren
              har vi ökat anslagen till Svenskt Friluftsliv med över 10 procent.
            </seg>
          </u>
          <u>
            <seg>
              Jag kan hålla med om att det alltid finns behov av mer pengar,
              men flera av medlemmarna i Svenskt Friluftsliv är medlemmar också
              i Riksidrottsförbundet. Inom den organisationen råder viss ojämlikhet,
              kan man säga, vilket regeringen inte kan lastas för.
            </seg>
          </u>
          <note type="speaker">
            Anf. 73 PETER JOHNSSON (S) replik:
          </note>
          <u>
            <seg>
              Herr talman! I dag såg vi på nyheterna ett inslag om något som
              också hör till kulturutskottet, nämligen musikskolorna. Inslaget
              gällde situationen för musikskolorna i Stockholm. Man intervjuade
              Madeleine Sjöstedt, folkpartistiskt borgarråd, som ansåg att en
              höjning med 20 procent inte var något problem. Det handlar om
              150170 kronor för en elev. Vi såg barn som tyckte att det var
              jätteviktigt att få spela på trummor, att få delta i musikskolan.
              Det visar sig att det finns barn, ungdomar, familjer som inte
              har råd att betala den avgiftshöjningen.
            </seg>
          </u>
          <u>
            <seg>
              Det jag är ute efter och vill fråga Göran Montan är om han inte
              ser att man höjer avgifterna inom musiklivet, eller inom idrottsrörelsen,
              för att kompensera för den bristande rikspolitik som förs i dag.
              Alliansen har en generell lösning på allt sänk skatten så löser
              vi alla problem. Jobbskatteavdraget tycks vara den enda lösningen.
            </seg>
          </u>
          <u>
            <seg>
              Jag ser en annan samhällsutveckling, och den oroar mig. Vi delar
              upp människor i vi och de, de som har förutsättningar jag och
              Göran Montan har jättebra förutsättningar och de som inte har
              det. De som inte har förutsättningar kommer inte att delta aktivt
              i svenskt friluftsliv, i idrottsrörelsen. Det krävs politiska
              beslut och att man tror på solidaritet och jämlikhet i samhället
              där alla tillsammans skapar förutsättningar för att alla ska kunna
              delta aktivt.
            </seg>
          </u>
          <u>
            <seg>
              Ser inte Göran Montan den utvecklingen? Det kommer, som jag sagt
              i tidigare debatter, att innebära att vi får färre förebilder
              inom dessa områden förebilder som Carolina Klüft, Zlatan, vilket
              område vi än talar om ifall vi inte skapar förutsättningar så
              att alla barn och ungdomar har möjligheter till en aktiv fritid,
              oavsett var de befinner sig.
            </seg>
          </u>
          <note type="speaker">
            Anf. 74 GÖRAN MONTAN (M) replik:
          </note>
          <u>
            <seg>
              Herr talman! Det är väldigt vad Peter Johnsson drar stora växlar
              på det faktum att det kan kosta någonting att delta i föreningslivet,
              precis som det alltid har varit. I Sverige är det jämförelsevis
              mycket billigt att vara med i de allra flesta sammanhangen. Jag
              vill inte på något sätt raljera över vad som sägs om musikskolan,
              och man ska absolut inte säga att en höjning är oviktig. För vissa
              är höjningen stor och kan ha avgörande betydelse.
            </seg>
          </u>
          <u>
            <seg>
              Alliansregeringen har bland annat genom skattesänkningarna för
              dem som arbetar givit många större förutsättningar att disponera
              en högre nettoinkomst än vad de hade under den tidigare regeringens
              tid. Sanningen ser inte alltid ut på endast ett sätt. Peter Johnsson
              är fast i sin demagogi att allt är vårt fel. Någonting kanske
              var fel även på er tid, Peter Johnsson, men nu ska vi inte gå
              in på alla de detaljerna.
            </seg>
          </u>
          <u>
            <seg>
              Visst ser vi allvarligt på utvecklingen, och jag har tidigare
              visat på att vi ökar statens bidrag till både idrotten och friluftslivet.
              Det är inte sagt att det kommer att sluta här. Mycket beror på
              det interna arbete som görs inom organisationerna; det är ett
              föredömligt arbete och oerhört viktigt. Som jag sade i mitt anförande:
              Naturen ska vara tillgänglig för alla.
            </seg>
          </u>
          <note type="speaker">
            Anf. 75 TINA EHN (MP) replik:
          </note>
          <u>
            <seg>
              Herr talman! Det var ett fint anförande som Göran Montan höll.
              Jag är övertygad om att han har ett genuint intresse för friluftslivet.
            </seg>
          </u>
          <u>
            <seg>
              Jag reagerade lite grann på resonemanget om att det inte skulle
              finnas några motsatsförhållanden och att det finns partier som
              är oroliga för jobb, miljö och tillväxt och inte kan se möjligheterna.
              Vi i Miljöpartiet tar inte åt oss av den kritiken, om den var
              riktad till oss. Vi ser verkligen att de utmaningar vi står inför
              när det gäller miljöfrågor, klimatfrågor och så vidare kommer
              att leda till otroligt mycket jobbmöjligheter. Det gäller att
              vi satsar på det.
            </seg>
          </u>
          <u>
            <seg>
              När det gäller tillväxt vill jag säga att det egentligen bara
              finns en sorts tillväxt, och den sker via fotosyntesen. Vi pratar
              gärna om den ekonomiska tillväxten, men den har en ram som består
              av de naturliga förutsättningar vi har. Det är det vi utgår från
              i Miljöpartiet. Det finns begränsningar för mänskligheten.
            </seg>
          </u>
          <u>
            <seg>
              Men i vilket fall som helst skulle jag vilja säga att miljömålen
              och det som vi pratar om här och som vi alla värnar om, rätten
              och möjligheten till friluftsliv, ändå kolliderar väldigt mycket
              med andra politikområden. Inte minst lyfte jag fram skogspolitiken,
              strandskyddsfrågor med mera. Jag känner inte att det finns någon
              sådan reflexion från Göran Montan om hur man bedriver de andra
              politikområdena. Det är i och för sig bra att man lägger 3 miljoner
              mer än vad man gjorde 2006 i budgeten för friluftspolitiken, men
              jag tror att den politik som är avgörande för om det är möjligt
              eller inte att nå ut med friluftsliv är alla andra politikområden
              som har med skog och jord och sådana möjligheter att göra.
            </seg>
          </u>
          <note type="speaker">
            Anf. 76 GÖRAN MONTAN (M) replik:
          </note>
          <u>
            <seg>
              Herr talman! Det var ett intressant inlägg. Det var lite svårt
              att utkristallisera vari frågan bestod, men jag får väl tolka
              det på mitt eget sätt.
            </seg>
          </u>
          <u>
            <seg>
              I mitt anförande sade jag naturligtvis inte att det inte finns
              några konfliktområden. Vad jag vill peka på är att den utveckling
              som består i att man försöker skapa jobb och näringar inom naturvårdsområdet
              står i symbios med och är beroende av att vi behandlar naturen
              på ett miljökorrekt sätt. Gör vi inte det faller allt det andra.
              Vem vill åka kanot i ett vattendrag som är förorenat? Vem vill
              gå i en skog som är misshandlad?
            </seg>
          </u>
          <u>
            <seg>
              Det står i första paragrafen i skogsvårdslagen: Skogen är en
              nationell tillgång och en förnybar resurs som ska skötas så att
              den uthålligt ger en god avkastning samtidigt som den biologiska
              mångfalden behålls. Det är naturligtvis roligare att gå i en blandskog
              än i en granskog. Det vet vi alla som är ute i skogen. Det går
              inte att anpassa skogsbruket bara till naturupplevelserna, men
              man måste ta hänsyn till de aspekterna också.
            </seg>
          </u>
          <u>
            <seg>
              Någon mer fråga hörde jag inte, men Tina Ehn har möjlighet att
              precisera sig i nästa inlägg.
            </seg>
          </u>
          <note type="speaker">
            Anf. 77 TINA EHN (MP) replik:
          </note>
          <u>
            <seg>
              Herr talman! Jag håller med om detta. Så ska det vara. Men om
              man gör en kontroll av resultaten av regeringens politik blir
              man lite orolig. 14 av de 16 miljökvalitetsmål vi har i Sverige
              kommer vi inte att nå. Det pekar åt helt fel håll. Det gäller
              områden som Ingen övergödning, Levande sjöar och vattendrag, Hav
              i balans samt levande kust och skärgård, Myllrande våtmarker,
              Levande skogar, Ett rikt odlingslandskap, Storslagen fjällmiljö
              och Ett rikt växt- och djurliv. Här behövs ett väldigt omfattande
              arbete och en väldigt stark politik för att vi ska komma fram
              åt rätt håll. Det ska naturligtvis bli intressant att se hur nu
              friluftsmålen och miljökvalitetsmålen ska analyseras parallellt,
              eftersom de absolut hänger ihop.
            </seg>
          </u>
          <u>
            <seg>
              Jag är medveten om att Göran Montan inte sitter i miljö- och
              jordbruksutskottet eller näringsutskottet och att han kanske inte
              kan svara om skogspolitiken, men jag tycker att det är viktigt
              att i det här utskottet ta upp att politiken för friluftsfrågor
              i mycket handlar om hur vi förvaltar våra naturresurser. Det går
              inte att blunda för den delen.
            </seg>
          </u>
          <u>
            <seg>
              Regional tillväxt och jobb nämndes också. En fråga jag har drivit
              här i kammaren handlar om skydd av jordbruksmark. Vi har till
              exempel begärt att få ett moratorium för externa köpcentrum för
              att skydda bördig jordbruksmark i Sverige. Vi får inget gehör
              från alliansregeringen i de här frågorna. Allt detta hänger ihop
              med tillgängligheten till naturen.
            </seg>
          </u>
          <note type="speaker">
            Anf. 78 GÖRAN MONTAN (M) replik:
          </note>
          <u>
            <seg>
              Herr talman! Detta är inte en så enkel fråga som väldigt många
              människor utanför den här kammaren föreställer sig. Vissa kan
              tycka: Ska du upp och prata om friluftsliv det är väl ingenting?
              Men för att svara på alla frågor och ge en totalbild hade jag
              kunnat hålla på i 20 minuter till, och det är jag säker på att
              Tina Ehn också hade kunnat.
            </seg>
          </u>
          <u>
            <seg>
              Som jag sade förut står tillväxt, jobbskapande och naturvård
              inte i något motsatsförhållande, utan är beroende av varandra.
              Vi måste vara uppmärksamma på vad det ena kan leda till i det
              andra fallet. Jag håller helt med Tina Ehn om att detta är otroligt
              viktiga frågor som måste samordnas, så att man inte gör någonting
              på den ena sidan som plötsligt får oanade konsekvenser på den
              andra, till exempel på miljövården eller på hur vår natur ser
              ut.
            </seg>
          </u>
          <u>
            <seg>
              Det är samma sak när det gäller tillgängligheten för människor.
              Då pratar vi inte om alla oss som har det gott ställt och dessutom
              kan springa omkring på friska ben. Det finns andra som har det
              mycket svårare att komma ut i naturen, mycket svårare att nå dit.
              Vi har också alla som inte är födda här och som har kommit till
              Sverige de senaste åren. Många av dem är inte vana vid en natur
              som inte biter dem. De har inte lärt sig att uppskatta att gå
              ut i naturen; det har kanske rent ut sagt varit farligt. Det är
              oerhört viktigt att vi visar vad Sverige har att bjuda på även
              på natursidan. Det kommer att påverka folkhälsan, och det kommer
              att påverka allas vårt sätt att se på varandra och på naturen.
              Jag tycker att det hör till de viktigaste saker som finns.
            </seg>
          </u>
          <note type="speaker">
            Anf. 79 ULF NILSSON (FP):
          </note>
          <u>
            <seg>
              Herr talman! Vi diskuterar som bekant friluftsliv, ett begrepp
              som innehåller många beståndsdelar. Som helhet vill jag väl säga
              att det handlar om människors möjlighet att röra sig i naturen
              och kombinera upplevelser av natur och miljö med glädjen att upptäcka
              och lära sig nya saker.
            </seg>
          </u>
          <u>
            <seg>
              Utgångspunkten för politiken är att alla ska kunna få tillgång
              till naturupplevelser och social gemenskap och kunna skaffa sig
              kunskaper om och erfarenheter av natur och miljö. Därför har Sverige
              sedan några år tillbaka jag tror att det är sedan 2009 övergripande
              mål för friluftslivspolitiken. I dag diskuterar vi en skrivelse
              från regeringen, där man sätter upp allmänna mål och visar hur
              man vill följa upp och utvärdera dessa mål. Vi får en lista över
              tio mätbara mål och olika exempel på hur uppföljningen ska genomföras.
              Jag ska inte räkna upp alla de tio målen, men det handlar om tillgänglighet
              för alla till naturen, vilket är mycket viktigt, allemansrätten
              och dess bevarande och utveckling, en hållbar samhällsutveckling
              i stort, skola och folkhälsa.
            </seg>
          </u>
          <u>
            <seg>
              Eftersom de tio målen för friluftslivet rör så många områden
              måste också många myndigheter vara inblandade. Utgångspunkten
              är att för uppföljningen av målen ska två myndigheter per delmål
              samarbeta. Samordnande myndighet för hela detta arbete är Naturvårdsverket.
            </seg>
          </u>
          <u>
            <seg>
              De föreslagna målen kompletterar och hör delvis ihop med de miljökvalitetsmål
              som redan finns och som vi har hört talas om tidigare i debatten.
              Därför är det också rimligt och naturligt att uppföljningen av
              friluftslivsmålen samordnas med miljömålsuppföljningen.
            </seg>
          </u>
          <u>
            <seg>
              År 2020 ska målen för friluftslivspolitiken ha nåtts, och då
              ska även miljömålsuppföljningen vara färdig. Men det är inte så
              att vi inte kommer att höra något om denna uppföljning förrän
              2020, utan fram till dess ska uppföljningen redovisas vartannat
              år med början 2015.
            </seg>
          </u>
          <u>
            <seg>
              Folkpartiet uppskattar verkligen att alliansregeringen gör ett
              så ambitiöst upplägg för att följa upp målen för friluftslivet.
              Möjligheten till ett aktivt friluftsliv betyder mycket för människors
              hälsa, sociala liv, kultur och allmänna välbefinnande.
            </seg>
          </u>
          <u>
            <seg>
              Tyvärr kan allmänna mål vara rätt meningslösa om de inte går
              att följa upp. I den politiska historien har vi sett alltför många
              tjusiga mål som varken följts upp eller varit mätbara. Därför
              är det mycket bra att regeringen inte bara sätter upp mål utan
              också försöker hitta mätbara mål för friluftslivet.
            </seg>
          </u>
          <u>
            <seg>
              Herr talman! Det finns några reservationer, framför allt från
              Miljöpartiet men också från Vänsterpartiet. Övriga partier har
              inga reservationer alls.
            </seg>
          </u>
          <u>
            <seg>
              Reservationerna handlar om att skärpa formuleringarna, korta
              tiden för när målen ska ha nåtts, bygga ut uppgifter för mätningen
              och så vidare.
            </seg>
          </u>
          <u>
            <seg>
              Jag kan känna sympati för en del av det som nämns i reservationerna.
              Jag menar dock att den föreliggande skrivelsen beskriver ett upplägg
              som är mycket ambitiöst och samtidigt realistiskt. Nu får vi mätbara
              mål för friluftslivet, vilket inte har funnits tidigare, och många
              myndigheter är inblandade.
            </seg>
          </u>
          <u>
            <seg>
              Att då öka kraven på uppföljning ännu mer skulle kunna motverka
              sitt syfte och göra att alla dessa myndigheter fastnar i skrivbordsarbete
              som hindrar annat viktigt och utåtriktat arbete.
            </seg>
          </u>
          <u>
            <seg>
              Herr talman! Därför yrkar jag bifall till förslaget i betänkandet
              och avslag på reservationerna.
            </seg>
          </u>
          <note type="speaker">
            Anf. 80 PER LODENIUS (C):
          </note>
          <u>
            <seg>
              Herr talman! I dag behandlar vi som sagt regeringens skrivelse
              Mål för friluftslivspolitiken . Det handlar om mätbara mål för
              politiken som rör friluftsliv. I skrivelsen redogörs också för
              de olika satsningar som görs för att utveckla och nå dessa mål.
              Det har vi också hört flera före mig berätta om.
            </seg>
          </u>
          <u>
            <seg>
              Friluftslivet är av tradition viktigt för Sverige. Tillgången
              till skog och mark är fundamental för invånarna i vårt land. Det
              manifesteras inte minst i allemansrätten, vilket flera här har
              nämnt.
            </seg>
          </u>
          <u>
            <seg>
              Vi har nog alla egna exempel på hur vi har upplevt skog och mark,
              kanske inte minst när vi som barn lekte bland träd och badade
              i våra vattendrag. Men även som vuxna tar vi del av naturen. Friluftslivet
              är för många en vital del i avkopplingen från det stressiga vardagslivet.
            </seg>
          </u>
          <u>
            <seg>
              Själv lyfter jag gärna fram mitt eget exempel: Grevinnans rå.
              Det är en raststuga som byggdes i mitten av 60-talet, mitt i den
              gröna Roslagsskogen, i rået mellan fyra byar.
            </seg>
          </u>
          <u>
            <seg>
              Jag har besökt denna unika stuga många gånger, ibland under spontana
              skogspromenader men lika ofta i organiserade sammanhang såsom
              tipspromenader, friluftsgudstjänster och liknande. Jag var senast
              där på nationaldagen då man hade nationaldagsfirande vid denna
              raststuga i skogen.
            </seg>
          </u>
          <u>
            <seg>
              I dag är Grevinnans rå en populär plats för många fler än mig.
              Det är en uppskattad rastplats utefter vandringsleden Roslagsleden,
              vilket har gjort raststugan ännu mer tillgänglig.
            </seg>
          </u>
          <u>
            <seg>
              Att både vandringsleden och stugan kan hållas tillgängliga för
              vandrare är helt beroende av frivilliga krafter. Dessa krafter
              består främst av markägare och en del boende i området, som är
              engagerade i något som heter Länna friluftsråd. Från början hette
              det Länna ungdomsråd, men när medlemmarna blev äldre och äldre
              tyckte man att det var dags att byta till friluftsråd. Medlemmarna
              sköter med frivilliga krafter om både vandringsleden och stugan.
            </seg>
          </u>
          <u>
            <seg>
              I regeringens mål för friluftslivspolitiken lyfter man fram vikten
              av tillgången och tillgängligheten till områden som har betydelse
              för friluftslivet. Som många här har lyft fram är det viktigt
              ur flera aspekter, inte minst vad gäller folkhälsan och miljön
              men också vad gäller näringsliv och möjligheter till turismföretagande
              på landsbygden. Det skapar arbetstillfällen, och det måste uppmuntras
              så att hela landet kan leva och utvecklas, nu och i fortsättningen.
            </seg>
          </u>
          <u>
            <seg>
              Herr talman! Jag ska inte förlänga debatten utan yrkar bifall
              till utskottets förslag och avslag på reservationerna.
            </seg>
          </u>
          <note type="speaker">
            Anf. 81 LARS-AXEL NORDELL (KD):
          </note>
          <u>
            <seg>
              Herr talman! Regeringens friluftslivspolitik lades som vi har
              hört fram i propositionen Framtidens friluftsliv . Med allemansrätten
              som grund ska människors möjlighet att vistas i naturen och utöva
              friluftsliv underlättas och uppmuntras. Skolornas viktiga roll
              liksom folkhälsoaspekterna understryks genomgående i den fastlagda
              politiken.
            </seg>
          </u>
          <u>
            <seg>
              Att främja ett aktivt friluftsliv i Sverige är betydelsefullt
              på många olika plan. Det handlar om livskvalitet, om att tillgängliggöra
              vår vackra natur, om folkhälsa och om folkbildning, för att nämna
              några viktiga begrepp.
            </seg>
          </u>
          <u>
            <seg>
              Jag har själv en bakgrund inom svensk folkbildning, som verksamhetschef
              på ett studieförbund. Jag vet hur mycket kunskapsförmedling betyder
              i sådana här sammanhang. Friluftsliv handlar mer än man kan tro
              om just kunskap. Det är kunskap om naturen och det mänskliga regelverk
              vi har omgett den med, och då tänker jag framför allt på allemansrätten
              som är unik och viktig.
            </seg>
          </u>
          <u>
            <seg>
              I dag har många ungdomar begränsad kunskap om vår natur och det
              friluftsliv den erbjuder. Här är föräldraansvaret centralt.
            </seg>
          </u>
          <u>
            <seg>
              Men som jag tidigare sade måste skolans roll också betonas. Våra
              barn och ungdomar bör inom såväl förskola som skola ges goda möjligheter
              att vistas utomhus så att de får naturupplevelser och kunskap
              om naturen och inser värdet av att utöva friluftsliv.
            </seg>
          </u>
          <u>
            <seg>
              Ett aktivt arbete i dessa frågor inom svenskt utbildningsväsen
              kan ha mycket stor betydelse för att öka intresset för friluftsliv
              hos dagens och morgondagens unga.
            </seg>
          </u>
          <u>
            <seg>
              Herr talman! Vi kristdemokrater understryker ofta och gärna föräldraansvarets
              betydelse. Utbildningsväsendets insatser för att främja friluftsliv
              måste ses som ett komplement, ett viktigt sådant.
            </seg>
          </u>
          <u>
            <seg>
              För vissa grupper är skolans och förskolans insatser dock viktigare
              än för andra. Det handlar bland annat om geografi. Barnen i Norrlands
              inland har naturligtvis närmare till naturen än barnen i Stockholms
              förorter.
            </seg>
          </u>
          <u>
            <seg>
              Det handlar också om social bakgrund. Familjer som har det bra
              ställt kan lättare ta sig tid och råd att ta med barnen ut i naturen
              än de familjer som lever under mer knappa förhållanden.
            </seg>
          </u>
          <u>
            <seg>
              Kanske handlar det framför allt om våra nya svenskar. Hos många
              invandrare som kommer från en storstadsmiljö är förståelsen för
              svenskt friluftsliv liten. Deras möjlighet att förmedla vidare
              kunskap om svensk natur till sina barn är därmed ytterst begränsad.
            </seg>
          </u>
          <u>
            <seg>
              Här kan skolan spela en avgörande roll, men vi ska i detta sammanhang
              inte förringa den viktiga roll som den ideella sektorn och studieförbunden
              kan spela. Det civila samhället bär upp kunskapen om svenskt friluftsliv,
              och från det offentligas håll gäller det att uppmuntra, värdesätta
              och understödja detta arbete.
            </seg>
          </u>
          <u>
            <seg>
              När det gäller våra nya svenskar kan främjandet av friluftsliv
              i högsta grad också ses som en del i ett integrationsarbete.
            </seg>
          </u>
          <u>
            <seg>
              En annan grupp som vi i detta sammanhang bör uppmärksamma är
              personer med rörelsehinder. Även här är såväl skolans som folkbildningens
              insatser avgörande. Men det handlar också om hur vi som politiker
              kan hjälpa till att tillgängliggöra naturen. Det handlar snarare
              om att ha ett tillgänglighetsperspektiv i bakhuvudet än om dyra
              och storslagna satsningar.
            </seg>
          </u>
          <u>
            <seg>
              Herr talman! Jag vill avslutningsvis uppmärksamma att min hemkommun
              Örebro tidigare i år, för andra året i rad, utsågs till årets
              friluftskommun. Utmärkelsen delades ut av Naturvårdsverket, och
              Örebro uppmärksammades just för sitt arbete med att tillgängliggöra
              natur för alla. Det handlar om ett strategiskt och långsiktigt
              arbete med grön- och naturområden i den fysiska planeringen. Det
              handlar om fritidssatsningar och om förvaltningen av natur- och
              parkmiljöer. En av Örebros satsningar är ett mobilguidningsprojekt
              med fokus på att göra information tillgänglig för personer med
              funktionsnedsättningar ett spännande projekt.
            </seg>
          </u>
          <u>
            <seg>
              Kommunen går nu vidare för att aktivt arbeta med att få våra
              nya svenskar att ta del av vår natur. Låt oss se Örebro som ett
              bra exempel och ett föredöme för hur vi på bästa sätt ska kunna
              fortsätta att tillgängliggöra svensk natur och svenskt friluftsliv.
            </seg>
          </u>
          <note>
            Med dessa ord, herr talman, yrkar jag bifall till utskottets
            förslag i betänkandet.
          </note>
          <note type="speaker">
            Anf. 82 TINA EHN (MP) replik:
          </note>
          <u>
            <seg>
              Herr talman! Jag får gratulera Lars-Axel och Örebro. Det låter
              jättespännande att bli utsedd till årets friluftskommun. Jag förstår
              att det är roligt att få säga det i en debatt i riksdagen.
            </seg>
          </u>
          <u>
            <seg>
              Du stod och talade varmt om barns och ungas rätt till kunskap
              och förståelse och så vidare. Jag delar den åsikten. Sedan känner
              jag ju till Kristdemokraternas syn på föräldrarnas roll i samhället.
              En av reservationerna som finns i betänkandet och som jag lyfter
              upp handlar skolan, skollagen och läroplanen. Läroplanen framhåller
              att friluftsliv och naturupplevelser är nödvändiga inslag i skolan.
              Som jag har sagt finns det en rapport som Skidrådet, Friluftsfrämjandet
              och Idrottslärarna presenterade förra året som visar att ingen
              tar ansvar för detta och att det saknas handling.
            </seg>
          </u>
          <u>
            <seg>
              Man tror att det finns barn som helt enkelt aldrig kommer ut
              på utflykter i naturen. Jag för fram två möjligheter till förslag.
              Jag undrar vad alliansregeringen har för förslag i en sådan här
              sak, där skolan har ett ansvar men där ingen tar ansvaret.
            </seg>
          </u>
          <note type="speaker">
            Anf. 83 LARS-AXEL NORDELL (KD) replik:
          </note>
          <u>
            <seg>
              Herr talman! Jag tackar för frågan. Som Tina Ehn mycket väl vet
              har vi inte en statlig skola i Sverige i dag utan en kommunal
              skola. Den ska ta till vara behoven och vara flexibel och anpassa
              sig till dem. Uppenbarligen är det som Tina Ehn antyder, vilket
              också framgår av analysen, så att man inte riktigt har klarat
              av detta uppdrag.
            </seg>
          </u>
          <u>
            <seg>
              Som jag nämnde i mitt anförande har barn har olika förutsättningar
              yttre förutsättningar och andra. Det innebär att skolans roll
              kan variera och vara betydligt viktigare för en del barn, helt
              enkelt som komplettering. Jag menar att skolan måste ta på sig
              ansvaret och vara denna viktiga kompletterande funktion i de områden
              där det behövs och för de barn som behöver detta. Det är sådant
              som skolan helt enkelt måste ta på sig, men jag tror inte att
              vi genom beslut i Sveriges riksdag kan styra den enskilda skolan
              och tala om exakt hur den ska göra. Skolan måste ha en plan för
              detta, och det måste fungera.
            </seg>
          </u>
          <note type="speaker">
            Anf. 84 TINA EHN (MP) replik:
          </note>
          <u>
            <seg>
              Herr talman! I den bästa av världar är skolan ett komplement
              till annat som händer i barns liv även detta. Men alla lever inte
              i den bästa av världar, utan i många fall är skolan oerhört betydelsefull
              för allt man gör sedan i livet. Skollagen och läroplanen uttalar
              vikten av detta. Jag har inte den exakta formuleringen, men det
              står i alla fall att det här är viktiga upplevelser och nödvändiga
              inslag. Någonstans finns detta i skollagen, och den har vi ansvar
              för.
            </seg>
          </u>
          <u>
            <seg>
              Det visar sig dock att detta inte görs, och då blir det någonstans
              en fråga om att man bör ta tag i detta. Ska man inte göra en utredning,
              stärka möjligheterna, ge uppdrag till Skolverket eller någonting?
              Vi borde sätta ned foten lite grann och ge barn denna möjlighet
              om detta nu inte sker. Det verkar vara en brist på många håll.
            </seg>
          </u>
          <u>
            <seg>
              Jag kan förstå både föräldrar och skolor i sig, men någonstans
              har vi en överenskommelse om att detta är viktigt och ska göras.
              Då har vi också ett ansvar.
            </seg>
          </u>
          <note type="speaker">
            Anf. 85 LARS-AXEL NORDELL (KD) replik:
          </note>
          <u>
            <seg>
              Herr talman! Jag tillhör en lärarsläkt. Både min mor och min
              mormor var lärare, och även jag har jobbat som lärare under en
              kortare period. Jag vet hur viktigt detta är. Jag vet hur mycket
              det skiljer sig åt när det gäller vilka behoven är. Jag har jobbat
              i storstadsområden, och jag vet hur viktigt det var för barnen
              att en ung grabb som jag var då kom dit. Det hela skiljer sig
              mycket åt.
            </seg>
          </u>
          <u>
            <seg>
              Det är självklart att skolan och lärarna inte kan ersätta familjen
              och föräldrarna. Däremot är de ett viktigt komplement. Som jag
              sade i mitt anförande kan det vara mer eller mindre viktigt. Det
              du talar om är just detta när man går in och tar ett större ansvar
              för att komplettera. Det står i läroplanen, precis som du antyder,
              att detta är ett nödvändigt inslag.
            </seg>
          </u>
          <u>
            <seg>
              Skolan har många krav på sig, och det ska den ha. Vi får följa
              utvecklingen på många områden, bland annat detta, när det gäller
              hur skolan ska kunna bli det vi alla önskar världens bästa skola.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Ny myndighet för hälso- och vårdinfrastruktur
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            11 § En mer samlad myndighetsstruktur inom folkhälsoområdet
          </note>
          <note>
            Föredrogs
          </note>
          <note type="speaker">
            Anf. 86 GUNNAR SANDBERG (S):
          </note>
          <note>
            Herr talman! I detta betänkande behandlas regeringens proposition
            En mer samlad myndighetsstruktur inom folkhälsoområdet och en
            följdmotion av Miljöpartiet.
          </note>
          <u>
            <seg>
              Regeringen föreslår att en ny myndighet för folkhälsofrågor ska
              bildas. Detta ska ske genom att Statens folkhälsoinstitut och
              Smittskyddsinstitutet slås samman till en ny myndighet. Till denna
              myndighet för man även över olika uppgifter från Socialstyrelsen
              inom områdena folk- och miljöhälsorapportering, miljömålsarbete
              liksom vissa av de uppgifter som Socialstyrelsen har enligt miljöbalken
              samt plan- och bygglagen.
            </seg>
          </u>
          <u>
            <seg>
              Socialdemokraterna ser positivt på förslaget om en mer samlad
              myndighetsstruktur för folkhälsoområdet. Det blir tydligare fokus,
              vilket är positivt för verksamheten. Däremot är vi starkt kritiska
              till regeringens förslag att försämra riksdagens roll i folkhälsoarbetet.
            </seg>
          </u>
          <note>
            När det tidigare Folkhälsoinstitutet ombildades den 1 juli 2001
            var det riksdagen som tog ställning till myndighetens nya roll.
            Institutet skulle bland annat ansvara för uppföljning och utvärdering
            av insatser inom folkhälsoområdet. Dessutom skulle institutet
            ansvara för övergripande tillsyn inom alkohol-, narkotika- och
            tobaksområdena. Detta ansvar ska nu tas över av den nya myndigheten
            från kommande årsskifte.
          </note>
          <u>
            <seg>
              Regeringen anser att det i framtiden är tillräckligt att myndighetens
              ansvar fastställs av regeringen. Riksdagens tidigare ställningstagande
              ska därför inte gälla efter det att Folkhälsoinstitutet har avvecklats.
              Regeringens motiv är att styrningen av verksamheten på detta sätt
              ska kunna bli effektivare.
            </seg>
          </u>
          <u>
            <seg>
              Det är bra om styrningen är effektiv, men vi vill att riksdagens
              tidigare beslut ska gälla. Vi vill att regeringen ska presentera
              även kommande förslag om förändringar i myndighetens ansvar för
              riksdagen.
            </seg>
          </u>
          <u>
            <seg>
              Det strategiska folkhälsoarbetet berör många olika områden i
              samhället. Det handlar om arbete, bostäder, miljö och många andra
              frågor som påverkas av politiska beslut. Därför är det viktigt
              att riksdagen, den folkvalda församlingen, också i framtiden beslutar
              om myndighetens ansvar.
            </seg>
          </u>
          <u>
            <seg>
              Herr talman! Vi vill betona vikten av att den nya myndighetens
              arbete ska bygga på modern folkhälsoforskning och kunskap. På
              flera platser i landet sker ett strategiskt målinriktat arbete
              för att minska skillnaderna i hälsa. Detta borde ske även på statlig
              nivå för att stödja en kunskapsbaserad utveckling. Här har den
              nya myndigheten en viktig roll.
            </seg>
          </u>
          <u>
            <seg>
              Genom att samarbeta med flera departement och myndigheter kan
              Folkhälsomyndigheten hitta nya sätt att arbeta för ökad jämlikhet
              och bättre samhällsstyrning för hälsa. Samordnat agerande från
              statens sida och samarbete med aktörer på lokal och regional nivå
              kan leda till större kunskaper, bättre metodutveckling och ett
              mer strategiskt sätt att arbeta. Allt detta gynnar folkhälsan.
            </seg>
          </u>
          <u>
            <seg>
              Den så kallade Marmotkommissionen har på Världshälsoorganisationens
              uppdrag undersökt vilka sociala faktorer som påverkar hälsan.
              Den har även undersökt skillnaderna i människors hälsa mellan
              och inom länder. Kommissionen har redovisat ett antal förslag
              för att uppnå jämlik folkhälsa inom en generation.
            </seg>
          </u>
          <u>
            <seg>
              Världshälsoorganisationen har i en resolution uppmanat sina medlemsstater
              att vidta olika åtgärder för att förändra de sociala faktorer
              som påverkar människors hälsa negativt. Åtgärderna handlar om
              förutsättningar som påverkar människors dagliga liv, till exempel
              boende och arbete. Det handlar också om ojämlikhet när det gäller
              makt och resurser. Det finns också en rekommendation om bättre
              kunskap om ohälsa och metoder för att mäta den.
            </seg>
          </u>
          <u>
            <seg>
              Flera länder har inrättat en egen kommission enligt WHO:s rekommendation.
              Men här i Sverige har Folkhälsoinstitutet och Socialstyrelsen
              på regeringens uppdrag analyserat vilka lärdomar som kan dras
              för svensk del av Marmotkommissionens arbete. Myndigheterna har
              jämfört rekommendationerna med situationen i Sverige och med vad
              som har gjorts, eller inte gjorts, enligt den förnyade folkhälsopolitiken.
            </seg>
          </u>
          <u>
            <seg>
              De rekommenderar bättre samordning av folkhälsopolitiken, att
              arbetet med att bryta utanförskapet i tidig ålder intensifieras
              samt att det säkerställs att hälso- och sjukvården blir tillgänglig
              på lika villkor för alla grupper i befolkningen. Det är enligt
              vår mening alldeles för vagt, inte minst med tanke på att utanförskapet
              växer i Sverige i dag. OECD rapporterade nyligen att klyftorna
              ökar kraftigt i landet. Hög arbetslöshet och att allt fler barn
              misslyckas i skolan påverkar människors hälsa på sikt.
            </seg>
          </u>
          <u>
            <seg>
              Socialdemokraterna vill ta WHO:s rekommendationer på allvar.
              Vi vill inrätta en nationell Marmotkommission. Den nya myndigheten
              ska därför ges ett tydligt uppdrag att genomföra WHO:s rekommendationer
              och röja undan hindren för jämlik folkhälsa.
            </seg>
          </u>
          <note>
            Herr talman! Jag yrkar bifall till den gemensamma reservationen
            av S, V och MP.
          </note>
          <note>
            I detta anförande instämde Ann Arleklo och Meeri Wasberg (båda
            S).
          </note>
          <note type="speaker">
            Anf. 87 GUNVOR G ERICSON (MP):
          </note>
          <u>
            <seg>
              Herr talman! I dag ska vi debattera och fatta beslut om en ny
              myndighet eller egentligen om en sammanslagning av två befintliga
              myndigheter.
            </seg>
          </u>
          <u>
            <seg>
              Jag beklagar verkligen att ministern inte finns i kammaren när
              vi tar ställning till en av få propositioner på folkhälsoområdet
              på länge. Tidigare har det mest handlat om skrivelser där man
              har redovisat regeringens politik, men nu kommer det en proposition,
              och då är ministern inte ens här. Han kommer om en liten stund,
              till klockan två, då vi har frågestund här i riksdagen, men jag
              tycker att det hade varit lämpligt att han hade varit här även
              nu.
            </seg>
          </u>
          <u>
            <seg>
              Även om ministern är socialminister är det han som har ansvar
              för folkhälsofrågorna sedan den särskilda folkhälsoministerposten
              avskaffades den här mandatperioden.
            </seg>
          </u>
          <u>
            <seg>
              Miljöpartiet välkomnar förslaget om en mer samlad myndighetsstruktur
              inom folkhälsoområdet. Fokus blir tydligare, och den samlade verksamheten
              kommer att gynnas. Det möjliggör att den otydlighet som funnits
              när olika myndigheter gör snarlika saker kan försvinna, men det
              förutsätter att myndigheten ges ett tydligt uppdrag och ansvar.
            </seg>
          </u>
          <u>
            <seg>
              Det finns dock förändringar som samtidigt föreslås och som vi
              i Miljöpartiet vänder oss emot och där vi ser behov av förtydliganden
              i propositionen. Jag kommer nu att ta upp fyra punkter som Miljöpartiet
              anser bör ändras och som vi tillsammans med Socialdemokraterna
              och Vänsterpartiet reserverat oss till förmån för:
            </seg>
          </u>
          <u>
            <seg>
              Låt oss ta upp den nya myndighetens uppdrag och ansvar. Att den
              ska kunna fungera optimalt är viktigt. Den ska kunna vara en kunskapsbas
              som också är strategisk. Att förse beslutsfattare och andra myndigheter
              med underlag är viktigt.
            </seg>
          </u>
          <u>
            <seg>
              Jag och Miljöpartiet vill att myndigheten ska ha en strategisk
              roll för att samla och sprida kunskap men också för att få andra
              myndigheter att arbeta med folkhälsofrågor och ge underlag till
              regeringen för att agera.
            </seg>
          </u>
          <u>
            <seg>
              Folkhälsa, liksom miljö och jämställdhet, kräver ett tvärsektoriellt
              arbete. Det kräver ett samlat arbete där alla myndigheter, organisationer
              och civilsamhället agerar. Egentligen handlar det om social hållbarhet,
              vilket Gunnar Sandberg också pekade på i sitt anförande när han
              talade om de växande klyftorna.
            </seg>
          </u>
          <u>
            <seg>
              Det borde också vara tydligt att myndighetens arbete ska peka
              på metodutveckling och hur man kan göra då det behövs fler hälsofrämjande
              och förebyggande insatser. Målet är inte bara en god hälsa på
              lika villkor för hela befolkningen utan också en mer samhällsekonomiskt
              effektiv användning av de gemensamma resurserna.
            </seg>
          </u>
          <u>
            <seg>
              Vi i Miljöpartiet vänder oss starkt mot den förskjutning från
              riksdagen till regeringen som nu föreslås. När det tidigare Folkhälsoinstitutet
              ombildades den 1 juli 2001 tog riksdagen ställning till myndighetens
              nya roll efter ombildningen. Så borde man göra även nu. Det ska
              vara riksdagen som fattar beslut om inriktningen eftersom folkhälsopolitik
              i väldigt mycket handlar om politiskt synsätt och politiskt agerande.
            </seg>
          </u>
          <u>
            <seg>
              Regeringen skriver dock att man gör bedömningen att det framöver
              är tillräckligt att myndighetens ansvar fastställs i myndighetens
              instruktion och att riksdagens tidigare ställningstagande på sätt
              och vis ska gälla ändå fastän Folkhälsoinstitutet är avvecklat.
              Regeringen uttalar också att en viktig utgångspunkt är att skapa
              förutsättningar för en verksamhet som är flexibel och kan anpassas
              till de utmaningar och därav kommande prioriteringar som samhällsutvecklingen
              ställer krav på. Man vill ha en styrning som ska kunna bli effektivare
              och mer strategisk.
            </seg>
          </u>
          <u>
            <seg>
              Vi håller med om att styrningen ska vara effektiv och strategisk.
              Samtidigt anser vi att riksdagens beslut ska gälla och att regeringen
              bör återkomma till riksdagen med förslag på förändringar av myndighetens
              ansvar. Folkhälsomyndigheten har en övergripande och viktig funktion
              som berör många olika samhällsområden, till exempel bostäder,
              ekonomi, luftkvalitet, sjukvård, kemikalier och välfärdspolitik.
            </seg>
          </u>
          <u>
            <seg>
              Då det strategiska folkhälsoarbetet tydligt innebär politiska
              prioriteringar är det viktigt att riksdagen, den folkvalda församlingen,
              beslutar om ansvar.
            </seg>
          </u>
          <u>
            <seg>
              Vilken inriktning ska då folkhälsoarbetet ha? Att främja folkhälsa
              är att styra samhället mot långsiktig hållbarhet, socialt, ekologiskt
              och ekonomiskt. Det handlar mycket om politik, som jag tidigare
              var inne på, och om samhällets ansvar och om att ge förutsättningar
              för människor till livskvalitet och hälsa.
            </seg>
          </u>
          <u>
            <seg>
              Individen har ett ansvar, och samhället har ett annat. Om samhället
              bygger cykelbanor mellan bostaden och skolan är det många fler
              som ges möjlighet till fysisk aktivitet och som faktiskt cyklar
              till skolan än om det inte finns en säker cykelväg.
            </seg>
          </u>
          <u>
            <seg>
              Att satsa på bättre folkhälsa är att göra långsiktiga investeringar.
              Folkhälsopolitiken och dess förebyggande arbete behöver prioriteras
              inom politiken på alla nivåer. Det handlar i hög grad om social
              hållbarhet.
            </seg>
          </u>
          <u>
            <seg>
              Politiska beslut ska föregås av en analys av hur de påverkar
              folkhälsan. En god och jämlik hälsa är ett övergripande mål för
              Miljöpartiet.
            </seg>
          </u>
          <u>
            <seg>
              Att uppgifter som Socialstyrelsen har i dag inom området folkhälso-
              och miljörapportering och inom ramen för miljömålsarbetet överförs
              till den nya myndigheten ser vi som positivt.
            </seg>
          </u>
          <u>
            <seg>
              Miljöpartiet har länge påpekat hur starkt miljöfrågor hör samman
              med folkhälsofrågor. Det är ett perspektiv som nu kan bli tydligare
              genom den nya myndigheten, om den ges ett sådant ansvar. Det gäller
              till exempel kopplingen mellan luftkvalitet och kroniskt obstruktiv
              lungsjukdom.
            </seg>
          </u>
          <u>
            <seg>
              När det gäller att utjämna skillnader enligt WHO:s förslag har
              vi i den reservation som jag yrkar bifall till och i ett särskilt
              yttrande i betänkandet tagit upp att vi behöver jobba mycket mer
              med de bestämningsfaktorer som finns. Vi vet, enligt forskningen,
              att det påverkar hälsan.
            </seg>
          </u>
          <u>
            <seg>
              Nu ser vi stora skillnader i hälsa mellan länder men också inom
              länder. WHO:s förslag innehåller en strategi kring Closing the
              gap in a generation. Där finns det tre övergripande rekommendationer.
            </seg>
          </u>
          <u>
            <seg>
              Det handlar om att förbättra förutsättningarna för människors
              dagliga liv. Det handlar om att angripa den ojämlika fördelningen
              av makt, pengar och resurser globalt, nationellt och lokalt. Och
              det handlar om att utveckla och använda metoder för att mäta och
              följa ojämlikheten i hälsa, utveckla kunskapsbasen, utbilda människor
              att se hälsans sociala bestämningsfaktorer och utveckla människors
              medvetenhet om dessa.
            </seg>
          </u>
          <u>
            <seg>
              Flera länder har tillsatt liknande kommissioner på nationell
              nivå. I Sverige har nuvarande regering nöjt sig med ett regeringsuppdrag
              med ett tunt uppdrag och ett tunt resultat, detta trots att det
              finns anmärkningsvärda skillnader i hälsa i Sverige som tydligt
              visar sig genom skillnader i medellivslängd mellan orter eller
              stadsdelar.
            </seg>
          </u>
          <u>
            <seg>
              Regeringen har hittills valt att inte lyssna på WHO, trots den
              expertis och kunskap som ligger till grund för deras rekommendationer.
              Vi anser att den nya myndigheten bör ges ett tydligt uppdrag att
              genomföra det som WHO har uppmanat sina medlemsstater.
            </seg>
          </u>
          <u>
            <seg>
              Det görs mycket viktigt arbete lokalt, genom lokala folkhälsoråd
              och hälsofrämjande skolor och arbetsplatser men också i kommuner
              och landsting.
            </seg>
          </u>
          <u>
            <seg>
              Ett exempel är Malmökommissionen, som också tas upp i betänkandet,
              liksom SKL, Sveriges Kommuner och Landsting, som har gjort arbetet
              Gör jämlikt gör skillnad! . Där har man fem rekommendationer och
              23 åtgärdsförslag som lyfts för idéspridning inom regionala konferenser
              i Sverige.
            </seg>
          </u>
          <u>
            <seg>
              Miljöpartiet vill stödja och stärka den utvecklingen. Samtidigt
              är den nationella nivån och dess beslut av stor betydelse för
              att understödja eller i värsta fall motverka det arbete som man
              försöker göra lokalt och regionalt. Frågan är: Vad vill regeringen?
              Det kan man inte utläsa av propositionen.
            </seg>
          </u>
          <u>
            <seg>
              Det finns ett behov av ett mycket mer strategiskt angreppssätt.
              Miljöpartiet menar att det är angeläget att betona och tydliggöra
              den nya myndighetens arbete, att det ska bygga på modern folkhälsoforskning
              och kunskap, vilket i sin tur pekar på vikten av att sektorsövergripande
              forskning bedrivs men också att statens myndigheter och departement
              jobbar strategiskt för att implementera den kunskap som finns.
            </seg>
          </u>
          <u>
            <seg>
              Bland kommuner, landsting och regioner är intresset, som nämnts
              tidigare, stort när det gäller arbetet med att minska skillnader
              i hälsa. Även internationellt händer en hel del. Där har den nya
              myndigheten en viktig roll. Då bör den också ges ett sådant ansvar.
            </seg>
          </u>
          <u>
            <seg>
              Myndigheten kan genom att samarbeta med flera departement och
              myndigheter hitta nya sätt att arbeta för ökad jämlikhet och förbättrad
              hälsa, detta med fokus på miljömässiga, sociala och ekonomiska
              faktorer som påverkar hälsan. Det handlar inte bara om individers
              enskilda livsstil, utan det handlar helt enkelt om vilka livsvillkor
              människor har.
            </seg>
          </u>
          <u>
            <seg>
              Genom samverkan och att statliga myndigheter kan agera samordnat
              och i dialog med lokal och regional nivå kan kunskapsimplementering,
              metodutveckling och andra insatser ske på ett mer strategiskt
              sätt.
            </seg>
          </u>
          <u>
            <seg>
              Detta borde vi ge den nya myndigheten i uppdrag att göra. Jag
              yrkar bifall till reservationen.
            </seg>
          </u>
          <note>
            Ajournering
          </note>
          <note>
            Kammaren beslutade kl. 13.56 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 14.00.
          </note>
          <note>
            12 § Frågestund
          </note>
          <note type="speaker">
            Anf. 88 TREDJE VICE TALMANNEN:
          </note>
          <u>
            <seg>
              Vi övergår till dagens frågestund. Jag vill hälsa statsråden
              välkomna till kammaren.
            </seg>
          </u>
          <note>
            Tidiga insatser för arbetslösa ungdomar
          </note>
          <note type="speaker">
            Anf. 89 YLVA JOHANSSON (S):
          </note>
          <u>
            <seg>
              Herr talman! Det är studenttider. Ungefär 100 000 ungdomar lämnar
              skolan, varav de allra flesta vill söka sitt första riktiga jobb.
              De går dock ut i en tid då vi redan har en mycket hög ungdomsarbetslöshet.
            </seg>
          </u>
          <u>
            <seg>
              Av de ungdomar jag träffar är det många som undrar om det alls
              är lönt att gå till Arbetsförmedlingen eftersom det där råder
              ett så kallat aktivitetsförbud och det dröjer tre månader innan
              man kan få stöd från Arbetsförmedlingen.
            </seg>
          </u>
          <u>
            <seg>
              Min fråga går till arbetsmarknadsministern: Varför ska arbetslösa
              ungdomar behöva vänta tre månader på insatser från Arbetsförmedlingen?
            </seg>
          </u>
          <note type="speaker">
            Anf. 90 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Tack för tillfället att få besvara den här frågan,
              för den är väldigt viktig.
            </seg>
          </u>
          <u>
            <seg>
              I Sverige har vi i dag 1,2 miljoner ungdomar som är mellan 15
              och 24 år. Nio av tio är i arbete eller studier, men det finns
              ungdomar som är utanför arbetsmarknaden, och det är ett stort
              bekymmer.
            </seg>
          </u>
          <u>
            <seg>
              När en ungdom kommer till Arbetsförmedlingen, vilket jag också
              uppmanar dem att göra om man nu slutar skolan och inte har fått
              ett feriejobb eller ett riktigt arbete, har man rätt att få förstärkt
              förmedlingsstöd från första dagen. Alla ungdomar har den här rättigheten,
              och det är väldigt viktigt att det också sker på landets alla
              320 olika förmedlingskontor.
            </seg>
          </u>
          <u>
            <seg>
              De ungdomar som löper risk för långtidsarbetslöshet de kanske
              har hoppat av gymnasieskolan ska därutöver kunna få en insats
              direkt i sin arbetslöshetsperiod, till exempel i form av praktik,
              rehabilitering, utbildning eller någon annan form av stöd som
              är anpassat utifrån hans eller hennes behov.
            </seg>
          </u>
          <note type="speaker">
            Anf. 91 YLVA JOHANSSON (S):
          </note>
          <u>
            <seg>
              Herr talman! När man lyssnar på arbetsmarknadsministern kan man
              tro att ungdomar faktiskt får hjälp från första dagen. Men så
              är det ju inte. Regelverket som ändrades senast i februari 2012
              säger att för att kunna få så kallade tidiga insatser, det vill
              säga före tre månaders väntetid, så ska arbetslösa ungdomar sakna
              fullständig gymnasieutbildning och samtidigt uppfylla ytterligare
              villkor, till exempel att vara i kontakt med rättsväsendet eller
              ha så allvarliga hälsoproblem att det påverkar arbetsförmågan.
            </seg>
          </u>
          <u>
            <seg>
              Det är självklart viktigt att de här ungdomarna får tidiga insatser,
              men det finns också många andra som borde få hjälp med tidiga
              insatser. Till tidiga insatser räknas till exempel förmedlingsinsatser,
              det vill säga kontakt med arbetsförmedlare, vägledning, coachande
              samtal och utredande samtal.
            </seg>
          </u>
          <u>
            <seg>
              Detta får ungdomar i normalfallet inte del av från Arbetsförmedlingen.
              Varför inte, arbetsmarknadsministern?
            </seg>
          </u>
          <note type="speaker">
            Anf. 92 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Tack återigen för att jag får förtydliga mitt svar!
            </seg>
          </u>
          <u>
            <seg>
              Den 1 januari 2012 införde vi någonting som kallas för tidig
              bedömning. Där ska göras en professionell bedömning från arbetsförmedlaren
              själv och med ett verktyg som ska göra att personer som har behov
              av det får insatser i form av arbetsmarknadsutbildning, rehabilitering
              eller olika former av praktiker. Detta gäller från den 1 januari
              2012.
            </seg>
          </u>
          <u>
            <seg>
              Från den 1 januari 2013 gäller att precis alla ungdomar i hela
              Sverige ska få precis det som Ylva Johansson efterfrågar, nämligen
              förstärkt förmedlingsstöd: Hur söker man arbete?
            </seg>
          </u>
          <u>
            <seg>
              Det är dock viktigt att inte alla ungdomar får exakt samma behandling,
              för av dem som har godkända gymnasiebetyg får en tredjedel jobb
              inom en månad. Det skulle vara kontraproduktivt att ge de ungdomarna
              en praktikplats om de i stället kan komma ut på ett riktigt arbete.
            </seg>
          </u>
          <u>
            <seg>
              Jag vill återigen understryka att alla ungdomar har rätt att
              få förstärkt förmedlingsstöd från den första dagen på Arbetsförmedlingen,
              på alla arbetsförmedlingskontor i hela Sverige. Så ska det vara.
            </seg>
          </u>
          <u>
            <seg>
              De svenska hushållens skuldsättning
            </seg>
          </u>
          <note type="speaker">
            Anf. 93 JONAS JACOBSSON GJÖRTLER (M):
          </note>
          <u>
            <seg>
              Herr talman! Jag har en fråga till finansmarknadsministern. De
              svenska hushållens skuldsättning i förhållande till disponibel
              inkomst har ökat kraftigt de senaste 15 åren. I Sverige domineras
              de här skulderna av bostadslån. En alltför hög skuldsättningsnivå
              och belåningsgrad gör att låntagarna blir sårbara för en situation
              där fastighetsvärdena sjunker eftersom låntagaren då inte kan
              sälja sin bostad utan att bli stående med en restskuld.
            </seg>
          </u>
          <u>
            <seg>
              Att de svenska hushållen har en relativt hög skuldsättning lyfts
              emellanåt fram som en risk av externa bedömare såsom IMF och EU-kommissionen.
              Den här utvecklingen verkar i och för sig ha planat ut under de
              senaste två åren. Exempelvis Finanspolitiska rådet bedömer nu
              de här riskerna som begränsade.
            </seg>
          </u>
          <u>
            <seg>
              Jag vill ändå fråga finansmarknadsministern hur han ser på den
              här utvecklingen av hushållens skuldsättning.
            </seg>
          </u>
          <note type="speaker">
            Anf. 94 Statsrådet PETER NORMAN (M):
          </note>
          <u>
            <seg>
              Herr talman! Jag delar de externa bedömningar som säger att det
              här är en riskfaktor för Sverige. Det är inte någon alarmerande
              siffra, men det är angeläget att ta det på stort allvar.
            </seg>
          </u>
          <u>
            <seg>
              Vi ska vara klara över att hushållen inte bara har skulder. De
              har även tillgångar som är väldigt höga, så nettoställningen är
              inte dålig hos hushållen. Däremot är det så att om man till exempel
              får en kraftig ränteförändring, en räntehöjning, då blir det problem
              att betala lånen för vissa låntagare. Dessutom är det så att om
              man lyckas betala lånen så har man mindre pengar till konsumtion,
              vilket slår mot tillväxten.
            </seg>
          </u>
          <u>
            <seg>
              Regeringen tar frågan på största allvar. Ett stort antal åtgärder
              är redan insatta och kommer att sättas in, men jag sparar det
              till min nästa minut.
            </seg>
          </u>
          <note type="speaker">
            Anf. 95 JONAS JACOBSSON GJÖRTLER (M):
          </note>
          <u>
            <seg>
              Herr talman! Tack för svaret! Specifikt inom bostadsområdet vet
              vi att en hel del åtgärder har vidtagits, men diskussionen om
              det finns behov av att genomföra ytterligare åtgärder eller skärpa
              det som redan är gjort återkommer löpande. Det handlar till exempel
              om att ha lagstadgade bolånetak eller amorteringskrav och att
              slopa ränteavdragen.
            </seg>
          </u>
          <u>
            <seg>
              Särskilt det sistnämnda skulle i praktiken innebära en skattehöjning
              för många hushåll på flera tusenlappar om året, och det i sig
              skulle riskera att skapa nya problem.
            </seg>
          </u>
          <u>
            <seg>
              Min fråga är hur finansmarknadsministern ser på behovet av att
              vidta ytterligare åtgärder inom bostadsområdet av den typ som
              jag har nämnt här.
            </seg>
          </u>
          <note type="speaker">
            Anf. 96 Statsrådet PETER NORMAN (M):
          </note>
          <u>
            <seg>
              Herr talman! De åtgärder som är vidtagna är att Finansinspektionen,
              precis som frågeställaren säger, har instiftat ett bolånetak.
              Dessutom har man höjt riskvikterna, vilket gör att det blir dyrare
              för bankerna att låna ut till bostäder. Vi har även skruvat upp
              kapitaltäckningskraven i bankerna väsentligt, vilket ger ett mer
              robust banksystem.
            </seg>
          </u>
          <u>
            <seg>
              Vad vi har att se fram emot är att Finansinspektionen har fått
              i uppdrag av oss att utverka att bankerna tillsammans gör individuella
              amorteringsplaner till kunderna vid bolån. Kunden får alltså en
              skräddarsydd plan, ett förslag, av banken på hur amorteringen
              bör ske. Sedan är det upp till kunden att bestämma om det ska
              följas eller inte.
            </seg>
          </u>
          <u>
            <seg>
              Jag är av många olika skäl allmänt skeptisk till en tvingande
              amortering. Det finns många lägen i livet när man inte ska amortera,
              till exempel om man förlorar sitt jobb, blir sjuk, separerar eller
              är gammal. Förhoppningsvis kan den bild vi har sett den senaste
              tiden fortsätta, det vill säga att den här utvecklingen har stannat
              av och att skulderna till och med har sänkts en aning.
            </seg>
          </u>
          <u>
            <seg>
              Ojämlik hälsa
            </seg>
          </u>
          <note type="speaker">
            Anf. 97 GUNVOR G ERICSON (MP):
          </note>
          <u>
            <seg>
              Herr talman! Min fråga går till statsrådet Hägglund som är socialminister
              och också ansvarar för folkhälsofrågor apropå att riksdagen i
              dag behandlar den enda propositionen hittills den här mandatperioden
              om folkhälsa. Statsrådet valde dessutom att inte delta i den debatten.
            </seg>
          </u>
          <u>
            <seg>
              Världshälsoorganisationen har en folkhälsostrategi som heter
              Health 2020 där medlemsstaterna har enats om att alla människor
              ska få möjlighet och stöd att uppnå hälsa och välbefinnande. Men
              skillnaderna i hälsa ökar väldigt mycket. Skillnaden i återstående
              medellivslängd från 30 års ålder mellan kvinnor med lång respektive
              kort utbildning var 1986 ungefär 2 år. På 14 år har den skillnaden
              ökat till 4 ½ år.
            </seg>
          </u>
          <u>
            <seg>
              Vad gör ministern för att minska den rådande ojämlikheten när
              det gäller hälsa?
            </seg>
          </u>
          <note type="speaker">
            Anf. 98 Socialminister GÖRAN HÄGGLUND (KD):
          </note>
          <u>
            <seg>
              Herr talman! Tack för frågan! Den är förstås extremt viktig,
              i första hand för människors skull. Det spelar roll hur vi lyckas
              med folkhälsofrågorna. Det andra är att det naturligtvis också
              finns en ekonomisk aspekt på de här frågorna.
            </seg>
          </u>
          <u>
            <seg>
              Regeringen gör förstås väldigt mycket, och vi ska komma ihåg
              att vi har en bra situation i Sverige i jämförelse med nästan
              varje annat land. Om vi tittar på den genomsnittliga livslängden
              i Sverige kan vi se att det inte finns något land som har så små
              skillnader mellan olika grupper som vi har i Sverige. Likafullt
              kan vi se skillnader mellan kvinnor och män i vissa avseenden
              och mellan personer med olika socioekonomisk bakgrund. När det
              gäller personer som har en svensk bakgrund eller som är utlandsfödda
              kan vi se skillnader. Och skillnaden ligger både i den grundläggande
              hälsosituationen och i, vilket är väldigt allvarligt, hur vi bemöter
              människor inom hälso- och sjukvården.
            </seg>
          </u>
          <note type="speaker">
            Anf. 99 GUNVOR G ERICSON (MP):
          </note>
          <u>
            <seg>
              Herr talman! Jag beklagar att man ser det som en fråga enbart
              för hälso- och sjukvården. Det här är en väldigt viktig fråga
              att förebygga långt innan någon kommer till hälso- och sjukvården.
            </seg>
          </u>
          <u>
            <seg>
              Att skillnaden i medellivslängd mellan människor med kort utbildning
              och med lång utbildning har mer än fördubblats är mycket oroväckande.
              Vi behöver jobba tvärsektoriellt med de här frågorna. Vi behöver
              titta på kemikaliepolitik, hormonstörande ämnen och luftkvalitet
              för att kunna förebygga. Tyvärr är det också så att man ser att
              hjärtinfarkt är vanligare i grupper med låg socioekonomisk status
              än i grupper som har hög utbildning. Det behövs en bred insats
              där jag efterlyser att regeringen också jobbar med livsvillkor
              för människor, inte bara levnadsvanor.
            </seg>
          </u>
          <u>
            <seg>
              Vad gör regeringen konkret för att förbättra människors livsvillkor?
            </seg>
          </u>
          <note type="speaker">
            Anf. 100 Socialminister GÖRAN HÄGGLUND (KD):
          </note>
          <u>
            <seg>
              Herr talman! Återigen vill jag säga att Sverige har den minsta
              spridningen när det gäller livslängd av alla länder. Det är så
              att säga ett facit. Är det så har vi lyckats väldigt väl. Men
              fortfarande ser vi oförklarliga och oacceptabla skillnader. Därför
              jobbar regeringen intensivt.
            </seg>
          </u>
          <u>
            <seg>
              Gunvor Ericson lägger ord och uppfattningar i min mun som jag
              inte själv har uttalat eller hyser. Det är naturligtvis så att
              det här berör en lång rad områden: hur vi planerar och bygger
              våra städer, samhällen och orter, till exempel hur vi trafikerar
              oss, hur barnen får en möjlighet att springa och leka, utöva spontanidrott
              och annat, hur vi använder skolan för rörelse, vilka vanor vi
              lägger fast hos våra ungdomar när det gäller mat, fysisk aktivitet
              och så vidare. Allt det här spelar roll.
            </seg>
          </u>
          <u>
            <seg>
              Just nu gör vi en genomresa i landets alla landsting och samtalar
              om de här frågorna på en oerhört konkret nivå, utifrån fakta som
              vi har som beskriver skillnader som inte är acceptabla och som
              vi vill att landstingen ska få upp ögonen för och vara beredda
              att motverka därför att de är oacceptabla och ska kämpas ned.
            </seg>
          </u>
          <u>
            <seg>
              Reformer i förskolan
            </seg>
          </u>
          <note type="speaker">
            Anf. 101 CHRISTER NYLANDER (FP):
          </note>
          <u>
            <seg>
              Herr talman! Förskolan är väldigt viktig, dels för att få ett
              jämställt arbetsliv, dels i sig därför att den underlättar för
              barn att lyckas i samhället och också har en socialt utjämnande
              funktion. Svensk förskola är ju med internationella mått väldigt
              bra, men det finns också ganska många exempel i debatten på förslag
              som skulle kunna innebära att den blev ännu bättre. Det handlar
              om alltifrån att krympa köerna, särskilt i de kommuner som under
              lång tid har haft lång kö, till att förbättra miljön i själva
              skolan eller att uppvärdera förskollärarna, ett yrke som är ytterligare
              ett kvinnodominerat yrke som ger låg lön trots lång utbildning.
              Det kan handla om att förbättra jämställdheten i förskolan och
              mycket annat.
            </seg>
          </u>
          <u>
            <seg>
              Jag skulle vilja ställa frågan ganska öppet till förskoleminister
              Arnholm: Vilken av dessa reformer anser statsrådet skulle vara
              särskilt viktig den kommande tiden?
            </seg>
          </u>
          <note type="speaker">
            Anf. 102 Statsrådet MARIA ARNHOLM (FP):
          </note>
          <u>
            <seg>
              Herr talman! Tack, Christer Nylander, för en naturligtvis väldigt
              angelägen och viktig fråga för mig! Som jämställdhetsminister
              tycker jag att förskolans uppdrag att verka för jämställdhet samt
              bättre värderingar och attityder när det gäller könsroller är
              väldigt avgörande, därför tror jag att en reform eller ett arbete
              kring mer av genuspedagoger i förskolan är viktigt, och allra,
              allra viktigast är att få fler män att söka sig till förskolan.
            </seg>
          </u>
          <u>
            <seg>
              I morgon tar jag emot en utredning som heter Förskoleplats i
              tid . Jag ser fram emot att få veta vad utredaren kan lämna för
              förslag som gör att alla föräldrar får möjlighet att förvärvsarbeta
              när de så vill.
            </seg>
          </u>
          <u>
            <seg>
              Sedan tror jag att det är dags att utveckla reformen om karriärtjänster
              för lärare också till förskollärare. På samma sätt som lärare
              ska också förskollärare kunna belönas för pedagogiskt viktigt
              arbete.
            </seg>
          </u>
          <note type="speaker">
            Anf. 103 CHRISTER NYLANDER (FP):
          </note>
          <u>
            <seg>
              Herr talman! Tack för svaret! Detta är ett område som är centralt
              och viktigt av många skäl, men det är också så att detta är ytterligare
              ett av de områden som staten och kommunerna har ett delat ansvar
              för. Ibland ser vi brister inom förskolan som vi i denna kammare
              gärna skulle vilja göra någonting åt men som det ligger på kommunerna
              att vidta åtgärder kring. Ibland kan det vara tvärtom, att kommunerna
              ser att till exempel barnomsorgsavgiften är ett problem och att
              staten borde göra någonting åt det.
            </seg>
          </u>
          <u>
            <seg>
              Ser statsrådet några behov av att öka samverkan mellan kommuner
              och stat, mellan politiker på den ena och den andra nivån, för
              att stärka förskolan på lång sikt?
            </seg>
          </u>
          <note type="speaker">
            Anf. 104 Statsrådet MARIA ARNHOLM (FP):
          </note>
          <u>
            <seg>
              Herr talman! Jag är ju rätt ny som statsråd och har under de
              fem månader jag nu har varit statsråd känt vilken centrifugalkraft
              det finns i politiken in mot lagstiftning och att staten ska ta
              över och sköta allting. Jag värnar om den decentraliserade demokratin
              och tror och hoppas att vi ska kunna fortsätta att utveckla förskolan
              tillsammans, där kommunerna är de som har huvudansvaret och där
              staten står för regelverk och en del resurser.
            </seg>
          </u>
          <u>
            <seg>
              Jag tänker pröva det när det gäller att äntligen öka andelen
              män i förskolan genom att tillsammans med SKL, lärosätena och
              facket ta fram en nationell strategi för att få fler män i förskolan
              så att vi inte pekar på varandra utan att vi tillsammans sätter
              en målsättning och hjälps åt att nå det målet. Jag hoppas att
              vi ska kunna fortsätta utveckla förskolan på det sättet.
            </seg>
          </u>
          <u>
            <seg>
              Bankers riskbedömningar
            </seg>
          </u>
          <note type="speaker">
            Anf. 105 KARIN NILSSON (C):
          </note>
          <u>
            <seg>
              Herr talman! Jag vill ställa min fråga till finansmarknadsminister
              Peter Norman. Det handlar om att det finns banker som påstår att
              de inte kan värdera privata bolag, utan sätter värdet på privata
              bolag till noll kronor oavsett om de får ta del av flera års bokslut
              med goda vinstresultat.
            </seg>
          </u>
          <u>
            <seg>
              I ett exempel som jag känner till vägrade banken att låna ut
              i brist på säkerhet. Då handlade det om att en blivande vd som
              ingått ett treårigt optionsprogram sökte lån för att köpa in sina
              optioner. Dessa var då satta till ett väldigt förmånligt pris.
              Han satsade själv 150 000 kronor och sökte lån på 350 000 för
              att förvärva 4 procent av bolagets aktier. Bolaget har de senaste
              åren gått med vinst med 24 miljoner kronor före skatt, så lånet
              borde verkligen inte kunna betraktas annat än som väldigt riskfritt
              då kommande utdelningar av kapital borde kunna lösa amorteringen,
              kanske inom ett halvår. Men banken sade nej.
            </seg>
          </u>
          <u>
            <seg>
              Går det att kräva av bankerna att de tar in fler verktyg i sina
              riskbedömningar så att vi får fart på företagandet i landet?
            </seg>
          </u>
          <note type="speaker">
            Anf. 106 Statsrådet PETER NORMAN (M):
          </note>
          <u>
            <seg>
              Herr talman! Tack för frågan! Som frågeställaren säkert förstår
              är det svårt för mig att överpröva kreditbedömningen i just den
              här banken. Jag tror inte att det är skäligt, rimligt eller bra.
            </seg>
          </u>
          <u>
            <seg>
              Det vi från politiskt håll har att göra är att se till att en
              marknad för banker fungerar som den ska. Det vi ser nu är att
              vi har fyra väldigt stora banker i Sverige som har en väl spridd
              produktpalett till sina kunder. Däremot är det så att på grund
              av den finanskris vi har genomlidit, och inte är riktigt ur än
              på europeisk nivå, har vi ett nytt och omfattande regelsystem
              för banker, vilket är bra för de allra flesta, även småföretagen.
            </seg>
          </u>
          <u>
            <seg>
              Däremot har det tyvärr skett en utslagning av många fristående
              sparbanker som inte har hängt med i den här regelbördan, vilket
              jag tror lokalt sett på sina håll i Sverige har minskat konkurrensen.
              Detta är tråkigt. Vi arbetar tillsammans med Sparbankernas Riksförbund
              för att se till att hjälpa till och underlätta regelbördan för
              de fristående sparbankerna.
            </seg>
          </u>
          <note type="speaker">
            Anf. 107 KARIN NILSSON (C):
          </note>
          <u>
            <seg>
              Herr talman! Tack för svaret! Jag vet faktiskt inte om alla banker
              är lika obenägna att låna ut pengar till företag vid ägarbyten
              eller vid nystart, men det ryktas att de är rätt omöjliga. I så
              fall är det ett stort problem. Vi är ju alla överens om att småföretagen
              är av stor betydelse för att skapa jobb och utveckling i hela
              landet.
            </seg>
          </u>
          <u>
            <seg>
              Regeringen har också en uttalad ambition att göra det enklare,
              roligare och lönsammare att starta och driva företag. Men för
              dem som inte har rika föräldrar som kan gå in med sina bostäder
              som säkerhet för banklån ser jag ett gigantiskt problem när det
              gäller svenska företags generationsskifte, som vi har framför
              oss.
            </seg>
          </u>
          <u>
            <seg>
              Även om jag verkligen ser fram emot investeraravdraget, som tyvärr
              tycks dröja lite, men som kommer att betyda mycket, anser jag
              att det finns problem. Har ministern möjlighet, för att stimulera
              fram vad landet behöver, att få bankerna att se mer till samhällets
              behov av investeringar i producerande företag än att kortsiktigt
              bevaka egna vinstintressen och bonusar?
            </seg>
          </u>
          <note type="speaker">
            Anf. 108 Statsrådet PETER NORMAN (M):
          </note>
          <u>
            <seg>
              Herr talman! Företagsbarometern från Almi och andra enkäter ger
              bilden att utlåningen för små och medelstora företag i Sverige
              inte är fallande utan stigande. Delvis beror det på lokala skiljaktigheter.
              På vissa ställen i Sverige har säkert småföretagen svårt att få
              lån i sina banker.
            </seg>
          </u>
          <u>
            <seg>
              Vad jag kan glädja småföretagen med, och i bästa fall även frågeställaren,
              är att i det nya regelverket för kapitaltäckning i EU kommer det
              att utgå en rabatt när man lånar ut pengar till små och medelstora
              företag. Kraven på kapitaltäckning sänks med 24 procent om man
              lånar ut till denna sektor jämfört med stora företag.
            </seg>
          </u>
          <u>
            <seg>
              Förhoppningsvis kan detta leda till en bättre skjuts för småföretagarverksamheten
              i Sverige. Jag delar frågeställarens utgångspunkt att detta är
              en viktig fråga för att få fler anställda i Sverige och en högre
              tillväxt.
            </seg>
          </u>
          <note>
            Flytt av myndigheter till förorter
          </note>
          <note type="speaker">
            Anf. 109 MARKUS WIECHEL (SD):
          </note>
          <u>
            <seg>
              Herr talman! Jag har en allmänpolitisk fråga till socialminister
              Göran Hägglund.
            </seg>
          </u>
          <u>
            <seg>
              Integrationsminister Erik Ullenhag gick tidigare ut med uppgiften
              om att Diskrimineringsombudsmannen ska flyttas till något av utanförskapsområdena
              Tensta eller Rinkeby. Just en flytt från centrum till förorten
              skedde faktiskt i min hemstad Norrköping för några år sedan. Resultatet
              blev att Integrationsverket, som det då gällde, måste flytta tillbaka
              eftersom det av olika anledningar inte fungerade.
            </seg>
          </u>
          <u>
            <seg>
              Jag önskar att statsrådet kan svara på vilka andra myndigheter
              som kan tänkas flyttas till utanförskapsområden. Jag undrar också
              om det finns en redogörelse för vart exakt dessa myndigheter ska
              flyttas och hur detta över huvud taget kan lösa problem med segregation
              och utanförskap.
            </seg>
          </u>
          <note type="speaker">
            Anf. 110 Socialminister GÖRAN HÄGGLUND (KD):
          </note>
          <u>
            <seg>
              Herr talman! Det alldeles centrala är att myndigheterna kan utföra
              sina uppgifter som de får av oss, det vill säga medborgarna genom
              sina valda företrädare.
            </seg>
          </u>
          <u>
            <seg>
              Dessa frågor har setts över i många omgångar. En senare översyn
              har gjorts av Ekonomistyrningsverket, ESV. Verket har tittat på
              just det faktum att nästan alla våra myndigheter ligger placerade
              centralt i Stockholms innerstad. Det är egentligen inget stort
              problem, men det kostar fantastiskt mycket eftersom lokalhyrorna
              är mycket högre i centrala Stockholm än en bit från Drottninggatan
              eller dess närhet.
            </seg>
          </u>
          <u>
            <seg>
              Man har tittat på om myndigheterna kan flyttas längre ut än precis
              utanför Stockholms tullar. Här har getts ett uppdrag till generaldirektör
              Ann-Christin Nykvist att göra en analys av rapporten och se på
              hur man kan gå vidare med frågorna.
            </seg>
          </u>
          <note type="speaker">
            Anf. 111 MARKUS WIECHEL (SD):
          </note>
          <u>
            <seg>
              Herr talman! Jag vill tacka statsrådet för svaret!
            </seg>
          </u>
          <u>
            <seg>
              Regeringens nya lösningar för att minska problemen med utanförskap
              och segregation är alltså att flytta jobb från en plats till en
              annan med hjälp av myndighetsflytt samt nystartszoner. Det handlar
              således inte om att skapa nya jobb.
            </seg>
          </u>
          <u>
            <seg>
              Jag är av åsikten att det kan vara bra med en omlokalisering
              av statliga verk eller myndigheter från staden till landsbygden.
              Men det här är en helt annan sak.
            </seg>
          </u>
          <u>
            <seg>
              Jag skulle även vilja veta om statsrådet verkligen tycker att
              det är en riktig prioritering att flytta en myndighet till förorten
              i stället för till landsbygden. Varför är det just Diskrimineringsombudsmannen
              som ska flyttas? Vad sänder det för signaler till dem som bor
              i området?
            </seg>
          </u>
          <note type="speaker">
            Anf. 112 Socialminister GÖRAN HÄGGLUND (KD):
          </note>
          <u>
            <seg>
              Herr talman! Jag vet inte om mikrofonsystemet fungerar eftersom
              mitt första svar uppenbarligen inte gick fram.
            </seg>
          </u>
          <u>
            <seg>
              Vi prövar ständigt hur vi använder skattebetalarnas pengar på
              bästa möjliga sätt. Vi använder i dag stora pengar för att hyra
              betydande lokalytor i centrala Stockholm där priserna är högre
              än på någon annan plats i landet. Vi behöver naturligtvis ständigt
              fundera över om varje enskild enhet måste finnas just där det
              är som dyrast eller om de kan finnas på annat håll. Det är skälet.
            </seg>
          </u>
          <u>
            <seg>
              En myndighet som ligger på en annan ort än i centrala Stockholm
              spelar en roll för omgivningen där. Den spelar en roll för trafikströmmar
              och för medföljande i den mån det är fråga om en flytt. Den myndighet
              vi nu diskuterar, DO, kommer inte att handla om att någon ska
              flytta, men det kommer att bli resströmmar i en annan riktning
              än den normala. Det är naturligtvis bra.
            </seg>
          </u>
          <u>
            <seg>
              Utgångspunkten är hur vi ska förvalta skattebetalarnas pengar
              på bästa möjliga sätt. Skälet till att det här handlar om DO är
              att DO:s hyresavtal löper ut och är föremål för omprövning.
            </seg>
          </u>
          <u>
            <seg>
              Andelen kvinnor i börsbolagens styrelser
            </seg>
          </u>
          <note type="speaker">
            Anf. 113 MARIANNE BERG (V):
          </note>
          <u>
            <seg>
              Herr talman! Min fråga går till statsrådet Maria Arnholm.
            </seg>
          </u>
          <u>
            <seg>
              Vi är många som vill spräcka glastaket, men det finns inte tillräckligt
              många sprickor än för att taket ska rasa.
            </seg>
          </u>
          <u>
            <seg>
              Min fråga gäller de svenska börsbolagens styrelser. Vi har sett
              att det har blivit en backlash, det vill säga att antalet kvinnor
              minskar. Vad har ministern för planer att arbeta med så att vi
              i stället kan höja antalet målet under många års arbete?
            </seg>
          </u>
          <note type="speaker">
            Anf. 114 Statsrådet MARIA ARNHOLM (FP):
          </note>
          <u>
            <seg>
              Herr talman! Ibland kan man undra om inte det där glastaket är
              av plexiglas. Det verkar vara svårt att komma igenom taket.
            </seg>
          </u>
          <u>
            <seg>
              Jag vet inte om jag vill kalla det här backlash, men det är status
              quo. Det händer ingenting. Det kommer undersökningar vid den här
              tiden varje år, och av de tre senaste undersökningarna som visar
              dagens bild framgår det att vi står stilla. Någon går en tiondel
              upp, och någon går en tiondel ned. I längden är det ohållbart
              att det inte också inom detta område blir bättre med jämställdheten.
            </seg>
          </u>
          <u>
            <seg>
              I de statliga bolagen har vi visat att det är möjligt att inte
              under ett år men i en relativt snabb takt komma upp i 50 procent.
              Jag är på principiella grunder tveksam till att lagstifta om kvotering,
              men hur länge som helst kan detta inte fortgå.
            </seg>
          </u>
          <note type="speaker">
            Anf. 115 MARIANNE BERG (V):
          </note>
          <u>
            <seg>
              Herr talman! Nu svarade statsrådet på min andra fråga om kvotering,
              till exempel Norgemodellen.
            </seg>
          </u>
          <u>
            <seg>
              I många länder i Europa, Danmark, Holland, Storbritannien, arbetar
              man effektivt med planer. Regeringen anser sig inte vilja lagstifta
              om kvotering, men endast i de länder där det finns lagstiftad
              kvotering har det verkligen blivit ett positivt resultat. Om statsrådet
              har med sig detta i åtanke kanske det sker något till slut.
            </seg>
          </u>
          <note type="speaker">
            Anf. 116 Statsrådet MARIA ARNHOLM (FP):
          </note>
          <u>
            <seg>
              Herr talman! Jag är för kvotering. Jag tycker att kvotering är
              en bra metod. Den har de flesta partier i kammaren ägnat sig åt,
              och det har vi gjort i staten. Vi har medvetet arbetat för att
              öka mångfalden. Det har lett till att vi har höjt kompetensen
              i våra styrelser. Vi har noggrant gått igenom vad vi behöver,
              vi har sett till att skaffa det och vi utvärderar varje år. Vi
              har brutit en slentrianmässig rekrytering till våra styrelser.
            </seg>
          </u>
          <u>
            <seg>
              Inte många länder i Europa jobbar med kvotering, men många länder
              pekar ut ett antal andra sätt att arbeta på. Jag är liberal, jag
              har stark respekt för äganderätten och jag vill fortsätta mina
              diskussioner med näringslivet det sker i ett alltmer upphetsat
              tonfall och vädja om en lösning på frågan på ett sätt som är förenligt
              med den principen.
            </seg>
          </u>
          <note>
            Ambulansverksamheten i Västerbottens inland
          </note>
          <note type="speaker">
            Anf. 117 ANDERS SELLSTRÖM (KD):
          </note>
          <u>
            <seg>
              Herr talman! Jag vill ställa en fråga till Socialminister Göran
              Hägglund.
            </seg>
          </u>
          <u>
            <seg>
              En väl fungerande sjukvård för alla, och tillgång till densamma,
              är en av hörnpelarna i den svenska välfärden. I de delar av vårt
              land där avstånden är långa till närmaste sjukhus utgör en väl
              fungerande ambulansverksamhet balansen mellan avstånd och tillgång
              till sjukhus. Om denna trygghetspelare börjar vackla riskerar
              den inte bara liv och hälsa hos enskilda medborgare utan bidrar
              även till avfolkning av vissa landsdelar. Tillgången till ambulans
              inom rimlig tid är en viktig faktor för inte minst barnfamiljers
              val av bostadsort.
            </seg>
          </u>
          <u>
            <seg>
              De styrande i Västerbottens landsting, Socialdemokraterna och
              Miljöpartiet, har genom att dra in ambulansverksamheten i Åsele
              attackerat denna trygghetspelare för inlandsborna. Vad är socialminister
              Göran Hägglunds syn på avvecklingen av ambulansverksamheten i
              Västerbottens inland?
            </seg>
          </u>
          <note type="speaker">
            Anf. 118 Socialminister GÖRAN HÄGGLUND (KD):
          </note>
          <u>
            <seg>
              Herr talman! Tack för frågan! Vi har den arbetsfördelningen att
              det är landstingen som bedriver hälso- och sjukvård och som ansvarar
              för den gentemot sina medborgare. I hälso- och sjukvården räknas
              förstås också transporterna in.
            </seg>
          </u>
          <u>
            <seg>
              Regeringens roll i detta sammanhang är i allra högsta grad begränsad,
              men det finns en del viktiga uppgifter, dels när det gäller grundläggande
              lagstiftning, dels när det gäller riktlinjer, förordningar, tillsyn
              och så vidare som ligger på olika myndigheter. Tillsynen är förstås
              det viktiga i detta fall. Denna tillsyn har hittills legat på
              Socialstyrelsen, och jag vet att de har prövat just ambulanstrafiken
              i delar av Västerbotten.
            </seg>
          </u>
          <u>
            <seg>
              Nu är det en ny myndighet, Inspektionen för vård och omsorg,
              som tittar på detta. De fortsätter att följa upp denna granskning
              för att säkerställa att medborgare, oavsett var vi bor i landet,
              självklart också i Västerbotten, ska kunna ha en så patientsäker
              och trygg tillvaro som möjligt.
            </seg>
          </u>
          <note type="speaker">
            Anf. 119 ANDERS SELLSTRÖM (KD):
          </note>
          <u>
            <seg>
              Herr talman! Tack för svaret, Göran Hägglund! Som du vet kommer
              det i landstingssammanhang att vara en historisk folkomröstning
              omkring dessa frågor i Västerbotten i september, och det är utifrån
              den frustration inlandsborna känner över avvecklingen av ambulansverksamheten
              i inlandet.
            </seg>
          </u>
          <u>
            <seg>
              Ser socialminister Hägglund risker för att fler landsting i Norrland
              följer Västerbottens landstings ambulansavvecklingsstrategi?
            </seg>
          </u>
          <note type="speaker">
            Anf. 120 Socialminister GÖRAN HÄGGLUND (KD):
          </note>
          <u>
            <seg>
              Herr talman! Så kan hälso- och sjukvård förstås inte bedrivas,
              utan den ska bedrivas på ett sådant sätt att den möter behoven
              hos våra medborgare. Det gäller självklart i Västerbotten, i Jämtland,
              i Norrbotten, i Västernorrland och så vidare. I detta fall har
              vår myndighet, den nya inspektionen, en skyldighet att följa dessa
              saker och att i den mån det upptäcks sådant som är hot mot patientsäkerheten
              slå ned på det och naturligtvis föra en dialog med vårdgivarna
              i det aktuella landstinget.
            </seg>
          </u>
          <u>
            <seg>
              I grunden är det tydligt att vi i Sverige har vård på lika villkor,
              och det gäller oavsett var vi bor. Landstingen har en skyldighet
              att se till att man lever upp till just detta också för människor
              som bor i denna del av vårt land.
            </seg>
          </u>
          <u>
            <seg>
              Arbetet för jämställdhet i EU
            </seg>
          </u>
          <note type="speaker">
            Anf. 121 JONAS GUNNARSSON (S):
          </note>
          <u>
            <seg>
              Herr talman! Jämlikhet och jämställdhet är centrala begrepp i
              den svenska politiska debatten. Vi slår oss ofta för bröstet särskilt
              i internationella sammanhang och talar om att vi i Sverige minsann
              har kommit långt vad gäller jämställdheten mellan kvinnor och
              män och kommit långt i synen på hbt-personers rätt till skydd
              och rätt att slippa diskriminering. Historiskt har Sverige varit
              pådrivande i internationella organisationer som EU för att stärka
              kvinnors och hbt-personers rättigheter.
            </seg>
          </u>
          <u>
            <seg>
              Jag börjar dock bli lite orolig över utvecklingen och vill därför
              fråga statsrådet Hägglund hur regeringen vill arbeta för att göra
              EU till ett skarpare verktyg i kampen för lika rättigheter.
            </seg>
          </u>
          <note type="speaker">
            Anf. 122 Socialminister GÖRAN HÄGGLUND (KD):
          </note>
          <u>
            <seg>
              Herr talman! Det här är en fråga som ingalunda ligger hos ett
              enda statsråd utan ligger inom många olika ministerråd och självklart
              också i EU-parlamentet. Vårt arbetssätt handlar om, oavsett vilket
              område vi pratar om så långt nu EU kan fungera i detta sammanhang,
              att säkerställa att människor oavsett allt behandlas på ett likvärdigt
              sätt. Det gäller vare sig det handlar om samarbete på justitieområdet,
              hälsoområdet, landsbygdsområdet eller vad det nu kan vara inom
              EU. Utgångspunkten är och ska alltid vara att alla människor ska
              behandlas på ett likvärdigt sätt oavsett allt.
            </seg>
          </u>
          <note type="speaker">
            Anf. 123 JONAS GUNNARSSON (S):
          </note>
          <u>
            <seg>
              Herr talman! I går röstade vi om utrikesutskottets betänkande
              nr 10, Berättelse om verksamheten i Europeiska unionen 2012 .
              Då röstade regeringspartierna tillsammans med Sverigedemokraterna
              ned en rödgrön reservation som syftade till att regeringen ska
              vara drivande i frågan om att stärka samkönade pars rätt till
              fri rörlighet genom att deras civilstånd erkänns i hela unionen
              liksom att regeringen i EU ska driva frågan om jämn fördelning
              av makt och inflytande mellan kvinnor och män.
            </seg>
          </u>
          <u>
            <seg>
              Häromdagen kom nedslående siffror som visar att kvinnors representation
              i börsbolagens styrelser för andra året i rad minskar. Samma dag
              kunde vi läsa rapporter om det största nederlaget på länge i den
              europeiska kampen för hbt-personers rättigheter när den ryska
              statsduman enhälligt röstade igenom propagandalagar direkt riktade
              mot hbt-personer.
            </seg>
          </u>
          <u>
            <seg>
              Jag måste fråga om statsrådet och regeringen delar Sverigedemokraternas
              och allianspartiernas hållning i riksdagen att det inte är viktigt
              att Sverige driver frågor om jämställdhet och jämlikhet i EU.
            </seg>
          </u>
          <note type="speaker">
            Anf. 124 Socialminister GÖRAN HÄGGLUND (KD):
          </note>
          <u>
            <seg>
              Herr talman! Tillåt mig uttrycka uppfattningen att frågan möjligen
              var något tendentiöst ställd. Det är nog inte så att det finns
              en skillnad när det gäller synen på vad som är viktigt. Men jag
              tror att det är väldigt viktigt att vi i parlamentet hela tiden
              tänker efter: Vad vill vi att EU ska ägna sig åt? EU kan inte
              ägna sig åt allt; då finns det ingen anledning att vi sitter här,
              för då kan EU sköta allting.
            </seg>
          </u>
          <u>
            <seg>
              Vi vill att uppgifter som vi genom överenskommelser delegerar
              till EU-parlamentet ska skötas där, och det ska skötas bra. Lämnar
              vi allting till EU kommer det naturligtvis inte att kunna skötas
              bra. Dessutom avhänder vi oss möjligheten att säkerställa möjligheter
              för det svenska parlamentet att bestämma om det som vi tycker
              är viktigt för vår del, att vi ska kunna bestämma det själva.
            </seg>
          </u>
          <u>
            <seg>
              Skulle vi till exempel resonera om äktenskapsfrågor i EU-sammanhang
              är det möjligt att Jonas Gunnarsson skulle bli en väldigt olycklig
              person om det beslutades med majoritetsbeslut inom EU. En del
              frågor är det bättre att vi hanterar i Sverige och i varje enskilt
              land för sig.
            </seg>
          </u>
          <u>
            <seg>
              Patientsäkerheten i semestertider
            </seg>
          </u>
          <note type="speaker">
            Anf. 125 AGNETA LUTTROPP (MP):
          </note>
          <u>
            <seg>
              Herr talman! Min fråga går till socialministern.
            </seg>
          </u>
          <u>
            <seg>
              Nu är det semester och sommar, och även sjuksköterskor har semester.
              Det innebär att det blir ont om sjuksköterskor på de allra flesta
              sjukhus, och i och med det blir det också ont om vårdplatser.
              Vårdförbundet säger att det här blir den värsta sommaren någonsin,
              och då har tidigare somrar inte varit så lätthanterade.
            </seg>
          </u>
          <u>
            <seg>
              Då är min fråga: Ser ministern någon farhåga vad gäller patientsäkerheten,
              och kommer ministern i så fall att göra någonting åt det?
            </seg>
          </u>
          <note type="speaker">
            Anf. 126 Socialminister GÖRAN HÄGGLUND (KD):
          </note>
          <u>
            <seg>
              Herr talman! Jag påminner om den grundläggande arbetsfördelningen
              igen, att det är landstingen som bedriver hälso- och sjukvård
              och vi som har ansvar bland annat när det gäller tillsyn. Det
              är upp till de enskilda arbetsgivarna, till exempel landstinget
              i Örebro län, att säkerställa att man har en tillfredsställande
              personalsituation.
            </seg>
          </u>
          <u>
            <seg>
              Jag känner naturligtvis till de bekymmer som finns, eftersom
              sjuksköterskorna precis som alla andra yrkesgrupper har rätt till
              en sammanhållen sommarledighet. Det är inte ett dugg konstigt.
            </seg>
          </u>
          <u>
            <seg>
              Vi vet att landstingen med olika medel, lock och pock, försöker
              få medarbetare att skjuta på semester och ibland erbjuder ganska
              goda villkor för att göra någon vecka extra under juli, som är
              den tuffaste månaden. Vi vet också att verksamheterna går ned
              lite i intensitet genom att en del elektiv, planerad, verksamhet
              inte utförs under sommaren, vilket i och för sig är lite tråkigt
              för dem som får vänta. Men man får anpassa sig till personalsituationen
              och ledigheten.
            </seg>
          </u>
          <note type="speaker">
            Anf. 127 AGNETA LUTTROPP (MP):
          </note>
          <u>
            <seg>
              Herr talman! Tack så mycket för svaret!
            </seg>
          </u>
          <u>
            <seg>
              Förra sommaren var det också ett väldigt problem, och en del
              yrkesgrupper var mer frånvarande än andra, bland annat specialistsjuksköterskor
              och barnmorskor. Detta är mer eller mindre ett nationellt problem,
              för det drabbar inte udda landsting. Enligt Vårdförbundet drabbar
              det 21 landsting, och det är en väldigt stor del av Sverige. Då
              är det ett nationellt problem, som kanske också kräver en nationell
              lösning.
            </seg>
          </u>
          <note type="speaker">
            Anf. 128 Socialminister GÖRAN HÄGGLUND (KD):
          </note>
          <u>
            <seg>
              Herr talman! I vilken mening är ett problem nationellt? Är det
              i den meningen att det förekommer nästan överallt? Ja. Men är
              det ett nationellt ansvar? Nej.
            </seg>
          </u>
          <u>
            <seg>
              Detta är uppgifter för de ordinarie arbetsgivarna. Det kan inte
              vara regeringens sak att lösa problem under den kritiska tiden
              medan landstingen har ansvar under normala tider. Men vi för självklart
              en dialog med landstingen om detta.
            </seg>
          </u>
          <u>
            <seg>
              I går såg jag att företrädare för Sveriges Kommuner och Landsting
              gjorde bedömningen att patientsäkerheten inte äventyras till följd
              av detta. Men det är naturligtvis otroligt viktigt att landstingen
              går igenom situationen i god tid.
            </seg>
          </u>
          <u>
            <seg>
              Sommaren kommer i regel inte som en överraskning. Ofta är den
              kortare än vad man föreställer sig när den kommer. Det gäller
              att man planerar inför den i god tid och för en personalsituation
              som vi vet kommer att vara påfrestande. Det går inte att hastigt
              lösa den, utan god planering är A och O för lösningen.
            </seg>
          </u>
          <u>
            <seg>
              Ungdomsarbetslösheten
            </seg>
          </u>
          <note type="speaker">
            Anf. 129 JENNY PETERSSON (M):
          </note>
          <u>
            <seg>
              Herr talman! Min fråga går till arbetsmarknadsminister Hillevi
              Engström.
            </seg>
          </u>
          <u>
            <seg>
              Den senaste tiden har det kommit rapporter och statistik om ungdomsarbetslösheten.
              Den är i och för sig inte ett nytt fenomen men ett samhällsproblem
              som kräver resurser och insatser.
            </seg>
          </u>
          <u>
            <seg>
              Ungdomsarbetslösheten ser olika ut. Det finns många unga som
              är arbetslösa en kort tid. Det finns de som har en lång väg till
              arbete, främst unga som varken jobbar eller studerar. Det finns
              de som saknar fullständiga gymnasiebetyg och så vidare.
            </seg>
          </u>
          <u>
            <seg>
              Vad gör regeringen för den grupp som varken jobbar eller studerar,
              som står väldigt långt ifrån arbetsmarknaden?
            </seg>
          </u>
          <note type="speaker">
            Anf. 130 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Jag tackar för frågan. I Sverige har vi 1,2 miljoner
              ungdomar i åldrarna 1524 år. Det är viktigt att veta att det går
              bra för de allra flesta ungdomar. Nio av tio av dem är i arbete
              eller studier.
            </seg>
          </u>
          <u>
            <seg>
              Regeringen riktar sina främsta åtgärder mot dem som står längst
              ifrån arbetsmarknaden, det vill säga de ungdomar som inte har
              klarat av vare sig grundskolan eller gymnasiet. Där är det viktigt
              med utbildningsinsatser.
            </seg>
          </u>
          <u>
            <seg>
              Vi försöker motivera ungdomarna, bland annat genom en satsning
              på folkhögskolan, att gå tillbaka till skolan. De lyckas ganska
              väl inom folkhögskolan. Många väljer att gå tillbaka till studier
              eller arbete. En del ungdomar har också möjlighet att få ett förstärkt
              studiebidrag på 6 500 kronor per månad för att slutföra sina studier.
            </seg>
          </u>
          <u>
            <seg>
              Det är några exempel från vår verktygslåda, som jag vågar säga
              är ganska diger.
            </seg>
          </u>
          <note type="speaker">
            Anf. 131 JENNY PETERSSON (M):
          </note>
          <u>
            <seg>
              Herr talman! Jag tackar arbetsmarknadsministern för svaret.
            </seg>
          </u>
          <u>
            <seg>
              Vi har kunnat följa ungdomar runt om i Sverige som har sprungit
              ut från gymnasieskolor vidare ut i vuxenlivet. Vissa kommer att
              påbörja studier medan andra kommer att söka sig till arbetsmarknaden.
              Här krävs det fler vägar in på arbetsmarknaden, inte färre och
              svårare vägar.
            </seg>
          </u>
          <u>
            <seg>
              En utmaning är kopplingen, för att knyta an till tidigare fråga,
              mellan skola och arbetsmarknad. Jag vet att frågan har hamnat
              hos olika företrädare i regeringen, men hur arbetar just regeringen
              och arbetsmarknadsministern med kopplingen mellan skola och arbetsliv?
            </seg>
          </u>
          <note type="speaker">
            Anf. 132 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Vi har haft ett arbete i gång sedan hösten 2011
              som vi hoppas kunna återkomma med i höstens budget. Det handlar
              om en svensk modell av lärlingssystem liknande det som till exempel
              finns i Tyskland. Ungdomarna får utbildning när de blir anställda
              på företagen. Det bygger på att vi ger företagen ett ekonomiskt
              stöd för att utbilda ungdomar, ett handledarstöd. Vi tar bort
              hela arbetsgivaravgiften, så att det blir billigare för arbetsgivarna
              att anställa ungdomarna. Parterna har också ett inflytande genom
              att de tecknar introduktionsavtal. Detta är en viktig modell.
              Vi kommer också att ta ned kostnaderna för att vara med i a-kassan,
              eftersom vi tycker att a-kassan är en viktig del i arbetsmarknadspolitiken.
            </seg>
          </u>
          <u>
            <seg>
              Vi fortsätter att arbeta vidare med flera olika saker, men det
              som till syvende och sist är allra mest angeläget är att vi kan
              göra det billigare att anställa ungdomar. Där är jag oroad över
              att det finns förslag om att höja kostnaderna för ungdomars arbete
              med så mycket som nästan 15 miljarder. Jag är rädd att det kommer
              att försvåra ungdomarnas möjligheter ännu mer på arbetsmarknaden.
            </seg>
          </u>
          <u>
            <seg>
              Uppsalas äldreomsorg
            </seg>
          </u>
          <note type="speaker">
            Anf. 133 LENA HALLENGREN (S):
          </note>
          <u>
            <seg>
              Herr talman! Jag vet inte vad socialministern tänker och känner
              när han tar del av villkoren i Uppsalas äldreomsorg. Jag tänker
              då på de villkor som personalen får arbeta under men också på
              den äldreomsorg som torde bli resultatet för de äldre som har
              bedömts ha rätt till omsorg, en mer eller mindre vårdliknande
              sådan.
            </seg>
          </u>
          <u>
            <seg>
              Det är djupt oroande att se hur äldre blir någonting som ska
              hanteras fort och effektivt. Framför allt förfäras jag över att
              politiken saknar kontroll alternativt är medveten om hur verksamheten
              är organiserad men inte ingriper. Det bekymrar mig väldigt mycket,
              och det bekymrar mig att regeringens ständiga svar när vi diskuterar
              äldreomsorg handlar om valfrihetsmodellen, att de äldre ska välja
              bort de dåliga alternativen. Enligt mig leder det inte till bättre
              kvalitet.
            </seg>
          </u>
          <u>
            <seg>
              Jag är mycket nyfiken och intresserad av hur Göran Hägglund och
              kanske hela regeringen vad vet jag ser på den äldreomsorgsstruktur
              som vi ser i Uppsala.
            </seg>
          </u>
          <note type="speaker">
            Anf. 134 Socialminister GÖRAN HÄGGLUND (KD):
          </note>
          <u>
            <seg>
              Herr talman! Jag vet inte hur många inslag det har varit, men
              jag har åtminstone sett något i Aktuellt som har beskrivit en
              situation där personalen har scheman som innebär att de skulle
              ha varit framme innan de avslutade tidigare insats. Transporttider
              räknades inte in över huvud taget. Den situationen är, om den
              är rätt speglad, naturligtvis helt och hållet oacceptabel. Det
              duger inte. Så kan man inte ha det.
            </seg>
          </u>
          <u>
            <seg>
              Det är illa för personalen, som jag verkligen lider med, och
              det är naturligtvis, som Lena Hallengren säger, helt oacceptabelt
              för den äldre som i en prövning har bedömts ha rätt till en viss
              tid för omsorg men inte får den tiden tillgodosedd. Det duger
              inte. Så kan vi inte ha det.
            </seg>
          </u>
          <u>
            <seg>
              Jag har förstått att politikerna och ledningen i Uppsala har
              tagit tag i den här frågan med kraft för att ställa saker och
              ting till rätta. I det är fallet var det, såvitt jag förstår,
              personal som slog larm och berättade hur situationen var. Det
              är viktigt, så att det når politiska beslutsfattare och naturligtvis
              en större allmänhet i Uppsala.
            </seg>
          </u>
          <note type="speaker">
            Anf. 135 LENA HALLENGREN (S):
          </note>
          <u>
            <seg>
              Herr talman! Det gläder mig att höra att också socialministern
              upprörs över den här situationen. Men de ständiga svaren handlar
              om valfrihetsmodeller. De äldre ska välja bort de dåliga alternativen
              så att bara de bra alternativen blir kvar. Det är lätt att göra
              vissa kopplingar till friskolor och liknande för att konstatera
              att det förmodligen inte är en särskilt väl fungerande modell.
            </seg>
          </u>
          <u>
            <seg>
              Frågan är hur vi ska garantera kvaliteten. Är det de äldre som
              ska välja bort de dåliga alternativen? Är det politiker som ska
              göra bättre upphandlingar? Eller är det myndigheterna som inte
              klarar av tillsynen?
            </seg>
          </u>
          <u>
            <seg>
              Socialministern skulle kunna tala med Annelie Nordström, Kommunals
              ordförande, och få veta att det som vi har sett i Uppsala absolut
              inte är det enda exemplet. Det handlar inte om att ha för kort
              tid på sig, utan det handlar om att man har tidsatt exakt hur
              lång tid som ska ägnas åt varje enskild individ. Det är tyvärr
              inte helt unikt för Uppsala.
            </seg>
          </u>
          <u>
            <seg>
              Frågan är: Hur ska regeringen hjälpa kommunen att vända den här
              trenden? Är det mer av valfrihetsmodeller som ska lösa detta?
            </seg>
          </u>
          <note type="speaker">
            Anf. 136 Socialminister GÖRAN HÄGGLUND (KD):
          </note>
          <u>
            <seg>
              Herr talman! Jag tror att man gör en orättvis bedömning av regeringens
              insatser för att förstärka och förbättra omsorgen om våra äldre.
              Det görs en mängd olika insatser för att förbättra vården och
              omsorgen av äldre personer vilken vi vet är behäftad med en hel
              del brister och som vi arbetar metodiskt tillsammans med kommuner
              och landsting för att komma till rätta med dem.
            </seg>
          </u>
          <u>
            <seg>
              Det löser inte det problem som vi nu diskuterar, utan den frågan
              måste hanteras i särskild ordning för att de äldre i Uppsala ska
              få den omsorg som de är berättigade till. Långsiktigt ska vi också
              kunna ha personal som trivs och tycker att de har ett givande
              arbete och en möjlighet att ge allt det som de har kapacitet för
              att göra. Personer som har ett arbete av den karaktär som beskrevs
              kommer inte att bli långvariga i verksamheten. Finns det alternativ
              så sticker man. Så kan vi inte ha det.
            </seg>
          </u>
          <u>
            <seg>
              Vi vet att det kommer att vara väldigt stora rekryteringsbehov.
              Det måste vara attraktiva arbetsplatser för de anställda för att
              det ska bli bra verksamhet för de äldre som man tar hand om.
            </seg>
          </u>
          <note>
            Bindande anställningsavtal vid arbetskraftsinvandring
          </note>
          <note type="speaker">
            Anf. 137 EVA-LENA JANSSON (S):
          </note>
          <u>
            <seg>
              Herr talman! Jag vill ställa en fråga till migrationsminister
              Tobias Billström.
            </seg>
          </u>
          <u>
            <seg>
              Under förmiddagen har vi diskuterat två EU-direktiv med tydlig
              koppling till arbetskraftsinvandring. Vi har i betänkandet föreslagit
              ett bindande anställningsavtal i direktiven, vilket den borgerliga
              majoriteten i riksdagen har motsatt sig.
            </seg>
          </u>
          <u>
            <seg>
              I en av Tobias Billströms sista repliker fick vi ett delvis nytt
              svar på frågan varför man inte vill ha bindande anställningsavtal,
              vilket förvånade mig. Tobias Billström sade att det skulle innebära
              en ingripande förändring. Jag är lite nyfiken på vad Tobias Billström
              menar med begreppet ingripande förändring.
            </seg>
          </u>
          <u>
            <seg>
              Jag skulle vilja ha ett förtydligande från migrationsministern
              på den punkten.
            </seg>
          </u>
          <note type="speaker">
            Anf. 138 Statsrådet TOBIAS BILLSTRÖM (M):
          </note>
          <u>
            <seg>
              Herr talman! Jag tackar för frågan. Det här är ett viktigt och
              angeläget ämne.
            </seg>
          </u>
          <u>
            <seg>
              I Sverige förfogar arbetstagare och arbetsgivare över sitt eget
              avtal. De är fria att när som helst förhandla om anställningsvillkoren
              inom ramen för den svenska arbetsmarknadsmodellen, som vi ju alla
              värnar om. Mot den bakgrunden ställde och ställer jag mig frågande
              till hur ett anställningsavtal, till skillnad från ett anställningserbjudande,
              i ett ärende om arbetstillstånd skulle kunna skydda en arbetstagare
              från oseriösa arbetsgivare.
            </seg>
          </u>
          <u>
            <seg>
              Om Eva-Lena Jansson menar att tredjelandsmedborgare som kommer
              till Sverige ska ingå ett anställningsavtal som är bindande i
              den bemärkelsen att avtalet inte kan omförhandlas måste man fråga
              sig om det verkligen skulle vara rätt väg att gå.
            </seg>
          </u>
          <u>
            <seg>
              Det skulle innebära en stor förändring och ett ingripande i den
              svenska modellen. Jag anser att oseriösa arbetsgivare som missbrukar
              regelverket måste motverkas på annat sätt än på det viset.
            </seg>
          </u>
          <note type="speaker">
            Anf. 139 EVA-LENA JANSSON (S):
          </note>
          <u>
            <seg>
              Herr talman! Tyvärr vill inte migrationsministern lägga fram
              några förslag om andra ingripande effekter på arbetsgivaren.
            </seg>
          </u>
          <u>
            <seg>
              En av de frågor som både LO och TCO har varit tydliga med är
              just bindande anställningsavtal med en lägsta nivå där den anställda
              ska kunna vara skyddad. Det ska säkerställa att den har rätt ersättning.
              Den ska inte behöva komma hit till Sverige och uppleva att det
              sedan ska ifrågasättas vad den får för avtal.
            </seg>
          </u>
          <u>
            <seg>
              Det migrationsministern nu säger är att han är nöjd med att väldigt
              mycket makt ligger hos arbetsgivaren och väldigt lite inflytande
              ligger hos den enskilde. Därmed upprätthåller man ett maktförhållande
              som starkt försämrar för den enskilde.
            </seg>
          </u>
          <u>
            <seg>
              Jag förstår att migrationsministern är nöjd med den situationen.
              Men det är inte jag.
            </seg>
          </u>
          <note type="speaker">
            Anf. 140 Statsrådet TOBIAS BILLSTRÖM (M):
          </note>
          <u>
            <seg>
              Herr talman! Eva-Lena Jansson har nog följt debatten väldigt
              dåligt på sistone om hon tror att regeringen är nöjd med att vi
              upptäcker att det finns oseriösa arbetsgivare som försöker att
              utnyttja andra.
            </seg>
          </u>
          <u>
            <seg>
              Vi kommer inom kort att återkomma från regeringen tillsammans
              med Miljöpartiet som är vår samarbetspartner inom ramen för den
              migrationspolitiska överenskommelse vi har, och som ger regeringen
              majoritet i kammaren för migrationspolitiken med förslag som ger
              Migrationsverket nya verktyg att ta till när vi upptäcker att
              det finns oseriösa arbetsgivare som försöker utnyttja arbetstagare.
            </seg>
          </u>
          <u>
            <seg>
              Vi har hela tiden varit tydliga från regeringens sida med att
              anställningsvillkoren för arbetskraftsinvandrare ska motsvara
              dem som gäller för de arbetstagare som finns i landet.
            </seg>
          </u>
          <u>
            <seg>
              Det som Eva-Lena Jansson vill göra är att vidta åtgärder som
              skulle innebära ett mycket stort ingripande i den svenska modellen.
              Jag anser att man måste bekämpa missbruket av regelverket på ett
              annat sätt.
            </seg>
          </u>
          <u>
            <seg>
              Vi ska inte ha en utländsk modell mitt i den svenska modellen.
              Vi ska ha samma villkor för alla arbetstagare oavsett var de kommer
              ifrån, vad de har för ursprung och var de jobbar någonstans på
              den svenska arbetsmarknaden.
            </seg>
          </u>
          <note>
            Anställning av personer med funktionsnedsättning
          </note>
          <note type="speaker">
            Anf. 141 GUSTAV NILSSON (M):
          </note>
          <u>
            <seg>
              Herr talman! Min fråga går till statsrådet Peter Norman och handlar
              om de statliga bolagens möjligheter att ge arbete till personer
              med funktionsnedsättning.
            </seg>
          </u>
          <u>
            <seg>
              I dag är det de privata företagen som anställer flest personer
              med funktionsnedsättning. Den offentliga sektorn borde här kunna
              gå före. Kommuner, landsting, statliga myndigheter och statliga
              bolag kan bli bättre.
            </seg>
          </u>
          <u>
            <seg>
              Arbetsförmedlingen har fått uppdraget av regeringen att se till
              att statliga myndigheter utfärdar och genomför praktikprogram
              för personer med funktionsnedsättning som medför nedsatt arbetsförmåga.
              De statliga bolagen bör också kunna se över möjligheterna att
              anställa fler.
            </seg>
          </u>
          <u>
            <seg>
              Min fråga till statsrådet gäller vilka möjliga åtgärder han är
              beredd att vidta för att se till att statliga bolag anställer
              fler personer med funktionsnedsättning.
            </seg>
          </u>
          <note type="speaker">
            Anf. 142 Statsrådet PETER NORMAN (M):
          </note>
          <u>
            <seg>
              Herr talman! Mitt ansvarsområde handlar i första hand om de statliga
              företagen. Jag tänker tala om detta.
            </seg>
          </u>
          <u>
            <seg>
              Sedan ett år tillbaka har vi till bolagen förklarat att hållbarhet
              ska vara en vägledande princip i arbetet i de statliga företagen.
              Detta gör vi för att uttrycka vår egen värdering om vad som är
              viktigt. I hållbarhet ingår till exempel antidiskriminering, korruptionslagstiftning,
              miljö, etik, och så vidare.
            </seg>
          </u>
          <u>
            <seg>
              Det handlar också om att vi tror att detta är ett av de bästa
              sätten att göra de statliga företagen lönsamma på sikt och därmed
              ge skattebetalarna och svenska medborgare god utdelning för sina
              skattekronor.
            </seg>
          </u>
          <u>
            <seg>
              Olika företag kommer att agera olika vad gäller hållbarheten.
              Det finns ett stort antal företag som redan nu kommer att lägga
              in sådana kriterier som frågeställaren är ute efter om rörelsehindrades
              deltagande i företagens verksamheter. Jag kan återkomma under
              mitt nästa inlägg om vilka det handlar om.
            </seg>
          </u>
          <note type="speaker">
            Anf. 143 GUSTAV NILSSON (M):
          </note>
          <u>
            <seg>
              Herr talman! Tack för svaret, statsrådet! Det är viktigt att
              förändra attityder och se vad personer med funktionsnedsättning
              kan bidra med. Det handlar om att man ser möjligheten att varje
              individ får en chans att delta i arbetslivet utifrån sina förutsättningar
              och sin arbetsförmåga.
            </seg>
          </u>
          <u>
            <seg>
              Jag tror också att personer med funktionsnedsättning kan vara
              en resurs när vi talar om framtida arbetskraftsbehov. Den statliga
              verksamheten med myndigheter och statliga bolag kan säkert utgöra
              bra och viktiga arbetsgivare i sammanhanget och säkert göra mer.
            </seg>
          </u>
          <u>
            <seg>
              Jag tackar för svaret och ser fram emot att vi får fler anställda
              med funktionsnedsättning i statliga bolag så att de får chansen
              att delta.
            </seg>
          </u>
          <note type="speaker">
            Anf. 144 Statsrådet PETER NORMAN (M):
          </note>
          <u>
            <seg>
              Herr talman! Jag kan börja med att säga att jag delar frågeställarens
              syn att de statliga företagen inte går i bräschen i den här frågan.
              De skulle kunna göra mycket mer. Jag inser också att många privata
              företag gör mer. Det är illa att inte statliga företag ligger
              mer framme.
            </seg>
          </u>
          <u>
            <seg>
              Vi har ett statligt bolag som ägnar mycket tid åt detta. Det
              är Samhall. Det ligger inom bolagets verksamhetsområde att hjälpa
              inte bara rörelsehindrade utan också personer med andra problem
              på arbetsmarknaden.
            </seg>
          </u>
          <u>
            <seg>
              Det är en konflikt i någon mening i att bolagen ska vara självständiga
              och ha självständiga styrelser, och många av dem arbetar på en
              konkurrensutsatt marknad.
            </seg>
          </u>
          <u>
            <seg>
              I och med att vi nu har sagt att hållbarhet ska vara ett strategiskt
              inslag i bolaget, det vill säga att styrelserna ska hantera hållbarheten,
              vet jag att ett stort antal bolag redan i dag arbetar just med
              detta.
            </seg>
          </u>
          <u>
            <seg>
              De kommer att leverera sina förslag till hållbarhetsmål senast
              andra kvartalet 2014. Då är det upp till bevis för företagen,
              och vi kommer att följa upp detta mycket noggrant.
            </seg>
          </u>
          <note>
            Karriärtjänster i förskolan
          </note>
          <note type="speaker">
            Anf. 145 IBRAHIM BAYLAN (S):
          </note>
          <u>
            <seg>
              Herr talman! Min fråga riktar sig till statsrådet Maria Arnholm.
            </seg>
          </u>
          <u>
            <seg>
              Förra veckan behandlade riksdagen ett förslag om karriärtjänster
              i grund- och gymnasieskolan. Det är ett förslag som på många sätt
              är bra. Dock var vi från Socialdemokraterna kritiska till att
              inte förskolan ingick och förskollärarna fick samma möjligheter.
            </seg>
          </u>
          <u>
            <seg>
              Därför gladde det mig väldigt mycket när jag hörde förskoleministern
              säga att även hon delar den uppfattningen. Innebär detta att regeringen
              är beredd att backa från sitt tidigare motstånd och nu komma med
              ett förslag som gör att också förskollärarna får dessa möjligheter
              så att vi på det viset kan höja kvaliteten och få en ökad forskningsanknytning
              också i förskolan?
            </seg>
          </u>
          <note type="speaker">
            Anf. 146 Statsrådet MARIA ARNHOLM (FP):
          </note>
          <u>
            <seg>
              Herr talman! Tack för frågan!
            </seg>
          </u>
          <u>
            <seg>
              Regeringen backar inte, utan den går framåt. Först tog vi ett
              stort och betydelsefullt kliv med 880 miljoner om året för grundskollärare
              och gymnasielärare, och nu står vi inför nästa budgetomgång.
            </seg>
          </u>
          <u>
            <seg>
              Nu ska vi diskutera hur vi ska fortsätta att reformera skolan.
              Det är att ta ytterligare ett steg att se till att förskollärare
              ska få samma möjligheter att bli förste förskollärare och lektor.
            </seg>
          </u>
          <u>
            <seg>
              Det kommer jag och Folkpartiet att föra fram i våra budgetsamtal.
              Jag känner mig förhoppningsfull om att nästa steg framåt kommer
              att bli just detta.
            </seg>
          </u>
          <note type="speaker">
            Anf. 147 IBRAHIM BAYLAN (S):
          </note>
          <u>
            <seg>
              Herr talman! Tack så mycket, statsrådet! Det är inte riktigt
              låtit så från statsrådets departementschef Jan Björklund när han
              har argumenterat. Han har tidigare bara inbegripit grundskollärarna
              och gymnasielärarna. Det har varit en substantiell argumentation
              emot.
            </seg>
          </u>
          <u>
            <seg>
              Jag är den första att applådera om regeringen nu ändrar sin ståndpunkt.
              Jag kan också meddela att om regeringen kommer med ett sådant
              förslag som gör att karriärtjänsterna inbegriper fler kategorier
              i förskolan, grundskolan och gymnasieskolan kan vi säkerligen
              också komma överens.
            </seg>
          </u>
          <u>
            <seg>
              Det är ett bra steg. Vi kan gemensamt lämna ett besked att oavsett
              hur en regering ser ut efter nästa val gäller också dessa karriärtjänster.
              Den typen av långsiktighet och förutsägbarhet skulle vara väldigt
              bra för det svenska utbildningsväsendet.
            </seg>
          </u>
          <u>
            <seg>
              Jag skulle därför välkomna om regeringen nu ändrar sig och kommer
              med ett sådant förslag. Då är vi överens om helheten. Det skulle
              vara bra för hela vårt utbildningssystem.
            </seg>
          </u>
          <note type="speaker">
            Anf. 148 Statsrådet MARIA ARNHOLM (FP):
          </note>
          <u>
            <seg>
              Herr talman! I mina diskussioner med min departementschef har
              det aldrig funnits några substantiella invändningar mot idén,
              utan det är budgetmässiga restriktioner som gör att vi måste ta
              ett steg i taget.
            </seg>
          </u>
          <u>
            <seg>
              Det är också en ny reform som ser dagens ljus. Redan nu kan vi
              dock säga att den är på väg att bli en succé när vi ser vilket
              stort intresse kommunerna visar och vilka viktiga samtal och diskussioner
              det har satt i gång runt om i Skolsverige. Man har pekat på behovet
              av ett pedagogiskt inriktat ledarskap runt om i våra skolor och
              kommuner.
            </seg>
          </u>
          <u>
            <seg>
              Vi hoppas att kunna ta nästa steg redan så snabbt som nästa år.
              Det återstår att se. Jag hoppas att vi ska nå så långt redan i
              budgetpropositionen för 2014.
            </seg>
          </u>
          <note type="speaker">
            Anf. 149 TREDJE VICE TALMANNEN:
          </note>
          <u>
            <seg>
              Detta fick bli dagens sista fråga. Jag tackar statsråden för
              deras medverkan i dagens frågestund.
            </seg>
          </u>
          <note>
            13 § (forts. från 11 §) En mer samlad myndighetsstruktur inom
            folkhälsoområdet (forts. SoU27)
          </note>
          <note type="speaker">
            Anf. 150 EVA OLOFSSON (V):
          </note>
          <u>
            <seg>
              Herr talman! Då återupptar vi den debatt som handlade om att
              Folkhälsoinstitutet och Smittskyddsinstitutet ska slås samman
              till en ny myndighet, Folkhälsomyndigheten. Jag vill börja med
              att yrka bifall till reservationen. Det är en gemensam reservation
              från Vänsterpartiet, Socialdemokraterna och Miljöpartiet.
            </seg>
          </u>
          <u>
            <seg>
              Vi från Vänsterpartiet har inget att invända utan tror att det
              kan vara bra med den nya folkhälsomyndigheten. Vi tror att man
              kan utveckla och förbättra arbetet, jobba mer strategiskt och
              undvika en del dubbelarbete. Men det finns en del i propositionen
              som vi inte är lika förtjusta i, och det är därför vi har ställt
              oss bakom reservationen.
            </seg>
          </u>
          <u>
            <seg>
              Herr talman! Man kan konstatera att hälsoklyftorna i Sverige
              har ökat. Samtidigt har vi i OECD-rapporter sett att Sverige är
              det land där de ekonomiska klyftorna ökar snabbast just nu. Den
              ojämlika hälsan är en av de största orättvisorna. I den statistik
              som finns från Statistiska Centralbyrån ser man att skillnaden
              mellan kort- och långutbildade män är mer än fem år i återstående
              livslängd vid 30 års ålder, och skillnaden i medellivslängd för
              kvinnor mellan bästa och sämsta kommun i vårt land är sex år.
            </seg>
          </u>
          <u>
            <seg>
              En bra, jämlik och hälsofrämjande hälso- och sjukvård är viktig
              för hälsan. Men det är inte den som står för den allra största
              delen, för att vi ska ha en bra folkhälsa. Nej, då handlar det
              om en utbildning som når alla och kompenserar för de olika möjligheter
              som barn och ungdomar har här i livet. Det handlar om en trygg
              uppväxt för alla barn, att vi har bra bostäder för alla och slipper
              trångboddhet och bostadsbrist. Det handlar om arbeten, så att
              människor kan försörja sig, men också om arbeten som har god arbetsmiljö,
              så att arbetsskador undviks.
            </seg>
          </u>
          <u>
            <seg>
              Det handlar om ekonomisk trygghet också vid arbetslöshet och
              sjukdom. Vi vet att vi långt ifrån har det i dag. Många människor
              känner stor oro inför vad som ska hända om man är sjuk eller arbetslös
              i dagens borgerligt styrda Sverige. Jämställdhet mellan kvinnor
              och män och delaktighet i vardagen och att känna sig som en del
              i samhället är också viktiga faktorer för en bra folkhälsa. Man
              kan kort och gott säga att ett jämlikt och jämställt samhälle
              ger bättre förutsättningar för god folkhälsa.
            </seg>
          </u>
          <u>
            <seg>
              Det finns tydliga politiska skillnader i folkhälsopolitiken gentemot
              oss i Vänsterpartiet. Men vi kunde tidigare i debatten, när Miljöpartiet
              och Socialdemokraterna var uppe, höra att det också ligger hos
              dem i förhållande till den borgerliga regeringens politik, som
              i alltför hög grad betonar levnadsvanor och livsstilsfrågor och
              där tyngdpunkten och ansvaret läggs på den enskilda individen,
              i stället för att man tar tag i de frågor som jag beskrev förut
              de strukturella samhällsfrågorna.
            </seg>
          </u>
          <u>
            <seg>
              Jag tyckte att det blev väldigt tydligt på det stora folkhälsoseminarium
              som Folkhälsoinstitutet hade för några månader sedan, där man
              pratade om hur folkhälsan hade utvecklats under de senaste tio
              åren.
            </seg>
          </u>
          <u>
            <seg>
              Den ansvariga ministern Göran Hägglund inledde. Man kan väl säga
              att han i alltför hög grad kopplade samman folkhälsa med sitt
              andra ansvar: hälso- och sjukvårdspolitiken. Det uppstod senare
              en diskussion om att vi kanske borde ha arbetsmarknadsministern,
              bostadsministern, utbildningsministern eller någon annan som inledde.
              De har ansvar för egentligen lika viktiga och ibland kanske viktigare
              områden för folkhälsan.
            </seg>
          </u>
          <u>
            <seg>
              Det intressanta och drivande i folkhälsoarbetet kan jag tycka
              händer trots regeringens politik. Gunvor G Ericson pratade en
              hel del om bland annat Malmö och Kommissionen för ett socialt
              hållbart Malmö, som jag tycker är något av det allra bästa som
              har hänt när det gäller folkhälsoarbetet. Där tillsatte man oberoende
              forskare och kunniga praktiker, som fick i uppdrag att utifrån
              samlad forskning och kunskap ge förslag för att minska hälsoklyftorna
              i Malmö, som har stora skillnader inbyggda i sin stad.
            </seg>
          </u>
          <u>
            <seg>
              Kommissionen har lagt fram ungefär 70 förslag. Några av dem handlar
              om hälso- och sjukvård. Men det handlar också om stadsplanering,
              bostäder, miljöfrågor, utbildning från förskolan och uppåt och
              lägsta skäliga levnadsnivå, alltså hur litet man kan klara sig
              på ekonomiskt. Ska man göra egna insatser när det gäller försörjningsstöd?
              Det handlar också om barns uppväxt, arbete och delaktighet.
            </seg>
          </u>
          <u>
            <seg>
              Mot den bakgrunden tycker jag att det är viktigt att det är de
              här tagen vi måste ta, om vi ska minska hälsoklyftorna. Vi behöver
              få en inriktning på folkhälsopolitiken som står för detta. Det
              är riksdagen som ska besluta om detta, så att de gamla uppdragen
              till Folkhälsoinstitutet inte försvinner och att regeringen inte
              själv kan bestämma inriktningen på folkhälsoarbetet. Vi måste
              få upp den frågan, debattera den och kunna påverka den i riksdagen.
            </seg>
          </u>
          <u>
            <seg>
              Det är också viktigt, som sades tidigare, att myndigheten får
              ett tydligt uppdrag att genomföra vad som sägs i Världshälsoorganisationens
              Closing the gap in a generation , att minska skillnaderna i samhället.
            </seg>
          </u>
          <u>
            <seg>
              Det är naturligtvis viktigt att man arbetar utifrån modern folkhälsoforskning.
              Eftersom folkhälsan omfattar alla politikområden måste också den
              nationella nivåns arbete samordnas och vara strategisk från alla
              politikområden, så att man har dialog och på olika sätt understöder
              det viktiga arbete som pågår lokalt och regionalt.
            </seg>
          </u>
          <note type="speaker">
            Anf. 151 HENRIK RIPA (M):
          </note>
          <u>
            <seg>
              Herr talman, ledamöter! Vi har här att diskutera SoU27, En mer
              samlad myndighetsstruktur inom folkhälsoområdet . Jag börjar med
              att yrka bifall till socialutskottets förslag.
            </seg>
          </u>
          <u>
            <seg>
              Jag konstaterar att det är oerhört positivt att vi har en stor
              enighet kring frågan om att bilda en ny myndighet. Det är en myndighet
              med några av de viktigaste frågor som vi har: smittskyddsfrågor
              och folkhälsofrågor.
            </seg>
          </u>
          <u>
            <seg>
              Det finns tre viktiga argument för att förändringen ska göras.
              Det är framför allt för att ge bättre förutsättningar för ett
              effektivt, kunskapsbaserat arbete, öka förutsättningarna för att
              angripa folkhälsofrågan samlat och integrerat och bättre kunna
              jobba med de här frågorna inom EU och på det internationella planet.
              Den enighet som vi har kommer med all säkerhet att gynna våra
              målsättningar inom det här området.
            </seg>
          </u>
          <u>
            <seg>
              Av propositionen framgår det tydligt att organisationsförändringen
              ska genomföras utan förändring av det ansvar som myndigheten har
              i dag, det vill säga att Folkhälsomyndigheten tar över den roll
              som Folkhälsoinstitutet har haft sedan ombildningen 2001 och ansvarar
              för den sektorsövergripande uppföljningen av utvecklingen av folkhälsans
              bestämningsfaktorer, utvärderar insatser inom folkhälsopolitikens
              målområden, är ett nationellt kunskapscentrum för metoder och
              strategier inom folkhälsoområdet och ansvarar för tillsyn inom
              alkohol-, narkotika- och tobaksområdet samt området hälsofarliga
              varor.
            </seg>
          </u>
          <u>
            <seg>
              Både den socialdemokratiska regeringen och alliansregeringen
              har som en uppgift för staten lyft fram uppföljning, utvärdering
              och kunskapsstöd inom folkhälsoområdet. Här finns alltså en stor
              samstämmighet.
            </seg>
          </u>
          <u>
            <seg>
              En fråga som har kommit upp är vem som ska ge uppdraget. Är det
              regeringen eller riksdagen? Inrättande av myndigheter och beslut
              om myndigheternas uppgifter tillhör normalt regeringens kompetensområde.
              Det framgår bland annat av Regeringskansliets arbete med organisations-
              och strukturförändringar inom staten som fastställdes 2003. Det
              är också regeringen som beslutar om en myndighetsuppgift, alltså
              en instruktion. Enligt regeringsformen styr regeringen riket.
            </seg>
          </u>
          <u>
            <seg>
              Att binda myndigheterna till riksdagen minskar förutsättningarna
              för att ha en flexibel förvaltning. Det är i allmänhet onödigt
              att tynga riksdagen med regeringens organisering av statsförvaltningen.
            </seg>
          </u>
          <u>
            <seg>
              I reservationen anför oppositionen att riksdagen bör besluta
              om ansvaret eftersom det strategiska folkhälsoarbetet tydligt
              innebär politiska prioriteringar. Naturligtvis är det riksdagen
              som ytterst bör ta ansvar för de politiska prioriteringarna. Det
              nationella övergripande folkhälsomålet är fastställt av riksdagen.
            </seg>
          </u>
          <u>
            <seg>
              Det råder därför ingen oenighet om att staten har en viktig roll
              när det gäller uppföljning, utvärdering och kunskapsstöd inom
              folkhälsoområdet. Men det bör vara regeringens och inte riksdagens
              ansvar att på bästa sätt organisera inom statsförvaltningen.
            </seg>
          </u>
          <u>
            <seg>
              Vi hoppas att den nya myndigheten ska komma fram till många bra
              resultat. Vi är många som väntar på rapporten om rökfria utemiljöer
              och så vidare. Vi ser med stor glädje fram emot att Sverige en
              dag kanske kan stoltsera med att vara rökfritt, till exempel 2025.
            </seg>
          </u>
          <note>
            Jag yrkar bifall till förslaget i socialutskottets betänkande.
          </note>
          <note type="speaker">
            Anf. 152 GUNNAR SANDBERG (S) replik:
          </note>
          <u>
            <seg>
              Herr talman! Som du sade, Henrik Ripa, är vi positiva till förslaget
              om en mer samlad myndighetsstruktur för folkhälsoområdet. Men
              jag vill också varna för alla dessa omorganisationer, inte minst
              av Folkhälsoinstitutet. Det kan vara en följd av att folkhälsan
              är allas ansvar men ingens uppgift. Folkhälsan kan vara svår att
              definiera så att alla inblandade har samma utgångspunkt när den
              ska diskuteras, och det är inte minst svårt att veta hur folkhälsoarbetet
              ska utföras i praktiken. Det pratas mycket men görs för lite inom
              de myndigheter som har ansvar för folkhälsan.
            </seg>
          </u>
          <u>
            <seg>
              En professor från Umeå påpekade under den senaste folkhälsokonferensen
              att folkhälsan ska vara kunskapsbaserad. Men kunskapen ska vara
              till för att stödja den praktiska verksamheten. Verksamheten ska
              inte stödja kunskapen. Fokus måste vara på befolkningens vardagspraktik,
              inte teori som andra pratar om med dem.
            </seg>
          </u>
          <u>
            <seg>
              Folkhälsan handlar om allt från individens egna val och vanor
              till strukturella faktorer som yttre miljöer och demokratiska
              rättigheter i samhället. Det finns många myndigheter som mer eller
              mindre arbetar med målområdena. Men Statens folkhälsoinstitut
              har ett övergripande ansvar för uppföljning och utvärdering.
            </seg>
          </u>
          <u>
            <seg>
              Politikerna är helt avgörande för att skapa förutsättningar för
              en god hälsa utifrån folkhälsomålen. Det är därför vi tidigare
              haft folkhälsoministrar som i många andra länder.
            </seg>
          </u>
          <u>
            <seg>
              Tidigare fanns också möten mellan regeringens ministrar för att
              se vilket ansvar var och en kan och bör ta för folkhälsofaktorer
              inom deras områden. Folkhälsan blir då allas ansvar, och det är
              svårare att göra folkhälsan till någons uppgift.
            </seg>
          </u>
          <u>
            <seg>
              Nu vill regeringen försämra riksdagens roll i folkhälsoarbetet.
              Regeringen ska inte behöva komma till riksdagen och presentera
              förslag om förändringar i myndighetens ansvar. Vi vet från det
              senaste utskottsmötet att det kan krävas lagändringar som det
              inte kan fattas beslut om av andra än riksdagen när det gäller
              att skapa samhälleliga förutsättningar för en god hälsa på lika
              villkor för hela befolkningen.
            </seg>
          </u>
          <u>
            <seg>
              Nu undrar jag, Henrik Ripa, hur detta ska bli praktiskt möjligt.
              Hur tänkte ni?
            </seg>
          </u>
          <note type="speaker">
            Anf. 153 HENRIK RIPA (M) replik:
          </note>
          <u>
            <seg>
              Herr talman! Det är en viktig synpunkt som du tar upp när det
              gäller omorganisationer. Jag har alltid haft uppfattningen att
              man ska göra omorganisationer med varsamhet och när de behövs
              eftersom de tar mycket kraft och mycket energi och riskerar att
              försämra verksamheten. Men ibland måste man göra dessa omorganisationer
              för att komma över de barriärer och de gränser som finns för att
              jobba bättre tillsammans. Här har man gjort en avvägning, och
              vi har kommit överens om att det här innebär en förbättring.
            </seg>
          </u>
          <u>
            <seg>
              När det gäller det arbete som ska utföras kan man alltid vara
              självkritisk och konstatera att det hade varit önskvärt om mer
              av de kunskaper som kommer fram från Folkhälsoinstitutet och de
              olika myndigheterna hade tagits till vara i arbetet. Men det största
              arbetet ligger faktiskt på kommuner och landsting som har en central
              roll när det gäller folkhälsoarbetet. Vi vet också att det görs
              mycket där, även om det varierar mycket runt om i landet.
            </seg>
          </u>
          <u>
            <seg>
              Jag ser därför inte på något sätt detta som en försämring av
              folkhälsoarbetet utan som ett mer effektivt sätt att arbeta. Sedan
              handlar det om att alla politiker är lyhörda för den forskning
              och de resultat som vi får från Folkhälsoinstitutet.
            </seg>
          </u>
          <note type="speaker">
            Anf. 154 GUNNAR SANDBERG (S) replik:
          </note>
          <u>
            <seg>
              Herr talman! Jag har en fråga till.
            </seg>
          </u>
          <u>
            <seg>
              Folkhälsan är inte densamma som individens hälsa utan hälsan
              för en grupp av människor. Vad är då avgörande för folkhälsan?
              Varför hade vi en medellivslängd på 40 år i mitten av 1700-talet
              och en medellivslängd på 80 år i dag? Den är alltså den dubbla.
              Vilka faktorer har varit viktiga för denna ökning? Är det levnadsvillkoren,
              levnadsvanorna eller hälso- och sjukvården? Jag vet att sjukvården
              har svarat för omkring 25 procent. Den helt avgörande faktorn
              är levnadsvillkoren. Det är också därför som de elva nationella
              folkhälsomålen främst berör detta.
            </seg>
          </u>
          <u>
            <seg>
              Fokuset i framtiden när det gäller folkhälsoarbetet måste läggas
              på en ökad jämlikhet mellan olika grupper och geografiska områden
              i Sverige. Ojämlikheten ökar i samhället i dag i och med ett mer
              individinriktat och mindre solidariskt samhälle. Sköt dig själv
              och tänk mindre på andra, verkar vara parollen. De grupper och
              geografiska områden som har de sämre levnadsvillkoren måste prioriteras
              i folkhälsoarbetet.
            </seg>
          </u>
          <u>
            <seg>
              Inkomstklyftorna måste minska. Det finns belägg för att samhällen
              med små inkomstskillnader fungerar bättre rent ekonomiskt, och
              framför allt är det mycket trevligare samhällen att leva i. Sverige
              är i dag det land där den relativa fattigdomen ökat mest de senaste
              decennierna enligt nya siffror från OECD. Sjuka, arbetslösa och
              förtidspensionärer har enligt SCB en sämre ekonomi i dag än de
              hade 2006. Från 2006 och framåt beror många av de ökade inkomstskillnaderna
              på jobbskatteavdraget.
            </seg>
          </u>
          <u>
            <seg>
              Den här frågan är mycket plågsam för regeringen Reinfeldt som
              aldrig har sagt att man vill skapa ett samhälle med större inkomstskillnader.
            </seg>
          </u>
          <u>
            <seg>
              Flera länder har inrättat en egen kommission enligt WHO:s rekommendation.
              De rekommenderar en bättre samordning av folkhälsopolitiken och
              ett arbete med att bryta utanförskapet i tidig ålder med mera.
              Socialdemokraterna vill inrätta en nationell Marmotkommission,
              men det säger regeringen nej till. Varför gör man det, Henrik
              Ripa?
            </seg>
          </u>
          <note type="speaker">
            Anf. 155 HENRIK RIPA (M) replik:
          </note>
          <u>
            <seg>
              Herr talman! I de rapporter som vi har fått konstateras det att
              ungefär 95 procent av det som föreslås i Marmotrapporten redan
              har genomförts. Det är alltså inte så att man inte har lyssnat
              på de synpunkter som har kommit fram där.
            </seg>
          </u>
          <u>
            <seg>
              Det är lite spännande att se hur man kan måla upp en världsbild
              som jag tror att de flesta inte känner igen sig i. Gunnar Sandberg
              talar här om hur skillnaderna ökar mellan dem som har det bäst
              och dem som har det sämst i samhället. Men det är på en skala
              där vi i princip ligger bäst till i hela världen. Vi kan vara
              stolta över att vi faktiskt har de minsta klyftorna. I Sverige
              är skillnaderna minst och Gini-koefficientvärdet i princip det
              bästa i världen.
            </seg>
          </u>
          <u>
            <seg>
              Det faktum att vårt land har klarat denna kris så bra har gjort
              att vi har ökat våra förutsättningar. Även om det har inneburit
              en ökad skillnad mellan dem som har det bäst och dem som har det
              sämst har i princip alla grupper fått det bättre.
            </seg>
          </u>
          <u>
            <seg>
              Jag kan se med helt andra ögon på det som har hänt, och jag är
              mycket stolt över hur vårt land har klarat denna kris. Sedan har
              det inneburit något ökade skillnader. Men de flesta människor
              här i Sverige har faktiskt fått det bättre. Det tycker jag är
              viktigare än om alla hade fått det sämre och skillnaderna hade
              varit mindre.
            </seg>
          </u>
          <u>
            <seg>
              Jag kan med stor stolthet konstatera att regeringen har hanterat
              dessa frågor på ett fantastiskt sätt och lett oss igenom denna
              tuffa kris.
            </seg>
          </u>
          <note type="speaker">
            Anf. 156 GUNVOR G ERICSON (MP) replik:
          </note>
          <u>
            <seg>
              Herr talman! Jag tar vid där föregående replikskifte slutade.
              Det är klart att man kan vara mycket nöjd med folkhälsan i Sverige.
              Men man kan också se att skillnaden i livslängd har fördubblats
              sedan 1986. På 14 år har skillnaden i livslängd mellan en lågutbildad
              och en högutbildad kvinna som är 30 år ökat från två år till fyra
              och ett halvt år. Det är en fördubbling. Det är en ganska stor
              skillnad. Även om man talar om Gini-koefficienten och om att alla
              har fått det bättre kan man inte blunda för det faktum att denna
              skillnad har ökat så mycket.
            </seg>
          </u>
          <u>
            <seg>
              I propositionen framgår det tydligt att regeringen vill ta ansvaret
              för dessa frågor. Sedan kan man tycka att det ur konstitutionell
              synpunkt är rimligt att regeringen tar ansvar för sina myndigheter.
              Men det uppdrag som man ger till myndigheter när det gäller folkhälsopolitiken
              borde ligga på riksdagen.
            </seg>
          </u>
          <u>
            <seg>
              I det betänkande vi har att ta ställning till i dag står det
              också att utskottsmajoriteten delar regeringens bedömning att
              det framöver är tillräckligt att myndighetens ansvar fastställs
              i myndighetens instruktion. Jag delar inte den uppfattningen.
              Jag vill höra om Henrik Ripa anser att till exempel kemikaliepolitiken
              ska ges en större plats i Folkhälsomyndighetens uppdrag.
            </seg>
          </u>
          <note type="speaker">
            Anf. 157 HENRIK RIPA (M) replik:
          </note>
          <u>
            <seg>
              Herr talman! Man kan alltid diskutera vilka delar myndigheten
              ska arbeta med, och det är klart att vi vet att kemikalier är
              en viktig del i hur vår livslängd förändras. Det handlar om vad
              som finns i det vi får i oss, oavsett om vi dricker, äter eller
              i allra värsta fall röker. Det är klart att det är viktigt att
              vi jobbar även med den frågan inom den här myndigheten.
            </seg>
          </u>
          <u>
            <seg>
              Jag kan dock inte säga att det ska vara riksdagen som avgör hur
              det dagliga arbetet ska skötas, utan jag tycker att det är rimligt
              att det ligger på regeringen och i de direktiv man styr myndigheten
              med.
            </seg>
          </u>
          <note type="speaker">
            Anf. 158 GUNVOR G ERICSON (MP) replik:
          </note>
          <u>
            <seg>
              Herr talman! Det är intressant att höra den distinktionen. Jag
              kan förstå att man har förändrat myndighetsstrukturen. Det kan
              man se väldigt tydligt. Sedan 2006 har det varit så att vi tyvärr
              har mindre självständiga myndigheter. Jag hade önskat att vi kunde
              vara tydligt överens om att vi skulle kunna ha en expertmyndighet
              som självständigt arbetar för att ge uppdrag utifrån de direktiv
              riksdagen har fastställt.
            </seg>
          </u>
          <u>
            <seg>
              I betänkandet finns det en skrivning som pekar på att det inte
              är den utveckling Henrik Ripa vill se, nämligen att man jobbar
              brett med folkhälsofrågorna. På s. 12 i betänkandet står det:
              En viktig uppgift för staten är därför att verka för en effektiv
              kunskapsstyrning, dvs. att utveckla, analysera, sammanställa och
              sprida kunskap om effektiva metoder för att stödja individer som
              vill förändra sina levnadsvanor och för att främja utvecklingen
              av hälsofrämjande och sjukdomsförebyggande miljöer.
            </seg>
          </u>
          <u>
            <seg>
              Det står dock ingenting om livsvillkor och huruvida man kan få
              i sig bisfenoler i till exempel matförpackningar, för att koppla
              det till kemikaliepolitiken. Det är inte så himla enkelt för en
              enskild individ att gå och läsa det finstilta på varenda burk
              för att se om den innehåller bisfenol eller inte. Det borde vara
              en fråga för staten att titta på livsvillkor. Vad vill Henrik
              Ripa göra när det gäller livsvillkoren? Det framgår inte av propositionen.
            </seg>
          </u>
          <note type="speaker">
            Anf. 159 HENRIK RIPA (M) replik:
          </note>
          <u>
            <seg>
              Herr talman! Jag kan bara konstatera att det inte finns någon
              skillnad i uppfattning i frågan om det ska vara självständiga
              myndigheter. Det tycker vi är oerhört viktigt, och det har vi
              en lång tradition av att ha. Där kan jag alltså inte känna att
              jag på något sätt har någon annan uppfattning än att det självklart
              ska stimuleras.
            </seg>
          </u>
          <u>
            <seg>
              När det gäller kunskapsstyrning vet vi att det är bra ju mer
              kunskap individen har för att kunna göra upplysta val. Det är
              klart att vi vill bli bättre på det, och jag kan förstå synpunkten
              att det inte kommer att bli enkelt att följa allt om man ska ha
              48 olika ämnen att hålla koll på och sätta på förpackningarna.
              I det kan det alltså vara rimligt att ha åtgärder som tydliggör
              för individen vad som är farligt. Det förhindrar självklart inte
              att giftiga kemikalier och andra saker ska ha gränsvärden och
              att det ska styras upp så att vi inte får i oss de giftiga ämnena.
            </seg>
          </u>
          <u>
            <seg>
              Jag ser inte att det finns något motsatsförhållande i det vi
              pratar om, alltså att individen får mer information och att vi
              har myndigheter som ser till att vi har säkra livsmedel så att
              vi inte får i oss de giftiga ämnen som finns genom att äta, dricka
              eller på annat sätt. Jag ser alltså inget motsatsförhållande där.
            </seg>
          </u>
          <note type="speaker">
            Anf. 160 RICKARD NORDIN (C) replik:
          </note>
          <u>
            <seg>
              Herr talman! Jag vill börja med att yrka bifall till utskottets
              förslag i betänkandet och avslag på reservationen.
            </seg>
          </u>
          <u>
            <seg>
              Inrättandet av myndigheter och beslut om myndigheternas uppgifter
              tillhör normalt regeringens kompetensområde. Det framgår bland
              annat, precis som Henrik Ripa sade, av de riktlinjer för organisations-
              och strukturförändringar inom staten som fastställdes 2003. Det
              är också regeringen som beslutar om en myndighets uppgifter.
            </seg>
          </u>
          <u>
            <seg>
              Här har regeringen i sin proposition gjort bedömningen att en
              ny folkhälsomyndighet ska bildas. Utskottets behandling visar
              också att det finns ett starkt och brett stöd för en sådan förändring.
              Regeringen kan därför med tillförsikt arbeta vidare med att på
              detta sätt skapa en mer samlad myndighetsstruktur på folkhälsoområdet.
              Det är precis det vi debatterar.
            </seg>
          </u>
          <u>
            <seg>
              Att binda myndigheter till riksdagen minskar förutsättningarna
              för en flexibel förvaltning. Det är i allmänhet onödigt att tynga
              riksdagen med regeringens organisering av statsförvaltningen.
              Av propositionen framgår också tydligt att organisationsförändringen
              ska genomföras utan förändringar av det ansvar myndigheterna i
              dag har. Folkhälsomyndigheten tar alltså över den roll Folkhälsoinstitutet
              har haft sedan ombildningen 2001.
            </seg>
          </u>
          <u>
            <seg>
              Det handlar om att ansvara för sektorsövergripande uppföljning
              av utvecklingen av folkhälsans bestämningsfaktorer, att utvärdera
              insatser inom folkhälsopolitikens målområden, att vara ett nationellt
              kunskapscenter för metoder och strategier inom folkhälsoområdet
              och att ansvara för tillsyn inom alkohol-, narkotika- och tobaksområdet
              samt området hälsofarliga varor. Det statliga ansvaret inom tillsynsområdet
              följer av den särskilda lagstiftningen kring alkohol, tobak med
              mera. Här har vi också uppföljning, utvärdering och kunskapsstöd
              inom folkhälsoområdet, vilket har lyfts fram som en uppgift för
              staten av både den socialdemokratiska regeringen och alliansregeringen.
            </seg>
          </u>
          <u>
            <seg>
              I reservationen anför oppositionen att riksdagen bör besluta
              om ansvar eftersom det strategiska folkhälsoarbetet tydligt innebär
              politiska prioriteringar. Naturligtvis är det riksdagen som ytterst
              bör ansvara för de politiska prioriteringarna. Det nationella
              övergripande folkhälsomålet är därför fastställt av riksdagen.
              Det råder ingen oenighet om att staten har en viktig roll när
              det gäller uppföljning, utvärdering och kunskapsstöd inom folkhälsoområdet.
              Det bör dock vara regeringens och inte riksdagens ansvar hur detta
              på bästa sätt ska organiseras inom själva statsförvaltningen.
            </seg>
          </u>
          <u>
            <seg>
              Som framgår av propositionen är avsikten med förändringen bland
              annat att ge bättre förutsättningar för ett mer effektivt, kunskapsbaserat
              arbete samt ökade förutsättningar att angripa folkhälsofrågorna
              samlat och integrerat. Det tycks finnas en stor enighet om att
              förändringen kommer att gynna en sådan målsättning.
            </seg>
          </u>
          <note type="speaker">
            Anf. 161 GUNVOR G ERICSON (MP) replik:
          </note>
          <u>
            <seg>
              Herr talman! Jag vill fråga Centerpartiets Rickard Nordin hur
              man ser på livsvillkor kontra levnadsvanor och livsstil. Jag tycker
              att det är viktigt att vi har en fristående expertmyndighet, men
              jag tycker också att det är beklagligt att det i betänkandet inte
              finns någonting om livsvillkor.
            </seg>
          </u>
          <u>
            <seg>
              Den nya myndighetens roll, när det gäller både smittskyddsfrågorna
              och folkhälsofrågorna, borde vara att se till sådana frågor som
              livskvalitet vad gäller livsvillkoren. Där är kemikaliepolitiken
              en stor del, men det handlar också om luftkvaliteten i våra städer
              och hur man med individers levnadsvanor ska kunna påverka till
              exempel bisfenol. Är det inte rimligare att man tar ett strukturellt
              ansvar för kemikaliepolitiken och även väver ihop det med folkhälsopolitiken?
            </seg>
          </u>
          <u>
            <seg>
              I det här betänkandet skriver ni enbart, vilket jag citerade
              förut, att man ska stödja individer som förändrar sina levnadsvanor.
              Anser Centerpartiet att staten har ett ansvar att underlätta för
              människor att slippa till exempel bisfenol?
            </seg>
          </u>
          <note type="speaker">
            Anf. 162 RICKARD NORDIN (C) replik:
          </note>
          <u>
            <seg>
              Herr talman! Självklart håller vi från Centerpartiet med om att
              det finns många poänger med att slippa onödiga kemikalier, exempelvis
              bisfenol. Jag tycker inte heller, precis som Henrik Ripa sade,
              att det finns ett motsatsförhållande här.
            </seg>
          </u>
          <u>
            <seg>
              Om man vill underlätta för individer att göra självständiga val
              krävs det ett visst mått av information, men det krävs också bestämmelser
              som gör att innehållsförteckningar och annat är på en sådan nivå
              att de är enkla att förstå. Det ska finnas möjlighet att göra
              medvetna val utifrån de saker som bör och inte bör vara i exempelvis
              mat, i det här fallet, eller för den delen i kvitton. Då handlar
              det om att man får ha en bredd på olika uppgifter, och det här
              är en sådan sak som jag misstänker att den nya myndigheten kommer
              att yttra sig om. Det välkomnar vi.
            </seg>
          </u>
          <note type="speaker">
            Anf. 163 GUNVOR G ERICSON (MP) replik:
          </note>
          <u>
            <seg>
              Herr talman! Jag hade önskat att ni i majoriteten hade kunnat
              skriva in det i betänkandet, om det nu är så att ni tycker det.
              I texten trycker ni enbart på att det handlar om individers levnadsvanor
              och inte om livsvillkor. Jag beklagar verkligen att man inte ser
              det så. Ett betänkande är ju ett slags förtext till det som sedan
              ska komma. Därför hade det varit viktigt att skriva om livsvillkor
              i betänkandet.
            </seg>
          </u>
          <u>
            <seg>
              Eftersom det inte kommer att vara riksdagen som fastställer instruktionen
              till myndigheten det är regeringen som gör det anser jag att det
              är viktigt att ni poängterar att det inte bara handlar om levnadsvanor
              utan även om livsvillkor.
            </seg>
          </u>
          <u>
            <seg>
              När det gäller sådana ämnen som uppenbarligen är farliga ur hälsosynpunkt
              räcker det inte med information till den enskilda individen, utan
              där måste Sverige kanske gå före och förbjuda. Frankrike har förbjudit
              bisfenol i livsmedelsförpackningar, och det borde egentligen Sverige
              också våga göra. Om man har en tydlig ambition i folkhälsopolitiken
              att den både ska handla om livsvillkor och levnadsvanor borde
              man våga ta steget att förbjuda.
            </seg>
          </u>
          <u>
            <seg>
              Delar Centerpartiet uppfattningen att vi även ska jobba med livsvillkor?
            </seg>
          </u>
          <note type="speaker">
            Anf. 164 RICKARD NORDIN (C) replik:
          </note>
          <u>
            <seg>
              Herr talman! Jag antar att det beror lite på hur man väljer att
              läsa det betänkande som vi har framför oss. Om man ska stödja
              individer att förändra sina levnadsvanor förutsätter det i vissa
              fall att man också kan förändra levnadsvillkoren. För mig finns
              där inget motsatsförhållande, vilket gör att jag kan läsa in detta.
            </seg>
          </u>
          <u>
            <seg>
              Lyckligtvis har vi en miljöminister från Centerpartiet som bland
              annat har uttryckt det som Gunvor G Ericson framhåller, det vill
              säga att bisfenol och andra kemikalier bör förbjudas i högre grad
              inom olika typer av användningsområden.
            </seg>
          </u>
          <note type="speaker">
            Anf. 165 MAGNUS SJÖDAHL (KD):
          </note>
          <u>
            <seg>
              Herr talman! Jag vill börja med att yrka bifall till utskottets
              förslag till beslut.
            </seg>
          </u>
          <u>
            <seg>
              Det som ligger på bordet nu gäller en sammanslagning av Folkhälsoinstitutet,
              Smittskyddsinstitutet samt vissa delar av Socialstyrelsens arbete.
              Det här är det tredje steget när det gäller hur staten inom sina
              myndigheter, med fokus på hälsofrämjande och förebyggande insatser,
              kan bidra till bättre hälsa samt minskad ohälsa och minskade framtida
              vårdbehov.
            </seg>
          </u>
          <u>
            <seg>
              Den här typen av frågor tilldrar sig kanske inte så stort engagemang
              och intresse hos allmänheten. En mer samlad myndighetsstruktur
              låter inte jättespännande. Det måste jag tillstå, men det är trots
              allt viktigt av flera skäl att vi har bra och fungerande ramar
              för hur våra myndigheter fungerar. En effektiv och god organisation
              som ytterst tjänar våra medborgare är knappast oviktigt.
            </seg>
          </u>
          <u>
            <seg>
              Herr talman! Det höjs ibland röster för att vi till och med skulle
              lägga ned den här typen av myndigheter för att spara pengar, men
              så enkelt är det inte. Ett syfte är ju att vi genom dessa myndigheters
              arbete ska kunna minska kostnader på längre sikt. Det finns mycket
              pengar att tjäna genom en god folkhälsa och genom att undvika
              sjukdomar. Och det gäller naturligtvis inte minst de vinster som
              finns i form av minskat mänskligt lidande. Många sjukdomar är
              livsstilsrelaterade och skulle kunna reduceras genom att individer
              gör förnuftigare val när det gäller kost, motion, alkohol och
              tobak.
            </seg>
          </u>
          <u>
            <seg>
              Enligt den folkhälsopolitiska rapporten från 2010 kostar denna
              typ av livsstilsrelaterad ohälsa 120 miljarder per år eller ungefär
              hälften av den samlade kostnaden för vården. Det är en närmast
              ofattbar summa. Jag vet inte hur många nollor det är 120 miljarder.
              Därför ser jag det som en mycket viktig uppgift att förebygga
              ohälsa genom god kunskap, och vi måste kommunicera detta på ett
              lämpligt sätt till medborgarna.
            </seg>
          </u>
          <u>
            <seg>
              Men det är inte alltid det blir helt lyckat. Det finns väl knappast
              någon kampanj som blivit mer häcklad och förlöjligad än den från
              Socialstyrelsen för ett antal år sedan om att vi skulle äta sex
              till åtta brödskivor om dagen. Den minns vi nog alla. Den kampanjen
              har fått symbolisera att allmänheten tycker att myndigheter inte
              i för hög grad ska lägga sig i den enskilda människans val. Dessutom
              tror jag att rådet var mycket tveksamt, åtminstone utifrån dagens
              kunskapsläge. När informationen får karaktären av pekpinne riskerar
              den att motverka sitt syfte. Såväl kunskap som god pedagogik är
              viktigt när ett budskap ska kommuniceras.
            </seg>
          </u>
          <u>
            <seg>
              Vård-, omsorgs- och välfärdssektorn har stor betydelse för folkhälsan,
              och det finns goda skäl att samla det arbetet i en myndighet.
              Jag hoppas att den här organisationsförändringen ska resultera
              i samordningsvinster och förbättrat kompetensutnyttjande och därigenom
              i ökad kvalitet och effektivitet. Den nya folkhälsomyndigheten,
              vilket också blir namnet, tar över de ansvarsområden som de nuvarande
              myndigheterna har i dag.
            </seg>
          </u>
          <u>
            <seg>
              Grundläggande för det folkhälsopolitiska arbetet är god kännedom
              om hälsotillståndet och hälsoutvecklingen hos befolkningen och
              om de faktorer i människors livsvillkor och levnadsvanor som har
              störst betydelse för att människor ska må bra. En viktig uppgift
              är att ge de enskilda de verktyg som behövs för att de ska kunna
              ta hand om sin egen hälsa. Den enskildes ansvar är till syvende
              och sist det som är avgörande. Oavsett vilka riktlinjer som utfärdas
              och vilka beslut vi politiker fattar här är det upp till den enskilde
              att fatta sitt eget beslut.
            </seg>
          </u>
          <u>
            <seg>
              Herr talman! Formellt beslutar inte riksdagen om att bilda denna
              myndighet utan endast om namnändringar i de lagar som berörs.
              Men man kan säga att riksdagen formellt godkänner de här förändringarna
              genom att besluta om namnändringarna.
            </seg>
          </u>
          <u>
            <seg>
              Regeringens bedömning är att det är tillräckligt att myndighetens
              ansvar fastställs i instruktionen. Det är det gängse sättet som
              myndigheter arbetar på. Myndigheter lyder vanligtvis under regeringen,
              och det är regeringens kompetensområde att besluta om myndigheters
              uppgifter.
            </seg>
          </u>
          <note type="speaker">
            Anf. 166 ISMAIL KAMIL (FP):
          </note>
          <u>
            <seg>
              Herr talman! Det föreslås att en ny myndighet bildas den 1 januari
              2014. Smittskyddsinstitutet och Folkhälsoinstitutet ska övergå
              till denna nya myndighet, Folkhälsomyndigheten. I och med det
              kommer de båda myndigheterna att avvecklas, men Folkhälsomyndigheten
              kommer att bedriva verksamhet i såväl Stockholm som Östersund.
            </seg>
          </u>
          <u>
            <seg>
              Denna sammanslagning skapar goda förutsättningar för att utföra
              ett bredare, effektivare och mer kunskapsbaserat arbete inom folkhälsoområdet.
              Ett utvecklat kunskapsstöd är ett viktigt redskap för våra kommuner
              och landsting.
            </seg>
          </u>
          <u>
            <seg>
              Folkhälsopolitik handlar om att ge mig som individ redskap för
              att jag ska kunna må bättre och påverka och främja min egen hälsa,
              men det handlar också om att skapa goda förutsättningar utifrån
              ett samhällsperspektiv.
            </seg>
          </u>
          <u>
            <seg>
              Vi vet att folkhälsoarbetet bedrivs och ska bedrivas på bredden.
              Det är många aktörer involverade från departement och myndigheter
              på nationell nivå till länsstyrelser, landsting och kommuner på
              regional och lokal nivå.
            </seg>
          </u>
          <u>
            <seg>
              Med denna sammanslagning skapas goda förutsättningar att få ett
              mer effektivt och kunskapsbaserat arbete inom folkhälsoområdet.
              Ett mer samlat och integrerat kunskapsstöd kommer att kunna utvecklas,
              vilket också kommer att få genomslag i praktiken hos ansvariga
              huvudmän. Sammanslagningen kommer att öka förutsättningarna för
              att angripa folkhälsofrågorna ur ett helhetsperspektiv. Sammanslagningen
              kommer på så sätt att vara ett kunskapsstöd, och det kommer att
              förstärkas och effektiviseras.
            </seg>
          </u>
          <u>
            <seg>
              Herr talman! Man kommer att få en samlad tillgång till epidemiologisk
              kompetens, vilket kommer att förstärka myndigheten som ett kunskapscentrum
              inom folkhälsan och förbättra möjligheterna till uppföljning av
              hälsoutveckling och utveckling av hälsans bestämningsfaktorer.
              Genom spridning och implementering av kunskaper och metoder kommer
              man på lokal, regional och nationell nivå att skapa goda förutsättningar
              för att bedriva ett effektivt och evidensbaserat folkhälsoarbete.
            </seg>
          </u>
          <u>
            <seg>
              För att ytterligare förstärka samverkan mellan olika aktörer
              har regeringen inrättat ett forum för nationell samverkan för
              främjande av hälsa. Ett första möte hölls i mars i år. Regeringen
              anser att en viktig uppgift för detta forum bör vara att pröva
              förutsättningarna för överenskommelser mellan staten, kommunerna
              och landstingen, näringslivet och det civila samhället.
            </seg>
          </u>
          <u>
            <seg>
              Det sektorsövergripande arbetet är oerhört viktigt, och det kan
              utvecklas mer. I Sverige ligger ansvaret för folkhälsa på tre
              nivåer. Vi lagstiftar i riksdagen, och våra myndigheter är kunskapsförmedlare
              som ger riktlinjer och utför tillsyn. På den regionala och lokala
              nivån, i våra kommuner och landsting, ska allt detta tillämpas.
              Det tvärsektoriella samarbetet i våra kommuner och landsting är
              oerhört viktigt, och därför behövs mer samarbete. Exempelvis kan
              man förebygga fallolyckor genom hembesök, sandning vintertid och
              bra utomhusbelysning. Skolans roll, elevhälsans arbete kring ANDT
              och fysiska aktiviteter är andra exempel.
            </seg>
          </u>
          <u>
            <seg>
              Med den nya folkhälsomyndigheten förutsätter vi att man även
              i fortsättningen med samlad kraft kommer att föra ut folkhälsostrategin
              till landsting och kommuner och till det civila samhället och
              att man då också för ut erfarenheterna från bland annat Malmö
              och andra framgångsrika kommuner.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Riksrevisionens rapport om statens insatser inom ambulansverksamheten
          </note>
          <note>
            Föredrogs
          </note>
          <note type="speaker">
            Anf. 167 LENA HALLENGREN (S):
          </note>
          <u>
            <seg>
              Herr talman! Vi ska debattera Riksrevisionens rapport om ambulansverksamheten.
              Själva diskussionen är lite märklig, för Socialdemokraterna skrev
              en motion som grundade sig på den skrivelse som regeringen lämnade
              med anledning av Riksrevisionens rapport.
            </seg>
          </u>
          <u>
            <seg>
              Riksrevisionen riktar ganska allvarlig kritik i den rapporten
              när det gäller ambulansverksamheten. Man säger att insatstiden
              för ambulanser har ökat, att ansvaret delas mellan många aktörer
              och att staten har för lite kunskap om hur utvecklingen ser ut
              inom ambulansverksamheten för att man ska kunna vidta nödvändiga
              åtgärder och bidra till en effektiv och säker ambulanssjukvård.
              Man säger att tillsyn, styrning av SOS Alarm och förutsättningar
              för alarmering har brister.
            </seg>
          </u>
          <u>
            <seg>
              Vi socialdemokrater tyckte att det var ganska anmärkningsvärt
              att läsa regeringens skrivelse där det står att regeringen anser
              att det finns vissa utvecklingsområden men att man dock avser
              att avvakta med inrättandet av den nya tillsynsmyndigheten och
              utvecklingen av tillsyn av hälso- och sjukvården innan ytterligare
              insatser genomförs. Det står också saker som att medel har avsatts,
              att regeringen har gett Statskontoret uppdrag, att regeringen
              följer inrättandet och att regeringen har för avsikt att följa
              upp hur inspektionen använder föreskrifterna. Man avslutar med
              att skriva: Regeringen bedömer mot bakgrund av detta att granskningen
              inte motiverar några ytterligare åtgärder från regeringens sida,
              och rapporten anses därmed vara slutbehandlad.
            </seg>
          </u>
          <u>
            <seg>
              Detta föranledde oss att skriva en ganska omfattande motion där
              vi tog Riksrevisionens kritik på väldigt stort allvar och gav
              utskottet och riksdagen en möjlighet att ställa sig bakom intentionerna.
              Vi skrev om larmkedjan och ambulansverksamheten, och det gjorde
              vi redan i kommittémotionerna 2011 och 2012. I motionen på Riksrevisionens
              skrivelse skrev vi att vi ville att regeringen snarast skulle
              återkomma med ett samlat förslag.
            </seg>
          </u>
          <u>
            <seg>
              Jag vill här från talarstolen ha sagt och fört till protokollet
              att det enda skälet till att vi inte driver detta än hårdare är
              att en utredning har gjorts och att ett enigt socialutskott, som
              upprörs över de resultat som redovisas i Riksrevisionens rapport,
              har skrivit ihop sig om kritiken. Att vi inte uttrycker oss än
              skarpare är för att utredningen just nu är på remiss. Men vi är
              tydliga om viljan att få en annan ordning.
            </seg>
          </u>
          <u>
            <seg>
              I betänkandet står att utskottet konstaterar att Alarmeringstjänstutredningens
              betänkande nyligen överlämnats. För att säkerställa en säker och
              effektiv larmbehandling samt likvärdiga förhållanden i hela landet
              bedömer utredningen att den nationella styrningen över alarmeringsförhållandena
              behöver stärkas. En nationell alarmeringsfunktion föreslås inrättas
              med uppdrag att säkerställa en snabb, säker och effektiv larmbehandling.
              Verksamheten ska bedrivas i myndighetsform, och en särskild yrkesutbildning
              föreslås tas fram för larmoperatörer.
            </seg>
          </u>
          <u>
            <seg>
              Utskottet konstaterar efter att ha läst utredningen att den har
              ett antal möjliga förslag på problemen som Riksrevisionen lyfter
              fram. Vi välkomnar också i utskottet synen på att alarmering i
              nödsituation är att betrakta som en grundläggande samhällsviktig
              tjänst för att säkra enskildas trygghet och säkerhet.
            </seg>
          </u>
          <u>
            <seg>
              Jag hoppas att Isabella Jernbeck tar tillfället i akt att i sitt
              inlägg understryka ambitionen om statlig styrning och också poängterar
              att utskottet samlat uttrycker kritik mot regeringens beslut att
              möjliggöra konkurrens och upphandling för alarmering i nödsituationer.
              Det har inte varit framgångsrikt. Under många år har ambulansverksamheten
              haft brister, men i stället för att ta ett större grepp och ha
              en statlig kontroll över verksamheten tidigare valde regeringen
              att öppna möjligheten för upphandling. Det var inte rätt väg att
              gå. Vi har varit väldigt kritiska till detta, men vi ser positivt
              på möjligheten att komma till ett slut och att vi snarast efter
              remissbehandlingen kan få ett förslag till riksdagen om en ordning
              som fungerar på ett mycket bättre sätt.
            </seg>
          </u>
          <note type="speaker">
            Anf. 168 ISABELLA JERNBECK (M):
          </note>
          <u>
            <seg>
              Herr talman! Det finns funktioner i samhället som förväntas alltid
              fungera, som ska fungera och är en förutsättning för ett tryggt
              samhälle och en trygg vardag. Jag tänker på polis, brandkår och
              ambulans som vi når genom att ringa 112.
            </seg>
          </u>
          <u>
            <seg>
              Under 2012 hanterade SOS Alarm över 3,4 miljoner samtal. 1,7
              miljoner av dem räknades som felringningar av olika slag. Av de
              övriga 1,7 miljoner samtalen gällde 824 000 behov av vård i samband
              med akuta sjukdomar och olyckor. Under de tre senaste åren har
              anropen gällande vård ökat med 20 procent varje år. Medelsvarstiden
              på nödnumren är 7,7 sekunder, och det är en förbättring från 2011
              med 1 sekund. Men det kanske inte säger så mycket vad medelsvarstiden
              är. Tittar man på mediantiden, som är mer relevant, ser man att
              den är under 5 sekunder, vilket innebär att de flesta får svar
              på sitt anrop efter några sekunder.
            </seg>
          </u>
          <u>
            <seg>
              När det gäller larmbehandlingstiden, alltså tiden från samtalet
              till att uppdraget har tilldelats, har den ökat mellan 2009 och
              2012. I april 2012 tog det i priofall 1, alltså de mest prioriterade
              fallen, i genomsnitt 13 minuter för en ambulans att vara på plats
              hos en hjälpsökande som ringt 112. Det är en ökning med en minut
              sedan april 2009, så trenden är inte bra.
            </seg>
          </u>
          <u>
            <seg>
              Riksrevisionen har granskat statens insatser inom ambulansverksamheten
              och lämnar i en rapport ett antal rekommendationer till regeringen.
              Det Riksrevisionen framför allt pekat ut är att staten inte har
              tillräckliga kunskaper om utvecklingen av ambulanssjukvården när
              det gäller eventuella brister och skillnader i landet.
            </seg>
          </u>
          <u>
            <seg>
              Vidare skriver Riksrevisionen att tillsynen av verksamheten inte
              är tillfredsställande då myndigheten inte ägnat sig åt analyser
              och mycket begränsat använt föreskrifter som underlag för sin
              tillsyn. I dag ligger ansvaret för att organisera ambulanssjukvård
              på landstinget som i sin tur sluter avtal med en aktör för alarmering
              och dirigering av ambulans. Landstingen kan i dag ställa olika
              krav på personalens kompetens, då föreskrifterna för verksamheten
              regleras på ett fåtal punkter.
            </seg>
          </u>
          <u>
            <seg>
              Riksrevisionen konstaterar att det råder tveksamhet om tillsynsansvaret
              för överkoppling av samtal mellan Socialstyrelsen och MSB, Myndigheten
              för samhällsskydd och beredskap. Tillsynen sker i dag endast av
              Socialstyrelsen om en anmälan inkommit. Det är en viktig granskning
              som Riksrevisionen gjort. Regeringen delar bedömningen att det
              finns behov av att stärka tillsynen och att föreskriftsrätten
              ska utnyttjas av tillsynsmyndigheten.
            </seg>
          </u>
          <u>
            <seg>
              Regeringen har tidigare tagit initiativ till inrättande av en
              ny myndighet för tillsyn av hälso- och sjukvård; den bildades
              den 1 juni 2013. Den nya myndigheten kommer genom sin ställning
              som renodlad tillsynsmyndighet att ge tillsynen en oberoende ställning.
              Tillsynen ska dessutom förstärkas genom metodutveckling och riskanalyser.
              Den nya Inspektionen för vård och omsorg får i uppdrag att följa
              upp de krav som anges i föreskrifterna, något som Riksrevisionen
              rekommenderat.
            </seg>
          </u>
          <u>
            <seg>
              Regeringen har tidigare dessutom uppdragit åt en särskild utredare
              att se över samhällets alarmeringstjänst med syfte att säkerställa
              att alarmeringstjänsten fungerar på ett effektivt och säkert sätt
              över hela landet. Det ska vara en samordnad alarmeringstjänst
              har man skrivit, och bättre regler ska eftersträvas när det gäller
              uppföljning och tillsyn. Betänkandet En myndighet för alarmering
              överlämnades i april 2013 och är ute på remiss till den 3 september.
              Här föreslås specifikt att en nationell alarmeringsfunktion ska
              inrättas samt att en särskild yrkesutbildning tas fram för larmoperatörer,
              vilket vi välkomnar.
            </seg>
          </u>
          <u>
            <seg>
              Alarmeringsmyndigheten föreslås inrättas den 1 januari 2015 med
              uppdraget att följa upp larmbehandlingstiderna och kvaliteten
              i verksamheten samt kunna ta initiativ till förbättringar och
              rutiner för larmbehandling. Vi anser att utskottet inte ska föregripa
              behandlingen av remissvaren, men vi instämmer i de slutsatser
              som den särskilda utredaren kommit fram till och som föreslås.
              Det gäller även den nya tillsynsmyndighetens uppgifter, att de
              av Riksrevisionen framtagna rekommendationerna till åtgärder ska
              vara tillgodosedda.
            </seg>
          </u>
          <u>
            <seg>
              Jag vill avsluta med att understryka det som Lena Hallengren
              sade, att utskottet verkligen har markerat att man anser att alarmering
              i nödsituationer inte ska vara föremål för konkurrens på öppen
              marknad. Vi har skrivit in att verksamheten bör drivas i myndighetsform
              för att tillgodose behovet av långsiktigt stabila förutsättningar
              och för att ge bättre förutsättningar för riksdag och regering
              att styra och granska verksamheten.
            </seg>
          </u>
          <note>
            Därmed yrkar jag bifall till utskottets förslag i betänkandet.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.51 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            15 § Beslut om ärenden som slutdebatterats den 12 juni
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 8
          </note>
          <note>
            Punkt 16
          </note>
          <note>
            Punkt 18
          </note>
          <note>
            Punkt 25
          </note>
          <note>
            Punkt 26
          </note>
          <note>
            Övriga punkter
          </note>
          <note>
            16 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 5
          </note>
          <note>
            Punkt 6
          </note>
          <note>
            Punkt 7
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 1
          </note>
          <note>
            Punkterna 2 och 3
          </note>
          <note>
            Punkt 1
          </note>
          <note>
            Punkt 2
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            17 § Bordläggning
          </note>
          <note>
            Anmäldes och bordlades
          </note>
          <note>
            18 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 13 juni
          </note>
          <note>
            Björn Söder
          </note>
          <note>
            Kurt Kvarnström
          </note>
          <note>
            Hillevi Larsson
          </note>
          <note>
            Hans Hoff
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 18 juni.
          </note>
          <note>
            19 § Anmälan om skriftligt svar på fråga
          </note>
          <u>
            <seg>
              Anmäldes att skriftligt svar på följande fråga inkommit
            </seg>
          </u>
          <note>
            den 13 juni
          </note>
          <note>
            Hans Linde
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 18 juni.
          </note>
          <note>
            20 § Kammaren åtskildes kl. 16.18.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
