<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201213</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201213</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--133</head>
          <docDate when="2013-08-22">2013-08-22</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2012/13:133
          </note>
          <note>
            Torsdagen den 22 augusti
          </note>
          <note>
            Kl. 12:00 - 15:48
          </note>
          <note>
            1 § Ansökan om utökad ledighet
          </note>
          <note>
            Andre vice talmannen meddelade att Caroline Szyber (KD) ansökt
            om utökad ledighet under tiden den 2231 augusti.
          </note>
          <note>
            Kammaren biföll denna ansökan.
          </note>
          <note>
            Andre vice talmannen anmälde att Stefan Svanström (KD) skulle
            tjänstgöra som ersättare för socialminister Göran Hägglund (KD)
            under Caroline Szybers ledighet.
          </note>
          <note>
            2 § Aktuell debatt: Den ökande ojämlikheten
          </note>
          <note type="speaker">
            Anf. 1 ULLA ANDERSSON (V):
          </note>
          <note>
            Herr talman! Det ska löna sig att arbeta är högerns ständiga
            devis. Min motfråga blir då: Varför ska det straffa sig att vara
            sjuk eller arbetslös?
          </note>
          <note>
            Vi kan inte bygga en stark samhällsekonomi på att systematiskt
            rikta skattesänkningar till de rikaste eller genom att försöka
            tävla med Sydkorea eller Turkiet i kampen om att ha den sämsta
            a-kassan. Det går inte att bygga ett framgångsrikt land genom
            att straffa sjuka, arbetslösa och pensionärer. Det bygger inte
            ett fungerande samhälle. Ökningen av den relativa fattigdomen
            har varit åtta gånger så stor sedan högern tillträdde. Nu ska
            den krönas med ytterligare ett jobbskatteavdrag vars enda syfte
            just är att öka inkomstskillnaderna.
          </note>
          <note>
            Vi har nått en anständighetens gräns. Skattesänkningar går före
            allt oavsett konsekvenserna. I högerns Sverige har de 10 procent
            rikaste fått 79 000 kronor mer i plånboken sedan 2006, medan de
            10 procent med lägst inkomster har mindre i dag än då. Inkomstskillnaderna
            mellan kvinnor och män har ökat med över 1 500 kronor i månaden,
            samtidigt som välfärden krackelerar alltmer och ungdomsgenerationen
            lämnas därhän.
          </note>
          <note>
            Den rapport som kom i juni visar att Sverige halkat ned från
            första till en icke hedrande 14:e plats bland OECD-länderna. Sverige
            är det land där inkomstskillnaderna har ökat snabbast. Det har
            funnits en medveten strävan att öka inkomstskillnaderna från högerregeringens
            sida, men det är ingenting man säger rakt ut eftersom man inte
            vinner något val på att säga att man vill öka inkomstskillnaderna
            i Sverige.
          </note>
          <note>
            Men samhällen med små inkomstskillnader fungerar bättre och är
            mycket bättre att leva i. Vi vill ha ett samhälle, ett Sverige,
            där det råder omtanke och solidaritet helt enkelt ett anständigt
            samhälle. Man ska inte behöva göra en klassresa för att ha det
            bra. Det är faktiskt fint att vara arbetarklass, och det ska vara
            bra att vara det också. Därför, herr talman, har vi begärt den
            här debatten.
          </note>
          <note type="speaker">
            Anf. 2 Statsrådet ULF KRISTERSSON (M):
          </note>
          <note>
            Herr talman! I dag diskuterar vi klassisk svensk fördelningspolitik.
            Det är en fråga som har engagerat generationer av ledande politiker
            före oss. Det är fråga om den ständiga balansgången mellan tillräckligt
            höga skatter för att stat och kommun ska klara av sina viktiga
            uppgifter men inte högre skatter än att också vanliga människor
            tycker att de är rimliga och rättvisa. Det ska finnas bidrag och
            sociala ersättningar som ger god trygghet till människor som inte
            kan jobba, men inte högre bidrag än att de allra flesta ändå har
            starka drivkrafter att försöka försörja sig själva. Eviga frågor.
            Svåra frågor.
          </note>
          <note>
            Dagens debatt äger rum i en turbulent tid. Medan nästan alla
            svenskar har fått det ekonomiskt bättre präglas många andra länder
            av långvarig ekonomisk kris. I Sverige har kombinationen av god
            löneutveckling, riktade skattesänkningar till låg- och medelinkomsttagare
            och låg inflation gjort att de verkliga inkomsterna för människor
            i helt vanliga lönelägen har ökat. Det är en ganska ny situation.
            Även internationellt sett är detta unikt.
          </note>
          <note>
            I den intressanta OECD-rapporten som ligger bakom dagens debatt
            framgår att 19 av 33 OECD-länder hade en negativ ekonomisk utveckling
            mellan 2007 och 2010. De blev fattigare. Samtidigt växte Sveriges
            ekonomi med 3 procent per år. I en del länder har alla fått det
            så mycket sämre att statistikens jämlikhet paradoxalt har ökat.
            I Sverige har alla fått det bättre, men inte i samma takt.
          </note>
          <note>
            Man kan ironisera över detta och fråga sig vilket mål de har
            som föredrar Greklands utveckling framför Sveriges. Seriös fördelningspolitik
            måste rimligen handla om hur en växande ekonomi ska komma alla
            till del, inte om hur vi någorlunda rättvist fördelar nationell
            fattigdom.
          </note>
          <note>
            Men även inkomstskillnaderna i ett land säger någonting. I Sverige
            har de ökat en del sedan 1990-talet, om än från mycket låga nivåer.
            Det kan vara intressant att veta när ökningen av Gini-koefficienten
            som det heter på nationalekonomiska har ägt rum. Drygt en tiondel,
            14 procent för att vara exakt, av de ökade inkomstskillnaderna
            har ägt rum under Alliansens tid vid makten. 86 procent av ökningen
            skedde under den socialdemokratiska regeringen. Jag var verksam
            i socialpolitiken redan då. Jag hörde aldrig socialdemokrater
            fördöma sin egen fördelningspolitik. Det hade inte heller varit
            seriöst.
          </note>
          <note>
            Så låt oss vara seriösa. Faktum är att rätt många förändringar
            under rätt lång tid har haft betydelse för inkomstfördelningen.
            Svensk ekonomi har globaliserats från gamla monopol till avregleringar
            och konkurrens. Skatten har sänkts i vanliga inkomstlägen. Det
            finns fler studenter på universitet och högskolor. Sverige är
            öppnare för flyktingar och arbetskraftsinvandrare.
          </note>
          <note>
            Många som kommer till Sverige tjänar i början klart mindre än
            svenskar som alltid har bott här. Då ökar ojämlikheten i Sverige.
            Men vill man på allvar beskriva varje fattig flyktingfamilj som
            får en fristad i Sverige som ett oönskat svenskt jämlikhetsproblem
            måste man stänga våra gränser eller omedelbart kräva svensk genomsnittsinkomst
            till alla. Båda slutsatserna vore helt förödande.
          </note>
          <note>
            Sverige är fortfarande ett av världens mest jämlika länder hur
            man än mäter. Tar man hänsyn till sådan offentlig välfärd som
            nästan alla familjer använder sjukvård, skola, förskola och universitet
            blir Sverige än mer jämlikt. Det är ingen slump att Sverige är
            världens mest jämlika land när man mäter människors livslängd.
            Vi strävar efter att välstånd ska komma alla till del.
          </note>
          <note>
            Några snabbväxande länder i Asien lär oss just nu att stark tillväxt
            inte alls med automatik blir rättvist fördelad mellan olika grupper,
            medan länder i Europa lär oss att välstånd också måste byggas
            med hårt arbete, inte bara fördelas eller tas för givet. Vår svenska
            insikt är att fördelningspolitiken måste vara långsiktig och bry
            sig om hela livsinkomsten, inte bara siffror enskilda år. Studenter
            kan ha det knapert i rätt många år och ändå på lång sikt få en
            god ekonomi. Pensionen har betydelse. I många länder är gamla
            människor också fattiga människor, eller så skjuter landet stora
            pensionsskulder framför sig. Så gör vi inte i Sverige.
          </note>
          <note>
            Men svensk fördelningspolitik handlar om mer om jämställdhet
            mellan män och kvinnor i arbetslivet, om ovanligt platta hierarkier
            och om en kultur som gillar att en ann faktiskt är så god som
            en ann. Allt detta är styrkor som Sverige kan värna och utveckla.
            Den stora frågan borde därför nu vara hur en framgångsrik svensk
            fördelningspolitik ska se ut i det moderna kunskapssamhället.
            På kort sikt kan man enkelt öka statistikens jämlikhet genom att
            höja skatterna för dem som jobbar och öka på bidragen för dem
            som inte jobbar. Den vägen har Sverige prövat förut. Det vore
            faktiskt klädsamt om ni som egentligen vill precis detta också
            säger det i klartext. Om inte de som kan arbeta och försörja sig
            själva också gör det devalveras vår gemensamma förmåga att hjälpa
            dem som inte kan arbeta. Då hotas fundamentet i svensk välfärdspolitik.
          </note>
          <note>
            Framtidens fördelningspolitik måste därför börja handla om social
            rörlighet. Jag vill att Sverige ska vara ett land där alla kan
            bli något, ett land fyllt av nya och inspirerande klassresor.
            I min föräldrageneration kom många ungdomar från familjer där
            ingen förr hade tagit studenten eller fått gå på universitet.
            I dag borde fler invandrade föräldrar, som själva har uppoffrat
            allt, få uppleva att deras barn blir riktigt framgångsrika här.
          </note>
          <note>
            Hur ska skolan och förskolan ge alla barn de kunskaper som krävs
            för det moderna arbetslivet? Hur stöttar socialpolitiken de ungdomar
            som växer upp i socialt utsatta familjer? Hur minskar vi risken
            att föräldrars behov av socialbidrag och sjukförsäkring går i
            arv till deras barn? Sådana frågor behövs i en ny, spänstig svensk
            välfärdsdebatt bortom den tröttsamma tvärsäkra retoriken.
          </note>
          <note type="speaker">
            Anf. 3 YLVA JOHANSSON (S):
          </note>
          <note>
            Herr talman! I dag föds det ungefär 270 barn i Sverige. Det kommer
            det att göra i morgon också, och nästa dag och nästa dag. Det
            föds ungefär 100 000 barn i Sverige varje år barn som är älskade
            och välkomna och som är sina föräldrars ögonstenar. Alla föräldrar
            vill sina barn det allra bästa. Men barnen växer upp i ett samhälle
            där klyftorna har ökat och fortsätter att öka. Skillnaderna i
            livschanser är stora. Det gäller att det lilla barnet har valt
            rätt föräldrar annars blir uppförsbacken mycket brant.
          </note>
          <note>
            Ulf Kristersson visade här nyligen på skillnaderna mellan regeringen
            och oss socialdemokrater. Man kan säga att Ulf Kristersson är
            den kåserande ministern en regering som vill kåsera om klyftor
            och orättvisor och möjligen diskutera olika sätt att hantera den
            offentliga statistiken.
          </note>
          <note>
            Mot det står en socialdemokrati vars själva själ handlar om goda
            och jämlika livsvillkor för alla.
          </note>
          <note>
            Vad beror då de ökade klyftorna på? Ja, de beror framför allt
            på att regeringen har misslyckats med jobben. Regeringens jobbpolitik
            är ett komplett fiasko.
          </note>
          <note>
            Arbetslösheten har ökat. Sysselsättningsgraden har minskat. Ungdomsarbetslösheten
            har ökat från ungefär 19 procent till 24 procent. Och kanske allvarligast
            är att de som står utan arbete mycket länge har ökat dramatiskt.
            De som har varit arbetslösa i mer än två år har under regeringens
            tid ökat från ungefär 24 00025 000 personer till i dag 70 000
            personer.
          </note>
          <note>
            Enligt Arbetsförmedlingen finns det i dag nästan 200 000 unga
            under 30 år som varken arbetar eller studerar. Några av dem studerar
            säkert utomlands eller finns någon annanstans, men många av dem
            går sysslolösa här hemma. Man bedömer att 77 000 unga 77 000 unga!
            i Sverige varken har arbetat eller studerat de senaste tre åren.
          </note>
          <note>
            Jag undrar om Ulf Kristersson kan föreställa sig hur det känns
            för de ungefär 150 000 föräldrarna, som velat göra allt för sina
            barn och för att det ska gå bra för dem i vuxenlivet men som nu
            har en vuxen ung människa hemma som varken har arbetat eller studerat
            de senaste tre åren. Kan du föreställa dig hur tungt det är att
            försöka trösta och motivera och säga att det inte alls är kört
            utan visst lönar sig att ta tag i att söka nya jobb och försöka
            igen? Kan du föreställa dig hur det känns att gå hemifrån och
            gå till jobbet medan den unga flickan eller pojken sover med neddragna
            gardiner och kanske också lider av depression?
          </note>
          <note>
            En viktig skillnad mellan regeringen och socialdemokratin är
            att vi vill ta ett gemensamt ansvar för alla våra unga och ge
            dem så likvärdiga livschanser som möjligt. Det är där politiken
            kommer in. Vi tänker inte ge upp om en enda ung människa, och
            därför satsar vi våra politiska resurser för jämlika villkor och
            goda framtidschanser för hela Sverige. Det handlar om
          </note>
          <note>
            Utbildning och kunskap öppnar dörrar och utjämnar livschanser.
            Regeringens politik stänger dörren rakt i ansiktet på en hel generation
            ungdomar.
          </note>
          <note type="speaker">
            Anf. 4 GUNVOR G ERICSON (MP):
          </note>
          <note>
            Herr talman! Ojämlikhet hindrar den sociala rörligheten och försämrar
            hälsan. Alliansregeringen tycks inte vilja se att ökade klyftor
            är ett problem både för ohälsan och för samhällsutvecklingen.
            Den här debatten handlar egentligen om vilket samhälle vi vill
            ha, och utgångspunkten är den verklighet vi ser. Men ser vi samma
            verklighet? Att se att ökade klyftor i samhället är ett problem
            är det första steget för att vilja göra någonting åt dem.
          </note>
          <note>
            Regeringens politik vilar på skakig grund, för att inte säga
            rena myter: myten att ökade inkomstskillnader skulle vara bra
            för ekonomin och bidra till en bättre fungerande arbetsmarknad
            och myten att ökad ojämlikhet leder till social rörlighet.
          </note>
          <note>
            Alliansens politik har ökat klyftorna mellan fattiga och rika.
            Det påverkar människors livsvillkor och därmed också hälsan. Mest
            ökar skillnaden mellan dem som har ett arbete och dem som står
            utanför arbetsmarknaden.
          </note>
          <note>
            Sedan tre år tillbaka ökar också sjukskrivningarna och dessutom
            skillnaderna mellan könen i sjukskrivningarna. 100 000 kvinnor,
            jämfört med 54 000 män, var sjukskrivna enligt de senaste siffrorna
            från Försäkringskassan. De 100 000 kvinnorna behöver rehabilitering
            och ett mänskligare arbetsliv. De kommer inte att ha nytta av
            ett femte jobbskatteavdrag. Jobbskatteavdragets konstruktion har
            tydligt bidragit till skillnaderna eftersom det enbart går till
            dem som har lön, medan a-kassa, studiemedel, föräldrapenning och
            pensioner inte ger rätt till avdrag.
          </note>
          <note>
            Konsekvenserna av regeringens politik är ökade klyftor. Och visst
            har de skillnaderna ökat under en lång tid, men det blir ju inte
            bättre av att man fortsätter en politik som ökar skillnaderna.
            PRO har räknat ut att en pensionär med 11 000 kronor per månad
            i pensionsinkomst betalar 3 500 kronor mer i skatt per år än en
            löntagare med samma inkomst. En sjukpensionär med 11 000 kronor
            i månaden betalar 10 000 kronor mer i skatt per år.
          </note>
          <note>
            Ersättningarna i trygghetssystemen när det gäller pensionen har
            inte heller höjts i samma omfattning som jobbskatteavdraget. Det
            är ju själva poängen med Alliansens politik. Bland annat som en
            följd av detta ökar antalet personer som är beroende av långvarigt
            ekonomiskt bistånd, så kallat socialbidrag.
          </note>
          <note>
            Den här politiken drabbar även barn, särskilt dem som växer upp
            med en ensamstående förälder eller föräldrar födda i ett annat
            land. Mest ekonomiskt utsatta är barn till ensamstående kvinnor
            med utländsk bakgrund. Fattigdomen i dessa hushåll har nu stigit
            till över 50 procent.
          </note>
          <note>
            Det här handlar om vilket samhälle vi vill leva i. Vi i Miljöpartiet
            vill leva i ett liberalt samhälle där principen om lika möjligheter
            är vägledande. Vi vill leva i ett möjligheternas land där alla
            har friheten att bli den de vill bli, att kunna få ut sin fulla
            potential i livet.
          </note>
          <note>
            Regeringen har tunnat ut socialförsäkringssystemet med motiveringen
            att det ska få människor att arbeta hårdare och därmed öka den
            ekonomiska effektiviteten. Men i verkligheten har det lett till
            en social cementering, och arbetslösheten är i dag högre än när
            regeringen tillträdde 2006.
          </note>
          <note>
            Regeringen har skapat ett samhälle där livschanserna inte är
            jämnt fördelade och där den sociala rörligheten minskar. Ett samhälle
            där ryggsäcken hemifrån är för tung är inte vare sig jämlikt eller
            frihetligt.
          </note>
          <note>
            Vi behöver en ny arbetslinje, en mänsklig arbetslinje. Det behövs
            nya jobb i Sverige. Men Alliansens arbetslinje gör det i stället
            tufft att vara arbetslös och att vara sjuk. Det ger inga nya jobb.
            Vi vill satsa på småföretagens möjligheter att växa, fler anställda
            i skolan och i vården samt en hållbar industri. Då kan fler få
            ett jobb att gå till.
          </note>
          <note>
            Alliansen menar att hungriga vargar jagar bäst, men det är en
            myt. Forskningen om social rörlighet visar det rakt motsatta.
            Den sociala rörligheten är högst i de länder där inkomstskillnaderna
            är små, skatterna är effektiva, den offentliga sektorn är väl
            utbyggd och transfereringssystemen är något så när generösa. Föreställningen
            om ojämlikhet som ekonomisk drivkraft verkar vara lika seglivad
            som uppenbart felaktig.
          </note>
          <note>
            Fattigdom har debatterats flitigt de senaste åren. Det har handlat
            om vad den är, om den finns och om hur den ska mätas. För oss
            i Miljöpartiet är den viktiga frågan inte måtten, och vi strävar
            inte heller efter absolut jämlikhet. Vi bryr oss om vilka konsekvenser
            det får. För oss är den viktiga frågan vad det är som får individen
            att pröva vingarna, att ta språnget och att söka nya möjligheter.
          </note>
          <note>
            Vi driver en politik som tar vara på individens inneboende resurser
            och hennes fantastiska möjligheter att påverka sitt liv. Vi behöver
            öppna de stängda dörrarna till framtiden, men då krävs också en
            ärlig politik som ger människor chansen och ökar möjligheterna
            till social rörlighet.
          </note>
          <note type="speaker">
            Anf. 5 CARL B HAMILTON (FP):
          </note>
          <note>
            Herr talman! Den ökande ojämlikheten är rubriken på denna debatt.
            Det är en helt missvisande rubrik. Klyftorna i Sverige har inte
            ökat under alliansregeringens tid. Låt mig också göra helt klart
            att vi i Alliansen inte viker ned oss inför påståenden om att
            Sverige skulle vara ett land med ökade inkomstklyftor.
          </note>
          <note>
            Dessa påståenden saknar grund. De saknar stöd i etablerade mått
            och data och tillbakavisas dessutom av oberoende forskares undersökningar
            av saken. Tvärtom beskriver dessa forskare att inkomstskillnaderna
            i Sverige under Alliansens tid vid makten har varit närmast oförändrade.
          </note>
          <note>
            Finanspolitiska rådet en oberoende statlig myndighet har specialstuderat
            frågan och hittar inte de växande klyftor som oppositionen återkommande
            påstår skulle ha ökat. Det etablerade måttet på ojämlikhet, Gini-koefficienten,
            är närmast oförändrad sedan 2007.
          </note>
          <note>
            Det mått som oppositionen lutar sig mot mäter inte fattigdom,
            sociala problem eller misär. Det mäter i stället hur sammanpressad
            den nedre delen av inkomstfördelningen är. Inte ens hela befolkningen
            inkluderas i dessa mått. Det är ett mått som visar att den relativa
            fattigdomen minskade i Grekland mellan 2007 och 2009. Då undrar
            man: Fick grekerna det bättre under den tiden? Naturligtvis inte.
            Man hade en fallande bnp och en skenande arbetslöshet, och människor
            tvingades emigrera. Det är detta mått som oppositionen lutar sig
            mot.
          </note>
          <note>
            Måttet relativ fattigdom är inte ett mått på social misär, och
            OECD varnar uttryckligen för att använda detta mått i lågkonjunktur
            eftersom det då blir missvisande, men den varningstexten struntade
            oppositionen i att läsa. Det skulle ni inte ha gjort!
          </note>
          <note>
            Det stora som har skett under alliansregeringen är att de disponibla
            inkomsterna alltså inkomsterna efter skatt och bidrag, pengar
            i plånboken har ökat mer i Sverige än i alla jämförbara OECD-länder.
            De disponibla inkomsterna i hela 19 OECD-länder föll mellan 2007
            och 2011. I övriga länder har inkomsterna ökat, men mindre än
            de har ökat i Sverige.
          </note>
          <note>
            Den lilla fördelningspolitiska förändring som har skett i Sverige
            är att de som hade inkomster mellan 14 000 och 23 000 i månaden
            har haft en lite större inkomstökning än de med lägre eller högre
            inkomster, men de med högst inkomster har inte dragit ifrån övriga.
          </note>
          <note>
            Men vilken effekt har då Alliansens ändrade skatter och bidrag
            haft på inkomstfördelningen? Jo, Finanspolitiska rådet finner
            inte heller på denna punkt stöd för oppositionens påståenden om
            ökade klyftor. Den korrekta beskrivningen är att den sammanlagda
            utjämningseffekten av skatter och bidrag mellan 2006 och 2011
            har varit oförändrad inte ökade inkomstklyftor.
          </note>
          <note>
            Däremot ökade klyftorna väsentligt under åren 1995 till 2006
            när Sverige styrdes av Socialdemokraterna med stöd av Vänsterpartiet.
            Så här sammanfattade professor Anders Björklund i Finanspolitiska
            rådet utvecklingen sedan 1995 vid en riksdagsutfrågning nu i maj
            där bland andra Ulla Andersson var närvarande: Vi i Sverige har
            haft en uppgång i inkomstspridningen mätt med den konventionella
            Gini-koefficienten, men den uppgången skedde 19952005. Sedan 2006,
            som är före krisen, är det en förbluffande konstant inkomstfördelning.
            Det var under den socialdemokratiska tiden, då Socialdemokraterna
            stöddes av Vänsterpartiet, som klyftorna ökade i Sverige.
          </note>
          <note>
            Anders Björklund konstaterade vid utfrågningen också att politiken
            och utvecklingen under Alliansregeringens tid vid makten har haft
            anmärkningsvärt gynnsamma fördelningseffekter. Smaka på det, Ylva
            Johansson!
          </note>
          <note>
            Du, Ylva Johansson, satt själv i den socialdemokratiska regeringen
            mellan 1994 och 2006. Då ökade klyftorna i Sverige. När du var
            med och styrde Sverige ökade ojämlikheten i Sverige markant.
          </note>
          <note>
            Vad gjorde Ulla Andersson och hennes parti under samma tid? Jo,
            Vänsterpartiet stödde de socialdemokratiska regeringar som ökade
            ojämlikheten i Sverige.
          </note>
          <note>
            Inkomstfördelningen har alltså varit närmast oförändrad under
            alliansregeringen, till skillnad mot hur det var under den socialdemokratiska
            regeringen, som, stödd av Vänsterpartiet, styrde Sverige i riktning
            mot ökade klyftor.
          </note>
          <note>
            Läs OECD:s rapporter, läs Statistiska centralbyråns statistik
            och analyser, och ta del av Finanspolitiska rådets analys och
            finansutskottets utfrågning från maj 2013!
          </note>
          <note>
            Sluta tala illa om Sverige!
          </note>
          <note>
            I mitt nästa inlägg ska jag tala om ideologi liberal ideologi
            och socialdemokratisk ideologi.
          </note>
          <note type="speaker">
            Anf. 6 SOLVEIG ZANDER (C):
          </note>
          <note>
            Herr talman! Vi debatterar i dag relativ fattigdom det som OECD-rapporten
            beskriver. Carl B Hamilton har nu mycket noga berättat vad den
            i verkligheten säger och förklarat vad det är. Det handlar inte
            om vilken disponibel inkomst vi har, utan begreppet förklarar
            något helt annat. Det beskriver inte om vi i Sverige har råd med
            det allra nödvändigaste vad nu det allra nödvändigaste är: Är
            det att ha mobiltelefon, att äta halv- eller helfabrikat till
            middag eller att varje barn ska ha eget rum eller få nya kläder
            till skolstarten? Det är värt att tänka på vad inkomsten ska räcka
            till.
          </note>
          <note>
            Det som inte tas upp och inte berörs av oppositionen är de geografiska
            skillnaderna när det gäller vad pengar räcker till eller könsskillnaderna.
            Vi konstaterar till exempel att barnfamiljer vi kallar det ofta
            för barnfattigdom har en sämre ekonomi än de som inte har barn.
            Vi vet, precis som Gunvor G Ericson sade, att ensamstående kvinnor
            med barn har den lägsta inkomsten och den jobbigaste ekonomin.
          </note>
          <note>
            Det är viktigt att lyfta fram detta, och det är viktigt att titta
            på vad det beror på, för inkomstskillnaderna beror naturligtvis
            på lönebildningen. Kvinnor har lägre löner än män. Det vet vi.
            Det är till nackdel för kvinnor både när de arbetar och när de
            blir pensionärer.
          </note>
          <note>
            Vad ser vi då i den senaste lönerörelsen? Jo, vi ser att man
            strejkar för högre löner för bussförare. Vi vet att 85 procent
            av bussförarna är män, och de har en betydligt högre inkomst än
            vad undersköterskor har, men undersköterskorna strejkade man inte
            för. Vad beror våra löne- och inkomstklyftor på?
          </note>
          <note>
            De ensamstående kvinnorna har det ekonomiska ansvaret för barn.
            För det är där som barnen verkligen bor. Papporna ska betala efter
            sin inkomstförmåga. Det gör de inte. De rättar sig efter det som
            Försäkringskassan betalar ut i bidragsförskott när man inte har
            en ekonomi som kommer upp i den nivån. Det är i dag 1 273 kronor
            i månaden. Skulle papporna betala efter sin löneförmåga till de
            ensamstående mammorna med barn skulle de ensamstående mammorna
            i genomsnitt få 1 000 kronor mer i månaden. Det betyder en hel
            del i disponibel inkomst, men det pratar inte OECD-rapporten och
            oppositionen om. Det är viktigt att medverka till att man betalar
            efter sin förmåga.
          </note>
          <note>
            Jag nämnde något annat som var skillnaden. Det är var man bor
            i landet. Det tas det inte heller hänsyn till i den här debatten.
            Bor man i Norrlands inland man får kanske ungefär 14 000 kronor
            i månaden i a-kassa har man förmodligen en mycket lägre boendekostnad
            än vad man har om man bor i Stockholms innerstad. Bor man i Stockholms
            innerstad har man säkerligen en mycket högre boendekostnad. Den
            ska man betala med sina a-kassepengar. Detta talar heller inte
            om vad man har för disponibel inkomst eller vem det är som är
            fattig eller rik.
          </note>
          <note>
            Det här är viktigt. Det är viktigt att vi tittar på vad pengarna
            används till.
          </note>
          <note>
            Vi vet att det finns mycket mer som påverkar vår inkomst. Vi
            hörde nyss av Carl B Hamilton om Finanspolitiska rådets rapport
            där det talas om inkomstspridning.
          </note>
          <note>
            Inkomstspridning är ett begrepp som man har olika åsikter om.
            Det är värt att tänka på vad professor Lars Calmfors sade i Veckans
            Affärer för ett par dagar sedan. Inkomstspridning är bra, sade
            han, för det medverkar till att de som står längst från arbetsmarknaden
            har möjligheter att komma in om de får en lägre lön. Och det är
            viktigt att komma in på arbetsmarknaden, för en lön är alltid
            högre än vad bidrag och ersättningar är. Det ska löna sig att
            arbeta. Det är oerhört viktigt.
          </note>
          <note>
            Men vad kan vi göra mer för att minska våra inkomstspridningar
            och för att de som har de lägsta inkomsterna ska få högre inkomster?
            Ja, det ska jag återkomma till i mitt nästa anförande. Det handlar
            om att vi hanterar våra gemensamma resurser på allra bästa sätt
            för att inte minst stimulera till att alla ska arbeta.
          </note>
          <note type="speaker">
            Anf. 7 DAVID LÅNG (SD):
          </note>
          <note>
            Herr talman! Det är mot bakgrund av en OECD-rapport om löneskillnader
            som vi står här i dag och debatterar den ökande ojämlikheten.
            Det är en sådan debatt där vi som deltar riskerar att prata en
            hel del förbi varandra eftersom vi har diametralt skilda uppfattningar
            om hur samhället ser ut i dag, och vi har skilda visioner när
            det gäller hur samhället borde se ut och hur vi önskar att det
            ska utvecklas framöver.
          </note>
          <note>
            Jag har noterat vissa tendenser till detta, och jag har i viss
            mån för avsikt att fortsätta bidra till att vi pratar förbi varandra.
          </note>
          <note>
            Den här OECD-rapporten visar att löneskillnaderna under en 15-årsperiod
            ökat i Sverige. Den måttenhet som används är relativ fattigdom.
            Måttenheten i sig visar inte varför det har förändrats, om rika
            har blivit rikare, om fattiga har blivit fattigare eller om det
            är både och.
          </note>
          <note>
            Resultatet av den här undersökningen skulle kunna innebära att
            de sämst ställda har fått oförändrade inkomster samtidigt som
            inkomsterna för dem med högst lön har ökat mycket kraftigt. Då
            har skillnaden ökat utan att de fattiga har blivit fattigare.
          </note>
          <note>
            Definitionen av ojämlikhet har redan nu diskuterats i den här
            debatten. Men oavsett vilken definition av ojämlikhet som används
            av OECD eller av regeringen eller av diverse rödgröna partier
            skulle jag vilja belysa en av de största grupperna i Sverige i
            dag, nämligen pensionärerna.
          </note>
          <note>
            Den 11 maj publicerades bland annat en artikel i Dagens Nyheter
            som belyste att allt fler pensionärer hamnar hos kronofogden,
            och allra värst utsatt var gruppen 70 plus, de över 70 år.
          </note>
          <note>
            Regeringspartierna hävdar gärna att de vill satsa på pensionärerna.
            Vi hörde häromdagen ett utspel från Kristdemokraterna inför regeringens
            budgetförhandlingar.
          </note>
          <note>
            Tittar vi på de siffror som har redovisats sedan 2005 gällande
            pensioner ser vi att år 2005 betalades nära 200 miljarder kronor
            ut i ålderspension och pensionsersättningar. År 2011 var motsvarande
            siffra nära 250 miljarder, alltså en ökning med 25 procent. Men
            tar vi med i beräkningarna att antalet pensionärer har ökat med
            16 procent och att vi under samma period har haft en inflation
            på 11 procent finner vi att pensionärerna i genomsnitt har fått
            det realt sämre under den perioden.
          </note>
          <note>
            Samtidigt har reallönerna för arbetare och tjänstemän inom industrin
            ökat med 11,2 procent under samma period. Till detta kan man lägga
            skillnaden i beskattning. Jobbskatteavdragen har gjort att den
            disponibla inkomsten för de arbetande har förbättrats det är betydligt
            bättre än för pensionärerna. Och det har ökat den ojämlikheten
            ytterligare.
          </note>
          <note>
            Det illustrerar ett viktigt problem med regeringens politik.
            Flera har fått det bättre, men det är också sådana som har fått
            det sämre. Det är positivt att vissa får det bättre, men man bör
            kanske kunna göra lite grann också för utsatta grupper.
          </note>
          <note>
            Sverigedemokraterna har i senaste budgetmotionen kraftigt velat
            höja garantipensionerna och även bostadstilläggen. Under de tre
            år vi har suttit i riksdagen har vi också strävat efter att utjämna
            skillnaderna i beskattningen mellan arbetande och pensionärer,
            och då huvudsakligen genom att sänka pensionärsskatten. Därmed
            minskar ojämlikheten även där.
          </note>
          <note>
            Vi kan titta på gruppen sjuka och funktionsnedsatta. Vi kan i
            regeringens vårproposition se siffror sedan flera år tillbaka.
            Vi kan konstatera att de utgiftsposterna har bantats varje år
            sedan 2006, när regeringen tillträdde. Man beräknar att det ska
            kunna fortsätta sjunka ända fram till 2017. Dess värre har det
            nyligen kommit nya siffror från Försäkringskassan som indikerar
            att så kanske inte kan bli fallet på grund av att sjukskrivningarna
            nu ökar.
          </note>
          <note>
            Sverigedemokraterna har i den senaste höstbudgetmotionen avsatt
            2,8 miljarder kronor mer än regeringen för förbättringar när det
            gäller sjukpenning och rehabilitering med mera. Vi avser även
            att höja a-kassan och aktivitetsstödet.
          </note>
          <note>
            Utöver rent inkomstförbättrande åtgärder vill vi satsa på den
            grupp som min partiledare under Almedalsveckan i år kallade för
            välfärdshjältarna i offentlig sektor. Där är en överväldigande
            majoritet av de statligt anställda kvinnor. Dess värre används
            i dag deltidsanställningar som ett besparingssystem, vilket leder
            till att man kan få så kallade delade turer med några timmars
            jobb på förmiddagen och kanske några timmar till på kvällen.
          </note>
          <note>
            Deltidsarbete leder till lägre inkomster, försämrade pensioner,
            minskade utvecklingsmöjligheter och minskade karriärmöjligheter.
            Det är inte så konstigt att många av dem som tjänar minst återfinns
            i just offentlig sektor. Vi vill därför utöka möjligheten till
            heltid inom offentlig sektor. Det är en satsning som kommer att
            gynna många kvinnor som i dag arbetar deltid men som vill arbeta
            mer. Vi gör det med andra ord lättare att satsa på karriär och
            utveckling för dem som i dag vill men inte kan.
          </note>
          <note>
            Det är en satsning som kommer att kunna ge 25 000 nya årsarbetskrafter
            och ge en stor påverkan på den grupp som i dag har lägst inkomst.
          </note>
          <note>
            Det är en liten del av Sverigedemokraternas politik. Det är en
            riktig välfärdspolitik, och det är en politik för minskad ojämlikhet.
          </note>
          <note type="speaker">
            Anf. 8 ULLA ANDERSSON (V):
          </note>
          <note>
            Herr talman! Det är en klargörande ideologisk debatt där Centerpartiet
            nu drar linjerna vidare. Ingångslönerna på hela arbetsmarknaden
            ska sjunka med ungefär 20 procent, brukar Centerpartiet säga.
            Det betyder att i Centerpartiets Sverige ska en nyanställd undersköterska
            ha ungefär 13 000 kronor i månadslön.
          </note>
          <note>
            Annie Lööf själv tjänar ungefär 130 000 i månaden. Det betyder
            att den här undersköterskan jag tror att väldigt många uppskattar
            hennes arbete skulle behöva jobba i ett helt år för att komma
            upp i Annie Lööfs månadslön.
          </note>
          <note>
            Carl B Hamilton försöker ta åt sig äran av finanskrisen. Det
            är därför kapitalinkomsterna sjunker väldigt kraftigt. Det är
            därför Gini-koefficienten har sjunkit. Tar vi bort kapitalinkomsterna
            har takten i hur Gini-koefficienten ökat nästan fördubblats.
          </note>
          <note>
            Finanspolitiska rådet och Statistiska centralbyrån är överens:
            Det är jobbskatteavdraget som har gjort att inkomstskillnaderna
            ökar i Sverige. Statistiska centralbyrån säger att sjuka och arbetslösa
            samt ensamstående föräldrar har halkat efter och fått det sämre.
          </note>
          <note>
            De 10 procent som är rikast har fått 79 000 kronor mer i inkomst
            per år i Carl B Hamiltons Sverige. De 10 procent med lägst inkomst
            har fått mindre i plånboken i dag än de hade när Carl B Hamilton
            tillträdde i regeringsställning.
          </note>
          <note>
            Vi har inte råd med den här ojämlikheten. Det är inte rimligt
            att skillnaderna i livslängd ökar beroende på vilken klass man
            tillhör eller att föräldrarnas utbildningsbakgrund och sociala
            status ska avgöra hur man lyckas i skolan. Det är inte rimligt
            att sjuka människor tvingas vända sig till socialkontoren eller
            att arbetslösa ska tvingas göra det för att regeringen har förstört
            de gemensamma försäkringssystemen, eller att unga ska lämnas utanför
            samhällsgemenskapen, bli den förlorade generationen. Vi har inte
            råd med ett ytterligare jobbskatteavdrag, vars syfte är att öka
            inkomstskillnaderna. Pengarna behövs till välfärden och för att
            bygga ett jämlikare samhälle.
          </note>
          <note>
            Kristersson säger sig i debattartikeln ha kommit till en insikt,
            men den insikten verkar inte leda till att den politik som har
            bidragit till att inkomstskillnaderna har ökat ska ändras. Den
            relativa fattigdomen har ökat åtta gånger så fort som innan högern
            tog över.
          </note>
          <note>
            Låt oss i stället bygga gemenskap och solidaritet, omtanke och
            värdighet med en insikt om att vi människor faktiskt behöver varandra.
            Vi sitter ju ihop. Det behövs samhällsnyttiga investeringar för
            att bygga ett starkt, gemensamt och värdigt samhälle. Det skapar
            också jobb.
          </note>
          <note>
            Vi behöver bygga och rusta bostäder, se till att sjukvården tar
            sig ur krisen och får de resurser som behövs. Vi behöver en förskola
            och skola där varje barn kan få den bekräftelse och utveckling
            som just det barnet behöver. Då behövs fler anställda och mindre
            gruppstorlekar. Vi behöver en äldreomsorg som garanterar de äldre
            ett värdigt och bra liv. Då behövs fler anställda och inte färre,
            som det har blivit under högerregeringen.
          </note>
          <note>
            Vi behöver en välfärd där de anställda i välfärden får fler arbetskamrater
            så att de slipper sjukskriva sig för att det har blivit så tungt.
            Vi behöver tåg som går i tid och spår så att det kan bli fler
            tåg på spåren. Och när vi har oturen att bli sjuka eller arbetslösa
            eller både och ska vi veta att försäkringssystemen finns där för
            oss och att vi inte behöver bli fattiga.
          </note>
          <note>
            Ensamstående ska kunna känna att deras plånbok räcker månaden
            ut och slippa den ständigt gnagande oron för ekonomin. Underhållsstödet
            behöver höjas och indexeras. Det behövs barnomsorg på obekväm
            tid så att folk kan ta jobb och en lagstiftning som gör att fasta
            jobb på heltid blir normen på arbetsmarknaden.
          </note>
          <note>
            Det behövs inte ett jobbskatteavdrag till, vars enda syfte är
            att öka inkomstskillnaderna. Det behövs ett starkare Vänsterpartiet
            i valet 2014 om vi ska bygga ett anständigt samhälle.
          </note>
          <note>
            Herr talman! Nyliberala värderingar bygger på idén att politik
            utgår från egenintresse, att marknaden ska styra och där girighet
            belönas. Det har styrt de borgerliga partiernas förändringar av
            försäkringssystem och skattepolitik, en inhuman människosyn där
            människans drivkrafter enbart består av mer pengar i plånboken.
            Anständighet, solidaritet och gemenskap verkar inte vara sådant
            som står högt i kurs i högerns Sverige, men är det någon liga
            som Sverige bör toppa är det jämlikhetsligan. Jämlika samhällen
            mår och utvecklas bättre socialt och ekonomiskt.
          </note>
          <note>
            Stora inkomstskillnader är således dåligt för både individen
            och samhällsutvecklingen, men de orsakar också finansiell instabilitet.
            Få talar i dag om att de kraftigt växande inkomstskillnaderna
            är den bidragande orsaken till finanskrisen. En liten grupp människor
            har tillskansat sig enorma förmögenheter som de försöker placera
            och få ständigt ökad avkastning på. Samtidigt har det stora folkflertalet
            släpat efter ekonomiskt och fått skuldsätta sig för att kunna
            köpa en bostad eller för att konsumera.
          </note>
          <note>
            Till det ska läggas att tidigare offentliga verksamheter har
            privatiserats, inte minst här i Sverige. Vi leder väl nästan den
            ligan. Och nu har det nyliberala experimentet exploderat i knäet
            på alla länders medborgare till ett mycket högt pris. Vi står
            där med notan medan finanskapitalisterna glatt väntar på nästa
            fest.
          </note>
          <note>
            Ändå vet vi att jämlika samhällen mår bättre och utvecklas bättre,
            att jämlikhet är kopplad till en lång rad positiva egenskaper
            för ett land. Det gäller fysisk och mental hälsa. Det gäller förmågan
            att läsa och skriva. Det gäller tilliten mellan medborgarna och
            hur många som sitter i fängelse. Barn i jämlika länder får en
            bättre uppväxt.
          </note>
          <note type="speaker">
            Anf. 9 EMMA HENRIKSSON (KD):
          </note>
          <note>
            Herr talman! När man lyssnar på debatten funderar man lite på
            vilket land en del tror att vi lever i. Jag skulle vilja påstå
            att vi faktiskt lever i ett privilegierat land. Alla vi som hade
            turen, jag säger turen, att födas i Sverige vet i grunden att
            vi har skäl att vara tacksamma för att vi får växa upp i ett samhälle
            som i decennier har varit förskonat från utbredd fattigdom och
            svält, att vi i snart 200 år har varit förskonade från krig, att
            vi har tillgång till ren luft, rent vatten och att vi har en vård
            i världsklass. Inte minst kan vi se det om vi tittar på siffrorna
            för barnadödlighet och mödradödlighet, som är bland de absolut
            bästa i världen. Vi har en medellivslängd som inte bara är i topp
            utan dessutom är jämnt fördelad oavsett med vilken förutsättning
            du föddes in i vårt land. Så ser det inte ut om man tittar i många
            andra länder. Där finns det väldigt stora skillnader i hur länge
            du kan förväntas leva beroende på vilka förutsättningar du föddes
            in i.
          </note>
          <note>
            Men vi ska också veta att det inte är slumpen som har lett oss
            dit där vi är i dag. Det är en medveten strävan att bygga ett
            samhälle som håller ihop, som strävar efter att överbrygga skillnader,
            att öppna dörrarna för livsmöjligheter för alla, inte bara för
            dem som hade turen att födas in i de allra bästa av de bästa omständigheterna.
            Det är faktiskt så, livet är inte rättvist. De förutsättningar
            vi föds in i, de resurser vi får med oss från starten, är inte
            rättvist fördelade.
          </note>
          <note>
            Den kristdemokratiska tanken om ett samhällsbygge utgår från
            det. Vi är olika med olika resurser. Vi får olika förutsättningar
            och förmågor. Det är bara en sak som är helt lika. Det är vårt
            människovärde. Det skiljer inte en millimeter. Vi har alla exakt
            samma människovärde.
          </note>
          <note>
            Vi kristdemokrater står för en människosyn som utgår från att
            vi är ansvariga, för oss själva, absolut, för våra närmaste, det
            är också självklart, men också att vi är ansvariga för alla våra
            medmänniskor. Vi har ett ansvar var och en för att göra det bästa
            av de resurser och förmågor just vi fick. Därför har vi också
            ett ansvar för att gemensamt bygga ett tryggt samhälle. Det är
            det som har varit Kristdemokraternas strävan i varje budget. I
            den budget som gäller för i år kan det synas i att av satsningarna
            som går till hushåll går 98 procent till den knappa tredjedel,
            alltså tre av tio, som har de lägsta inkomsterna just därför att
            vi vet att vi har olika förutsättningar. Vi behöver olika stöd.
          </note>
          <note>
            Att så långt som möjligt få leva sitt liv i frihet och trygghet
            just där man växte upp verkar vara en mänsklig drivkraft som finns
            hos väldigt många, oavsett var man föddes. Det är klart att det
            finns de som gärna spänner vingarna och prövar hur långt de bär,
            men väldigt många vill vara kvar. Alla har ändå inte möjlighet
            att vara det. En del av dem flyr till vårt land just därför att
            de tror att här finns förutsättningar att bygga sig en framtid.
          </note>
          <note>
            I början av sommaren träffade jag några killar som landat i Sverige
            när de flydde från en hopplöshet, från en brist på framtid. Jag
            frågade dem varför de hamnat här. Vi talade om flykten och om
            hur de tagits emot, men framför allt talade vi om framtiden och
            deras drömmar.
          </note>
          <note>
            När jag frågade vad de tyckte var det bästa med Sverige sade
            de utan tvekan: skolan. Alla höll med varandra. Att alla barn
            och ungdomar i Sverige får gå i skolan och att skolan är gratis
            tyckte de var så häftigt, och de var så tacksamma för det och
            att alla får en chans oavsett vad man kommer från för hemförhållanden
            att utbilda sig och få möjlighet att bygga en egen framtid.
          </note>
          <note>
            Att skolan fungerar är något av det viktigaste för att skapa
            jämlikhet. Det räcker dock inte att ösa resurser över skolan,
            för vi ser att skolan inte lyckas fullt ut. Vi måste titta mer
            än vad vi redan har gjort på hur vi kan ge möjligheter för vart
            och ett av våra barn att få en så bra utbildning som möjligt.
          </note>
          <note>
            Vi måste hitta tillbaka till grunderna i skolan, att lära sig
            läsa. Vi måste ge lärarna förutsättningar att utbilda i det grundläggande.
            Vi måste ge våra barn de allra bästa lärarna.
          </note>
          <note>
            Herr talman! Jag vill inte på något sätt förringa betydelsen
            av pengar i plånboken, varken när det gäller absolut fattigdom
            eller relativ fattigdom. Jag återkommer i mitt nästa anförande
            till hur vikten av resurser, både ekonomiska och mänskliga, skapar
            förutsättningar för jämlikhet.
          </note>
          <note type="speaker">
            Anf. 10 Statsrådet ULF KRISTERSSON (M):
          </note>
          <note>
            Herr talman! Jag kommer med kraft att brännmärka den som talar
            illa om Sverige. Orden var finansminister Göran Perssons, och
            året var 1995.
          </note>
          <note>
            Jag är inte helt säker på att det är riktigt värdigt att säga
            på det sättet, men det är en intressant förskjutning av vad han
            tyckte var uppgiften för ledande svenska politiker och vad dagens
            opposition tycker är uppgiften för ledande politiker.
          </note>
          <note>
            Det enda ni förefaller vara överens om är att Sverige är en eländig
            plats på jorden att leva på. Det är anmärkningsvärt. Att man inte
            kan diskutera strävanden, värderingar och åsiktsskillnader utan
            att dra i smutsen det som vi i hög grad är överens om är ett gott
            samhällsbygge är fascinerande.
          </note>
          <note>
            Häromveckan kom Statistiska centralbyrån, SCB, tillbaka med vanlig
            byråkratprosa i sin rapport om utanförskapet i Sverige. Den visar
            att från 1990 fram till i dag har andelen svenskar i arbetsför
            ålder som i första hand lever på sociala ersättningar och bidrag
            inte någon gång varit lägre. Vi har en lägre andel än 1990. Detta
            är en viktig framgång.
          </note>
          <note>
            Det betyder inte att de som är där gör fel, tvärtom. Vi har den
            sortens välfärdssystem för att de ska användas när de behövs.
            Men alla kan inte behöva dem samtidigt. En del går upp och en
            del går ned, men totalt sett ser det mycket bättre ut än tidigare.
          </note>
          <note>
            Ni hittar ett enda mått på en ökningstakt i inkomstskillnader
            mellan medianen och de 10 procent som tjänar minst. Denna ökningstakt
            tar ni till intäkt för den katastrofbeskrivning av Sverige som,
            vilket någon påpekade, gör att Grekland framstår som en framgång
            och Sverige som ett misslyckande.
          </note>
          <note>
            Låt oss titta på andra mått som är lika lätta att hitta. När
            det gäller materiell fattigdom ligger Sverige lägst. När det gäller
            materiell fattigdom för barn ligger Sverige näst lägst. När det
            gäller risk för fattigdom ligger Sverige bland de lägsta tillsammans
            med de nordiska länderna. När det gäller inkomstfördelning inklusive
            offentliga tjänster är Sverige det mest jämlika landet följt av
            Norge och Danmark.
          </note>
          <note>
            Jag säger inte att detta säger allt heller eller att det är sanningen,
            men er ensidighet antyder att ni letar problem i stället för att
            leta lösningar.
          </note>
          <note>
            Man måste kunna ha två saker i huvudet samtidigt. Man måste kunna
            se att Sverige är ett gott land. Man måste kunna se att det är
            bättre med en växande ekonomi än en krympande och ändå bekymra
            sig en smula för det som inte är bra nog.
          </note>
          <note>
            Det allra bästa med den svenska jämlikheten är att vi i grund
            och botten vill att alla ska få en egen chans och inte primärt
            vara ett resultat av sina föräldrars framgångar och misslyckanden.
            Det är en sak att ärva sina föräldrars besparingar, stora eller
            små, eller en sommarstuga, vare sig man vill ha den eller inte.
            Det är dock inte okej att ärva sina föräldrars sociala problem.
            Här finns det utmaningar i Sverige.
          </note>
          <note>
            Jag har jobbat med Stockholms socialtjänst och sett från insidan
            vad som händer när vi möter andra generationens hemlösa, andra
            generationens missbrukare och andra generationens socialbidragstagare.
            I dag ser jag risken att vi möter människor som är andra generationens
            arbetslösa, sjukskrivna och långtidssjukskrivna. Det samhället
            vill vi inte ha. Här finns det uppenbara problem som rymmer våra
            olika värderingar. De förtjänar både mer tanke och mer handling.
          </note>
          <note type="speaker">
            Anf. 11 YLVA JOHANSSON (S):
          </note>
          <note>
            Herr talman! Det är intressant att ministern är nöjd. Han är
            nöjd med att bara en bråkdel av de arbetslösa i dag har rätt till
            ersättning från arbetslöshetsförsäkringen. Han är nöjd med att
            65 000 personer är utförsäkrade från sjukförsäkringen. Han är
            nöjd med att pensionärer betalar högre skatt än de som arbetar.
            Han är nöjd med att vi har rekordmånga som lever långvarigt på
            försörjningsstöd.
          </note>
          <note>
            Herr talman! Arbetarrörelsens viktigaste fråga är och har alltid
            varit jobben. Moderaternas viktigaste fråga är och har alltid
            varit lägre skatter. Där har vi en tydlig skillnad.
          </note>
          <note>
            Full sysselsättning är vårt viktigaste mål. Därför behövs det
            fler och växande företag. Därför behövs det investeringar för
            konkurrenskraft så att det finns fler jobb att söka. Vi sätter
            jobben och kampen mot arbetslösheten främst, för vi vet arbetslöshetens
            pris.
          </note>
          <note>
            Vi vet priset för den enskilda individen att ställas vid sidan
            av, inte få försörja sig med eget arbete och, efter regeringens
            försämringar, tvingas till fattigdom när man inte har en rimlig
            ersättning att leva på.
          </note>
          <note>
            Vi vet också priset för samhället. Det blir allt svårare med
            hög arbetslöshet och sjunkande sysselsättningsgrad att finansiera
            sjukvård, skola och omsorg. Arbetslöshet ökar klyftorna, försämrar
            hälsan och leder också till andra påfrestningar på samhället.
          </note>
          <note>
            Men som jag sade i mitt inledande anförande: Det kanske allra
            högsta priset betalar de barn och unga som växer upp i familjer
            där en eller båda föräldrarna inte arbetar och som går i en skola
            med minskade resurser.
          </note>
          <note>
            Vi ser resultatet av det. Resultaten i svensk skola har sjunkit
            sex år i rad. På nästan alla sätt som vi kan mäta framgång i skolan
            är utvecklingen katastrofal. Klyftorna ökar. De elever som inte
            klarar skolan blir fler; andelen ökar. De duktigaste elevernas
            resultat sjunker också. Detta är ett fruktansvärt svek mot våra
            unga.
          </note>
          <note>
            Jag redogjorde i mitt förra inlägg för skarpa socialdemokratiska
            förslag för att förbättra förutsättningarna för barn och unga
            att ha framtidstro och kunna gå ut i ett arbetsliv med de kunskaper
            som krävs för att få jobb och försörja sig med eget arbete.
          </note>
          <note>
            Herr talman! Det är intressant att lyssna på regeringens företrädare.
            Det är uppenbart att de samhällsproblem som vi har inte verkar
            särskilt intressanta att ta itu med. Det gäller arbetslösheten,
            klyftorna, de sjunkande resultaten i skolan och en ungdomsgeneration
            där en stor andel känner stor oro för framtiden. Vi har 77 000
            unga som inte har arbetat eller studerat de senaste tre åren.
          </note>
          <note>
            Ska vi tala om problemen? Ska vi göra något åt dem? Eller ska
            vi nöja oss med att kåsera och tycka att det är bra som det är?
            Regeringen är lite grann som en barkbåt på öppet hav. Man har
            inte intresse av att styra. Man guppar omkring och är nöjd med
            det och gläder sig åt att solen skiner ibland.
          </note>
          <note>
            Vi vill styra. Vi vill förändra Sverige. Vi vill bygga ett Sverige
            där människor har ett arbete att gå till, där ekonomin växer och
            där klyftorna minskar.
          </note>
          <note type="speaker">
            Anf. 12 GUNVOR G ERICSON (MP):
          </note>
          <note>
            Herr talman! Även ohälsa påverkas av ökad ojämlikhet. Det genomsnittliga
            hälsoläget i Sverige har blivit bättre. Men trots förbättringen
            ökar hälsoskillnaderna mellan grupper i samhället avseende socioekonomiska
            faktorer, till exempel utbildningsnivå och inkomstnivå.
          </note>
          <note>
            Ulf Kristersson talade nyss om att andelen som lever på bidrag
            är lägre. Ja, men han glömde att berätta om alla som nu finns
            i ett verkligt utanförskap utan vare sig jobb, sjukförsäkring
            eller arbetslöshetsförsäkring och att fler och fler inte ens finner
            det lönt att gå till Arbetsförmedlingen och står helt utanför
            alla socialförsäkringssystem. Det är det verkliga utanförskapet.
          </note>
          <note>
            Den ökade ojämlikheten gör att det har blivit större skillnader
            i livslängd och ohälsa mellan olika grupper. Det måste vi i politiken,
            oavsett politisk färg, våga erkänna. Det är inte något som har
            skett bara under de senaste sex åren. Detta är en förändring som
            har skett sedan 80-talet. Man kan till och med säga att vi ser
            en förändring under de senaste 40 åren när det gäller ökade skillnader
            i hälsa.
          </note>
          <note>
            Emma Henriksson, för män med lång respektive kort utbildning
            har skillnaden i förväntad livslängd ökat till nästan fem år.
            Detta kan jämföras med en skillnad på 3,4 år 1986. Denna skillnad
            är en stor utmaning som inte kan mötas genom att man lägger fokus
            på enskilda individers ansvar för sin egen hälsa, vilket alliansregeringen
            nu gör i folkhälsopolitiken. Det behövs mer strukturella insatser
            som förbättrar de faktorer i samhället som är hälsofrämjande och
            som påverkar människors livsvillkor och möjligheter, helt enkelt
            att individer ska kunna få nya livschanser och kunna omskola sig
            mitt i livet och söka nya möjligheter i stället för att låsas
            in i fas 3 och andra hopplösa åtgärder som alliansregeringen håller
            fast vid.
          </note>
          <note>
            De villkor under vilka människor lever och dör påverkas av politiska,
            sociala och ekonomiska krafter.
          </note>
          <note>
            Miljöpartiet vill underlätta den ekonomiska situationen för ensamstående
            föräldrar med försörjningsansvar som har barnen boende hos sig
            under hela eller delar av året. Därför föreslår vi en skattereduktion
            på 5 000 kronor netto, lika för alla. En sådan skattereduktion
            är omfördelande på så sätt att låginkomsttagare får mer i förhållande
            till sin inkomst än höginkomsttagare. Syftet är att underlätta
            barnens ekonomiska situation. Utöver detta vill Miljöpartiet höja
            underhållsstödet och grundnivån i föräldraförsäkringen.
          </note>
          <note>
            Carl B Hamilton, lyssna noga nu. Även om du inte tycks ha några
            genusglasögon har skillnaderna i nettoinkomst förändrats mellan
            kvinnor och män sedan regeringen tillträdde 2006. Skillnaderna
            har ökat med 40 procent. I reda pengar handlar det om en ökning
            med närmare 18 000 kronor om året till männens fördel. Kvinnornas
            inkomster släpar efter hela livet. Redan vid 24 års ålder är skillnaden
            i inkomst mellan könen i genomsnitt 50 000 kronor. Den genomsnittliga
            skillnaden i nettoinkomst 2012 var 62 000 kronor. Att det skiljer
            över 60 000 kronor i årsinkomst mellan kvinnor och män påverkar
            hela livet, både trygghetssystemen i fråga om de inkomstrelaterade
            ersättningarna och pensionen. Ett mer jämställt uttag av föräldraförsäkringen
            är centralt för att minska dessa skillnader. Vi vill införa en
            tredelad föräldraförsäkring. Vad vill Folkpartiet?
          </note>
          <note type="speaker">
            Anf. 13 CARL B HAMILTON (FP):
          </note>
          <note>
            Herr talman! Så till den ideologiska dimensionen. Det är en mycket
            stor skillnad mellan hur liberaler å ena sidan och socialdemokrater
            och vänsterpartister å andra sidan ser på dessa frågor. Vad är
            ett bra och ett rättvist samhälle?
          </note>
          <note>
            Vi liberaler tycker att det ska löna sig att arbeta. Det ska
            löna sig att utbilda sig, att arbeta övertid, att arbeta på obekväm
            arbetstid och att ta ansvar och risker. Höjden av rättvisa är
            inte att alla har det exakt lika bra. Orättvisor för oss handlar
            inte om att bli upprörda över att någon tjänar pengar. Orättvisorna
            handlar om när människor saknar möjligheter. Våra lösningar handlar
            om att människor ska ha lika chanser i livet en skola med fokus
            på kunskap, en god skattefinansierad barnomsorg, vård, äldreomsorg
            och väl fungerande sociala skyddsnät. Det skapar ett gott samhälle
            och ett samhälle som håller ihop.
          </note>
          <note>
            Lyssnar man i stället på Socialdemokraterna och Vänstern verkar
            de hellre önska sig en utveckling som den som vi har sett i flera
            andra OECD-länder. I de flesta av dessa länder har majoriteten
            fått det ekonomiskt sämre, men klyftorna har med ett missvisande
            mått minskat på grund av lägre inkomster. Det är en djup skillnad.
          </note>
          <note>
            Sedan vänder jag mig till Ylva Johansson. Julafton 2013 inträffade
            redan den 22 augusti för Socialdemokraterna. Ylva Johansson rabblar
            upp miljard efter miljard. Jag tappade räkningen när hon kom upp
            i 3540 miljarder i ökade utgifter. Tala med Magdalena Andersson.
            Jag vet inte vad hon säger. Men detta är intressant, eftersom
            utgiftstaket bara blåste bort. Det är en totalt ansvarslös ekonomisk
            politik som Ylva Johansson har redogjort för här. Det är inte
            förvånande att Ylva Johansson talade om en massa saker. Men hon
            talade inte om när hon satt och styrde Sverige från 1994 till
            2006 och klyftorna ökade. Den regeringen hade ökade klyftor som
            sitt resultat efter sin regeringstid. Då satt Ylva Johansson och
            hade ansvar. Det vill hon inte stå för. Hon vill inte stå upp
            för det ansvar som hon bar för de ökade klyftorna i Sverige.
          </note>
          <note>
            Sedan blir det lite märkligt när man som folkpartist hör en socialdemokrat
            säga att regeringen inte gör någonting beträffande skolan. Är
            det möjligt att Ylva Johansson har undgått att observera att det
            finns en kille som heter Jan Björklund och som ständigt är i rutan?
            Men det har hon. Det är märkligt.
          </note>
          <note>
            Ulla Andersson tog upp kapitalinkomsterna. Tittar man på resultatet
            är det ungefär detsamma med eller utan kapitalinkomster. Jag har
            många gånger tidigare sagt att för Ulla Andersson skapas välståndet
            på Försäkringskassans kontor och på kommunkontoret. Men jag önskar
            att Ulla Andersson då och då tänkte på detta med tillväxt och
            var de resurser som hon ska dela ut med sådan frenesi produceras.
            Hennes högre skatter skapar krympande skattebaser och minskade
            inkomster för det offentliga.
          </note>
          <note>
            Jag tror att det var Ulla Andersson som tog upp detta med jämlikhetsligan
            och att vi på något sätt skulle ha hamnat i någon dålig situation
            i fråga om den. I rapporten från OECD som heter Divided we stand
            från 2011 räknar man in, förutom inkomsterna, offentligfinansierade
            välfärdstjänster och tar hänsyn till de omfördelande effekterna
            av dem. Sverige hade då de lägsta inkomstskillnaderna av alla
            OECD-länder. Smaka på det igen, Ylva Johansson och Ulla Andersson.
          </note>
          <note type="speaker">
            Anf. 14 SOLVEIG ZANDER (C):
          </note>
          <note>
            Herr talman! Visst finns det skillnader i inkomster. Det kommer
            vi inte ifrån, och det är det som vi diskuterar nu. Jag vänder
            mig då till Ylva Johansson. Vad gjorde ni för de personer som
            före 2006 fick förtidspension, de som i dag står allra längst
            från arbetsmarknaden och som har en låg inkomst?
          </note>
          <note>
            När man från Vänsterpartiet säger att bidragen och ersättningarna
            ska öka och att fler ska jobba inom den offentliga sektorn kan
            man undra var pengarna till detta kommer ifrån.
          </note>
          <note>
            För oss som centerpartister är arbete det viktigaste för att
            få en högre inkomst. Inkomsten kommer från att vi har fler företag
            som bidrar till att skapa arbete och minska arbetslösheten.
          </note>
          <note>
            Det är därför som vi tycker att det är viktigt att man har en
            lägre arbetsgivaravgift för dem som står längst från arbetsmarknaden.
            Det gäller inte minst ungdomar under 26 år och också sjukskrivna
            som har varit sjukskrivna längre.
          </note>
          <note>
            De viktiga arbetsgivaravgiftssänkningarna vill Socialdemokraterna
            ta bort. Vi i Centerpartiet har andra förslag. Det är förslag
            som är finansierade, till skillnad från den önskelista som presenterades
            från den rödgröna sidan.
          </note>
          <note>
            Att slopa den andra sjuklöneveckan skulle betyda oerhört mycket
            för dem som i dag står längst från arbetsmarknaden och göra det
            möjligt för dem att komma in på hel- eller deltid eller på den
            tid de har möjlighet att och kan arbeta.
          </note>
          <note>
            Vi vill medverka till att företagen utvecklas för att bli konkurrenskraftiga
            internationellt. Vi vill införa en form av FOU-bidrag, det vill
            säga att forskare ska kunna anställas och bli intressanta för
            företagen.
          </note>
          <note>
            Vi vill också skapa YA-jobb, det vill säga yrkesanställning.
            Det innebär att personer som har sin yrkesutbildning färdig hör
            och häpna, från den rödgröna sidan inte ska få full lön den första
            dagen de jobbar utan få en lägre ersättning. Vi kan kalla det
            för lärlingsersättning, som man hade en gång i världen. Det är
            en viktig del att få in personer som har fullgjorda utbildningar
            men inte yrkeserfarenhet.
          </note>
          <note>
            Det är i det sammanhanget också viktigt att vi får en lärlingsanställning
            som innebär att när man går på gymnasiet på en yrkesutbildning
            för att lära sig ska få möjligheter att inte bara gå i skolan
            utan också handgripligen lära sig ett yrke.
          </note>
          <note>
            Det är viktigt att komma in på arbetsmarknaden när man är ung
            och när man är gammal och att skapa förutsättningar för det.
          </note>
          <note>
            Låt mig till sist nämna landsbygdsprogrammet och ersättningen
            till våra lantbrukare. Det är en viktig del i budgeten för nästa
            år. På landsbygden finns jobben om man bara skapar förutsättningar
            för dem som är företagare på landsbygden för att få ett livskraftigt
            företagande.
          </note>
          <note type="speaker">
            Anf. 15 DAVID LÅNG (SD):
          </note>
          <note>
            Herr talman! Som jag avslutade mitt förra anförande med att säga
            behöver Sverige en sverigedemokratisk välfärdspolitik.
          </note>
          <note>
            Vi lever i ett land som de äldre har byggt upp och som vi förvaltar
            åt våra efterlevande. Borgarna säger alltid och har sagt flera
            gånger i den här talarstolen i dag att det ska löna sig att arbeta.
            Det håller jag helt och hållet med om. Men man ska heller inte
            hamna hos kronofogden när man blir gammal eller sjuk, i varje
            fall inte enbart av det skälet.
          </note>
          <note>
            Sverigedemokraterna eftersträvar en välfärdsstat värd namnet.
            Det varken vill eller kan regeringen göra på samma sätt. Med regeringens
            prioriteringar har Sverige inte råd.
          </note>
          <note>
            I årtionden har svenska regeringar satsat allt större resurser
            på migration, integration och bistånd i stället för det som pengarna
            kunde ha använts till.
          </note>
          <note>
            Sedan den nuvarande regeringen tillträdde har kostnaderna för
            migration ökat med 5,7 miljarder kronor per år. Kostnaderna för
            integration har ökat med 6,5 miljarder per år, och kostnaderna
            för bistånd har ökat med 5 miljarder per år.
          </note>
          <note>
            Det är sammanlagt 17,2 miljarder per år i ökade kostnader. Det
            är bara de utgiftsposter som regeringen inte kan dölja i statsbudgeten.
            Den totala samhällsekonomiska konsekvensen av den förda politiken
            är avsevärt större.
          </note>
          <note>
            Dess värre finns det ingen anledning att tro att det kommer att
            bli särskilt mycket bättre med en rödgrön regering. Det är endast
            med ett starkare sverigedemokratiskt parti som den trenden kan
            vändas.
          </note>
          <note>
            Sverigedemokraterna är det enda parti som vågar säga: Nu får
            det vara nog med det här slöseriet. Det är också så att vi som
            socialkonservativa och nationalister inte låter vår politik formas
            av enskilda väljargrupper eller särintressen från vare sig höger
            eller vänster.
          </note>
          <note>
            Sverigedemokraterna är ett helhetsparti som ser hela människans
            kedja genom livet från småbarnsårens betydelse av bra förskolor
            och familjepolitik, via arbetslivets strävan efter en dräglig
            inkomst och möjlighet till karriär, till ålderns höst då vi ska
            kunna förvänta oss att vår insats genom livet ger oss någonting
            tillbaka.
          </note>
          <note>
            Det är någonting som vi prioriterar högre än den massinvandringspolitik
            som urholkar vår välfärd. Det visar på de övriga partiernas bagatellisering
            av de svaga och fattiga i samhället.
          </note>
          <note>
            Låt mig ta några skrämmande siffror från denna mandatperiod.
            År 2010 beviljades närmare 70 000 uppehållstillstånd i Sverige.
            År 2011 var det 93 000, och år 2012 var det 111 000.
          </note>
          <note>
            Statsrådet efterfrågade att man inte bara ska leta efter problem
            utan också efter lösningar. Ett förslag till lösning, statsrådet,
            är: Decimera de siffrorna.
          </note>
          <note>
            Enligt Statistiska centralbyrån har andelen av befolkningen som
            har en inkomst under 60 procent av medianlönen och därmed löper
            risk att hamna i gruppen fattiga ökat till 14 procent bara de
            senaste åren. Bland gruppen invandrare är den nu så hög som 25
            procent. Under samma år ökade trots det den disponibla medianinkomsten
            i Sverige.
          </note>
          <note>
            Återigen: Fler fick det bättre, men det är också fler som har
            fått det sämre. Regeringens politik skapar splittring i samhället.
            Det skapar en underklass till en kostnad av ett större inflöde
            av nyanlända.
          </note>
          <note>
            Sverige gör och har gjort mycket gott för omvärlden. Det är även
            vi sverigedemokrater stolta över. Men någonstans måste man våga
            ställa sig frågan: Vilka insatser är det som faktiskt gör nytta?
            Vi måste fråga oss: Gör vi verkligen världen bättre genom att
            göra Sverige sämre?
          </note>
          <note type="speaker">
            Anf. 16 ULLA ANDERSSON (V):
          </note>
          <note>
            Herr talman! Jag har en fråga till Solveig Zander: Varifrån får
            ni pengarna till skattesänkningarna? Ja, just det, de tas från
            ersättningarna till de sjuka och arbetslösa.
          </note>
          <note>
            Vi har 71 000 fler arbetslösa. Men utbetalningarna till de arbetslösa
            har sjunkit med 12 ½ miljard sedan 2006. De tvingas gå till socialkontoren
            i stället. Vi har 68 000 som har utförsäkrats. Ni tar pengar från
            äldreomsorgen och sjukvården och från de ungas möjligheter att
            få en bostad.
          </note>
          <note>
            Emma Henriksson talar om alla människors helt lika värde. Sedan
            straffar man de sjuka, de arbetslösa och pensionärerna med en
            högre skatt. Med en inkomst på 12 000 kronor betalar en pensionär
            300 kronor mer i skatt än en frisk som har ett jobb. Sjuka och
            arbetslösa betalar hela 900 kronor mer i skatt vid den inkomsten.
          </note>
          <note>
            Det är till och med så att Kristdemokraterna, som kämpar för
            höjda bostadsbidrag, tror att den politiken leder till att människor
            inte vill jobba i samma utsträckning längre. Så skriver man i
            vårpropositionen.
          </note>
          <note>
            Jag skulle vara glad om Ulf Kristersson fick åtminstone en tanke
            i huvudet, att ojämlika samhällen utvecklas sämre. Men det har
            jag inte någon större förhoppning om. Det är lika troligt som
            att Carl B Hamilton ska inse att kön har betydelse.
          </note>
          <note>
            De borgerliga vet att det finns väldigt lite stöd för större
            klyftor i Sverige. Man vinner helt enkelt inga val på att säga
            att man vill ha ökade inkomstskillnader. I stället blir det floskelspråk
            som gäller.
          </note>
          <note>
            Ni känner väl igen ord som att det ska löna sig att arbeta, ökade
            drivkrafter till arbete och lägre trösklar till arbetsmarknaden?
            Det är borgerlig nysvenska och betyder på vanlig svenska: växande
            inkomstskillnader och ökad ekonomisk ojämlikhet.
          </note>
          <note>
            Resultatet är att 20062010 har andelen personer med långvarig
            låg ekonomisk standard ökat med 67 procent, och ökningen är störst
            bland ensamstående kvinnor med barn.
          </note>
          <note>
            Barn till sjuka och arbetslösa straffas ekonomiskt trots att
            man vet att det påverkar deras hälsa och studieresultat. Ökningen
            av den relativa fattigdomen har varit åtta gånger så stor som
            under mandatperioden innan.
          </note>
          <note>
            Den procentenhet av svenskarna som tjänar absolut mest har fått
            cirka fem gånger mer genom den borgerliga regeringens skattesänkningar
            än vad den genomsnittliga svensken fick. Klyftornas allians styr
            Sverige.
          </note>
          <note>
            Fyra av de fem som tvingas leva på försörjningsstöd borde i stället
            ha ersättning från sjukförsäkring eller a-kassa, enligt fackförbundet
            SSR. Men med borgerlig politik tvingas de leva på socialbidrag.
            Så ser borgerlighetens Bidragssverige ut. De gemensamma försäkringarna,
            där vi tar ansvar för varandra och bär varandras risker, slås
            sönder. Människor tvingas i stället till socialkontoren och till
            att leva på bidrag. Och de blir allt fler.
          </note>
          <note>
            Om man har turen att vara frisk och ha ett jobb belönas man med
            sänkt skatt, men om man är fräck nog att vara pensionär ska man
            betala mer i skatt. Och om man blir sjuk eller arbetslös ska man
            betala ännu mer. Den människosyn som ligger bakom förändringarna
            i skattepolitiken och försäkringssystemen är direkt inhuman. De
            sjuka tros inte vara sjuka utan anses kunna ta sin säng och gå
            i bästa kristdemokratiska anda.
          </note>
          <note>
            Ett samhälle som börjar slänga ut sjuka på gatan kommer att vara
            svårare att leva i för alla. Trots att det går elva arbetslösa
            på varje ledigt jobb hos Arbetsförmedlingen menar regeringen att
            det bara är att ta sig i kragen, så får man ett jobb. Den strukturella
            arbetslösheten görs individuell. Hur pensionärer ska göra för
            att bli yngre det måste jag säga är svårt att förstå. Men snart
            kanske vi får ett skatteavdrag för rynkbehandling och allmän upprustning
            av landets pensionärer.
          </note>
          <note>
            Borgerlighetens Sverige växer fram. Klyftorna ökar och otryggheten
            likaså. Kilar slås in mellan människor, och kittet som håller
            oss samman dras isär. Låt oss i stället bygga ett anständigt samhälle.
          </note>
          <note type="speaker">
            Anf. 17 EMMA HENRIKSSON (KD):
          </note>
          <note>
            Herr talman! Jag vet vad det innebär att vara fattig. Om man
            som jag blir förälder innan man själv har hunnit lämna tonåren
            har man inte hunnit bygga upp någon buffert. Man har inte skaffat
            sig någon stabil inkomst som kan ligga till grund för en ordentlig
            föräldraförsäkring. Och man lär sig verkligen att vända på slantarna.
            Man lär sig att köpa begagnade galonbyxor och laga dem med silvertejp
            och att jubla över att man hittar ett mjölkpaket med 50 procents
            rabatt därför att det går ut i dag eller i morgon. Man lär sig
            att känna tacksamheten över att barnet hinner kissa innan de mäter
            och väger på bvc, för då får man en ren blöja och har tjänat någon
            krona.
          </note>
          <note>
            Framför allt minns jag känslan av att två veckor före jul få
            höra detta från förskolepersonalen: Du måste betala 10 kronor,
            för ni lämnade inte in några ljusstumpar. Annars får du inte ta
            hem ditt barns egenhändigt stöpta krokiga ljus!
          </note>
          <note>
            Jag lämnade inga stumpar därför att det inte fanns några stumpar.
            Att vara fattig i ett rikt land är jobbigt, men jag vet också
            att det går att leva med det när man har ett hopp i framtiden
            om att det kommer att lösa sig och att detta bara är här och nu.
            Att leva med känslan av att detta är permanent och att man inte
            kan lyfta sig ur sin situation är det som bryter ned människor.
          </note>
          <note>
            Visst är det jätteviktigt att vi i år har höjt grundnivån i föräldraförsäkringen
            så att den som inte har någon inkomst att bygga den på ändå får
            en förutsättning att försörja sig och sin familj. Men det är ännu
            viktigare att vi har ökat förutsättningarna för dem som är beroende
            av försörjningsstöd att få en möjlighet att ta sig ur det genom
            att kunna behålla lite mer av sin egen inkomst. På så vis kan
            de gå från ett beroende till en möjlighet att försörja sig själva.
          </note>
          <note>
            Häromdagen kom, som vi hörde tidigare, nya siffror från SCB som
            visar att andelen av den vuxna befolkningen som är beroende av
            sociala ersättningar och bidrag nu är den lägsta sedan SCB började
            mäta. Om man räknar om det till helårspersoner handlar det om
            230 000 personer färre än det var 2006. Detta är viktigt. Det
            är viktigt att människor får en möjlighet och ett hopp om en bättre
            framtid.
          </note>
          <note>
            Andelen barn med materiell fattigdom var 2,8 procent när vi tillträdde.
            Den hade minskat till 1,7 procent 2008. Under krisen fortsatte
            andelen att minska, och 2011 var den andel barn som hade materiellt
            låg standard 1,3 procent. Även om vi i Sverige har kunnat lindra
            krisens effekter för utsatta grupper, inte minst genom de prioriteringar
            som jag har nämnt tidigare, måste vi fortsätta att göra mer. Det
            är viktigt att höja levnadsstandarden för dem som lever med de
            minsta marginalerna, och det är viktigt att värna ett samhälle
            som håller ihop. Ett samhälle som håller ihop skapar framtidsförutsättningar
            för alla.
          </note>
          <note type="speaker">
            Anf. 18 Statsrådet ULF KRISTERSSON (M):
          </note>
          <note>
            Herr talman! Sverigedemokraterna är precis lika förutsägbara
            som vänsterpartisterna, om än med rätt olika innehåll.
          </note>
          <note>
            Vänstern verkar drömma sig tillbaka till 70-talet, då välståndsökningen
            var exakt lika stor som skatteökningen och bidragsökningen. Det
            slutade så småningom med Pomperipossa, svartjobb och bidragsberoende,
            och det har tagit oss årtionden att komma vidare i Sverige.
          </note>
          <note>
            Sverigedemokraterna tycker att Sverige ska vara svenskt, bara
            svenskt. De glömmer att en miljon svenskar en gång gjorde resan
            bort från där de var för att deras egna barn skulle få det bättre
            när föräldrarna uppoffrade allt. Båda extremerna är fascinerande
            historielösa.
          </note>
          <note>
            Jag letar just nu efter en gemensam nämnare hos S, V och MP utöver
            att Sverige inte är ett bra land att leva i. Jag letar efter någonting
            som är politik. Jag tycker att jag utan att vantolka kan höra
            mellan raderna att ersättningsnivåerna ska höjas, att fler sjukskrivna
            är bättre än färre och att detta antydningsvis ska betalas med
            höjda skatter möjligen helt utan finansiering. Detta brukar landa
            i höjda skatter. Där någonstans ser jag er gemensamma policy.
          </note>
          <note>
            Socialdemokraterna dömer ut den lilla förändring av Gini-koefficienten
            som har skett under allianstiden men är uppenbarligen nöjda med
            den stora förändring som skedde under den egna tiden. Vänsterpartiet
            är emot allt som skedde under socialdemokratins tid och under
            vår tid men antyder inte hur deras politik skulle påverka en socialdemokratisk
            politik i en V-MP-S-regering. Jag tycker att ni är skyldiga att
            svara på hur politiken ser ut om ni tar över.
          </note>
          <note type="speaker">
            Anf. 19 YLVA JOHANSSON (S):
          </note>
          <note>
            Herr talman! Jag blir lite förvånad när jag lyssnar på Folkpartiet.
            I Folkpartiets Sverige är det tydligen ansvarslöst att satsa på
            jobb och utbildning men ansvarsfullt att sänka skatter. Det tycker
            jag är en förvånande ståndpunkt.
          </note>
          <note>
            Jag vet inte om man ska ta Carl B Hamilton på allvar, herr talman,
            men jag måste säga att han är modig. Det tycker jag också att
            Kristersson är när han tar upp skillnaden i Gini-koefficienten
            även under den socialdemokratiska tiden. För det som hände under
            flera socialdemokratiskt styrda år var att det gick väldigt bra
            för börsen och att kapitalinkomsterna ökade. Det tycker jag är
            bra. Vi socialdemokrater vill att det ska gå bra för svenska företag.
            Vi vill se lönsamma och växande företag i Sverige. Vi behöver
            ett blomstrande näringsliv som kan ge jobb och ett välstånd att
            fördela.
          </note>
          <note>
            Under senare år har det inte gått lika bra för börsen. Jag tänker
            inte skylla det på regeringen, för börsen är extremt beroende
            av den internationella konjunkturen. Men det påverkar kapitalinkomsterna
            starkt då dessa är väldigt konjunkturberoende. Om man bortser
            från kapitalinkomsterna har den relativa fattigdomen i Sverige,
            med OECD:s standarddefinition, ökat dramatiskt efter det att regeringen
            Reinfeldt och Borg började genomföra sin politik.
          </note>
          <note>
            Herr talman! Vi socialdemokrater vill minska klyftorna och ge
            barn och unga likvärdiga villkor, främst genom fler jobb, aktiva
            insatser mot arbetslösheten, stora satsningar på utbildning och
            högre undervisningskvalitet i skolan. Det här är de viktigaste
            insatserna för ett mer jämlikt Sverige. Men det handlar också
            om anständiga trygghetsförsäkringar, rättvisa skatter och högre
            barnbidrag.
          </note>
          <note>
            Jag tror, herr talman, att det har blivit tydligt för dem som
            lyssnar på den här debatten vilka politiska partier som kan och
            vill göra något åt de ökade klyftorna och vilka politiska partier
            som i grunden är nöjda med att kåsera över utvecklingen och tricksa
            med statistiken.
          </note>
          <note type="speaker">
            Anf. 20 GUNVOR G ERICSON (MP):
          </note>
          <note>
            Herr talman! Ja, Ulf Kristersson, social rörlighet är bra. Men
            då måste vi också ha en politik som gör den möjlig. Satsa på skolan
            och ge alla ungdomar en chans! Hur förväntar sig alliansregeringen
            att det ökade antalet ungdomar som inte har fullständiga betyg
            ska kunna göra en klassresa?
          </note>
          <note>
            Vi har hört ministern och flera av de andra partiernas företrädare
            lägga ut texten om siffror och mått. Och ja, ni verkar vara väldigt
            nöjda. Men det finns problem i Sverige. Det spelar ingen roll
            om vi jämför oss med andra länder och tycker att vi är bäst, för
            vi har problem och vi måste våga se de problem som finns här.
          </note>
          <note>
            Rädda Barnen beskriver barnfattigdomen i Sverige och utgår från
            normen för boende och baskonsumtion, det vill säga de pengar som
            enligt riksdagens fastställda nivå behövs för att man ska klara
            sig i Sverige. Rädda Barnens mått på fattigdom är alltså ett absolut
            mått.
          </note>
          <note>
            Riksdagens utredningstjänst har på uppdrag av Miljöpartiet tittat
            på inkomstskillnader, och man kan se att studerande samt sjuka
            och arbetslösa halkar efter dem som arbetar. År 1999 hade en studerande
            68 procent av en förvärvsarbetandes ekonomiska standard. År 2011
            hade siffran minskat till 56 procent. För sjuka och arbetslösa
            är det en ännu radikalare förändring. År 1999 hade sjuka och arbetslösa
            en ekonomisk standard på 84 procent av förvärvsarbetandes standard,
            och 2011 hade det rasat till 64 procent. Det är en konsekvens
            av en fullt medveten politik. Men stå då för er vision! Låtsas
            inte att den inte finns!
          </note>
          <note>
            Miljöpartiet vill investera för nya jobb, och vi vill ha en allmän
            trygghetsförsäkring, så att människor kan göra en social resa.
          </note>
          <note type="speaker">
            Anf. 21 CARL B HAMILTON (FP):
          </note>
          <note>
            Herr talman! Det var intressant att Ylva Johansson nu började
            tala om den tid då hon hade ansvar för att Sverige fick ökade
            klyftor. Men tror ni att hon tog ansvar för det? Nej, det var
            någon annans fel. Det var börsens fel. Det var börsen som orsakade
            de ökade klyftorna.
          </note>
          <note>
            Men, Ylva Johansson, vi har naturligtvis tittat på detta och
            tagit bort kapitalinkomsterna ur det här måttet. Det visar sig
            att det är ökade klyftor under den socialdemokratiska tiden i
            vilket fall som helst, med eller utan kapitalinkomster. Det är
            en ganska liten skillnad, måhända överraskande, men så är det.
          </note>
          <note>
            Sedan var det intressant det Ulla Andersson sade om att det ska
            löna sig att arbeta: Det är bara en floskel, det betyder ingenting,
            det är en struntsak. De här sköterskorna som jobbar på natten,
            ska de inte ha mer betalt? När det gäller dem som jobbar på obekväm
            arbetstid, är det en floskel att det ska löna sig för dem att
            jobba på obekväm arbetstid, jobba övertid eller utbilda sig?
          </note>
          <note>
            Avslutningsvis, herr talman, vill jag säga till oppositionen:
            Sluta tala illa om Sverige! Sluta med er systematiska svartmålning
            av Sverige! Ni beskriver Sverige som ett land utan anständighet.
            Var stolta över vårt land, över vad vi har åstadkommit i Sverige
            och över att vi har klarat oss mycket bra jämfört med andra länder
            under den här internationella krisen. Sluta tala illa om Sverige!
          </note>
          <note type="speaker">
            Anf. 22 SOLVEIG ZANDER (C):
          </note>
          <note>
            Herr talman! Nej, Ulla Andersson, vi tar inte från dem som inte
            har någon inkomst och lever på bidrag och ersättningar. Det kan
            man se om man tittar på vad budgeten för i år innebär. Vi har
            höjt tillägget för studerande med barn, vi har höjt bostadstillägget
            för pensionärer, vi har ändrat utformningen av försörjningsstödet
            så att man får behålla en del av det när man börjar jobba, vi
            har höjt grundnivån i föräldrapenningen och vi har sänkt skatten
            för pensionärer. Nej, vi tar inte från dem som har bidrag och
            ersättningar.
          </note>
          <note>
            Däremot vill vi möjliggöra för personer att komma in på arbetsmarknaden
            på ett lättare sätt. Det innebär att vi vill sänka trösklarna
            genom att ge stöd och hjälp att återgå till jobb, och det innebär
            att utmana Arbetsförmedlingen genom en jobbpeng så att man kan
            välja dem som ska stötta och hjälpa en in på arbetsmarknaden.
          </note>
          <note>
            Vi vill ha lägre arbetsgivaravgifter för företagen så att de
            vill och kan anställa. Vi vill ta bort den andra sjuklöneveckan.
            Det här är punkter som Centerpartiet driver och som är oerhört
            viktiga. Vi vill behålla den sänkning av arbetsgivaravgifter som
            finns för personer under 26 år och för personer som står långt
            från arbetsmarknaden, det vill säga har varit sjuka länge, som
            underlättar för dem att komma in på arbetsmarknaden och få en
            anställning. Detta vill Socialdemokraterna ta bort. Vi vill möjliggöra
            en arbetsmarknad som kan ta emot personer, och det är en viktig
            del. Det viktigaste är således att vi får en satsning på företagen
            och att vi kan bo och leva i hela Sverige.
          </note>
          <note type="speaker">
            Anf. 23 DAVID LÅNG (SD):
          </note>
          <note>
            Herr talman! Jag tolkar den kommentar som jag fick från statsrådet
            Kristersson som att regeringen tänker fortsätta med splittringspolitiken
            och med slöseriet med motiveringen att svenskar har flyttat till
            USA en gång i tiden som om de två invandringsvågorna vore jämförbara.
            Det tyder snarare på historielöshet från statsrådets sida.
          </note>
          <note>
            Vad gäller just den här debatten om ökad ojämlikhet är det Vänsterpartiet
            som har tagit initiativ till den. Vänsterpartiet säger sig vilja
            motverka ojämlikhet men driver samtidigt en politik som leder
            till ökad ojämlikhet. Vänsterpartiet vill satsa ännu större resurser
            än regeringen på fortsatt massinvandring, och vi vet att när politikerna
            missköter sig är det de med minst ekonomiska marginaler som får
            betala. Det är de med lägst inkomster som drabbas mest av att
            trygghetssystemen försämras när allt större resurser läggs på
            invandringen. Det är de arbetslösa som får det ännu svårare att
            skaffa jobb när större resurser läggs på invandringen, och det
            är de redan utsatta som hamnar i ett allt tydligare utanförskap
            när det kommer hit fler utlänningar än vad vi klarar av.
          </note>
          <note>
            Men utan ojämlikhet skulle Vänsterpartiet tappa en stor del av
            sitt existensberättigande, så det är inte så konstigt att de driver
            en ojämlikhetspolitik. Sverigedemokraterna däremot driver en jämlikhetspolitik.
            Jämlikhet är när alla har samma möjligheter att forma sin egen
            framtid. Jämlikhet är när alla oavsett inkomst kan skaffa sig
            den utbildning de vill ha, och det är när alla oavsett inkomst
            kan få en förstklassig sjukvård när de så behöver. Det är Sverigedemokraternas
            politik. Sveriges resurser måste användas till detta och inte
            till fortsatt splittring.
          </note>
          <note type="speaker">
            Anf. 24 ULLA ANDERSSON (V):
          </note>
          <note>
            Herr talman! Jag sade att regeringen gömmer sig bakom floskler.
            Att det ska löna sig att arbeta betyder egentligen ökade inkomstskillnader,
            eftersom ni, Ulf Kristersson, straffar sjuka och arbetslösa ekonomiskt.
            Sänkta trösklar in på arbetsmarknaden betyder i realiteten att
            människor ska ha lägre inkomster. Det är Centerpartiets stora
            devis. Ulf Kristersson har tillbringat dagen med att mer tala
            om 70- och 80-tal än om nutid. Det blir väl så när man drivs av
            ideologiska värderingar som bygger på att girighet ska belönas
            och sjuka och arbetslösa bestraffas; det vill säga han vill ha
            ökade inkomstskillnader, och helst kraftiga sådana, men han vågar
            inte säga det.
          </note>
          <note>
            Jag lever i stället i nutid och försöker lösa de problem som
            faktiskt finns, problem som den nuvarande regeringen har skapat.
            Till skillnad från David Lång, som vill se jämlikhet mellan etniskt
            vita män med höga inkomster, tycker vi att alla människor har
            lika värde. Vi har en insikt om att vi alla behöver varandra och
            hör ihop. Det tycker jag är värdefullt, och jag är stolt över
            att tillhöra ett antirasistiskt parti.
          </note>
          <note>
            Herr talman! Vi anser att vi behöver ta en annan väg. Vi måste
            finna lösningar så att vi får ett anständigt samhälle. Då behöver
            vi bygga ett skattesystem där man betalar lika mycket skatt vid
            lika inkomst. Förmögna ska betala skatt. Skatt ska betalas efter
            bärkraft. Välfärden behöver mer resurser, inte fler jobbskatteavdrag.
            Män med höga inkomster behöver inte tjockare plånbok, men vi kvinnor
            behöver en utbyggd äldre- och barnomsorg. Pengar behövs till fler
            anställda i vård, skola och omsorg. När olyckan är framme ska
            vi veta att det finns en fungerande sjukförsäkring och a-kassa.
          </note>
          <note>
            Vi vill ha ett Sverige med omtanke och solidaritet. Vi behöver
            inte ett jobbskatteavdrag till för att öka inkomstskillnaderna.
            Vi behöver ett anständigt samhälle.
          </note>
          <note type="speaker">
            Anf. 25 EMMA HENRIKSSON (KD):
          </note>
          <note>
            Herr talman! Den här debatten har mest handlat om kronor och
            ören, om procent och andelar, men som jag var inne på i mitt första
            inlägg är jämlikhet så mycket mer. Familjegemenskap och starka
            sociala relationer är ett så avgörande mänskligt behov att det
            faktiskt går att mäta i livslängd. Det kan också mätas i utbildningsresultat
            och i psykisk hälsa. Starka nära relationer leder till att barns
            framtidsutsikter förbättras. Det leder dessutom till att den sociala
            rörligheten ökar.
          </note>
          <note>
            I Framtidskommissionens rapporter kan vi bland annat läsa om
            en metastudie som visar att brist på nära relationer och social
            isolering är lika skadligt för hälsan som rökning och alkoholmissbruk.
          </note>
          <note>
            Vi kristdemokrater strävar efter ett samhälle där ingen hålls
            tillbaka och ingen lämnas utanför, ett dynamiskt samhällsliv där
            social bakgrund inte avgör din framtid, där den sociala rörligheten
            är en realitet. Det ger människor hopp om framtiden, och det främjar
            sammanhållningen. Då räcker det inte, även om det också är viktigt,
            med stöd för hushållsekonomin, utan det behövs även stöd för relationer.
            Statsvetaren Robert Putnam hävdar att barns framtidsutsikter till
            stor del beror på vad deras föräldrar svarar på frågan: Hur mycket
            tid tillbringar du med dina barn?
          </note>
          <note>
            Herr talman! Jag hoppas att den här debatten fortsätter men att
            vi slipper höra fler vänsterpartister skandera död åt familjen
            och i stället funderar på hur vi kan stötta familjen, oavsett
            hur familjen ser ut. Familjen är viktig för jämlikheten i samhället.
          </note>
          <note type="speaker">
            Anf. 26 Statsrådet ULF KRISTERSSON (M):
          </note>
          <note>
            Herr talman! Jag vill börja med att tacka för en i flera avseenden
            klargörande debatt. Vi får inget svar på hur en V-MP-S-regering
            tänker sköta skatte- och bidragspolitiken. Det är jag medveten
            om. Låt mig då bara säga att i Alliansen gillar vi i grund och
            botten det Sverige vi har, trots att vi ser problem som kräver
            lösningar. Vi inser att fördelning, skatter, bidrag, socialförsäkringar,
            utbildning, allt detta, måste fungera också i det samhälle vi
            i dag lever i och att det ibland kräver andra lösningar. Vi har
            starka värderingar, men vi har pragmatiska lösningar.
          </note>
          <note>
            Jag tycker att vi lärt oss av Sveriges historiska framgångar
            och historiska misstag. Det handlar om rättigheter och skyldigheter,
            om arbetslinjen för alla människor som kan arbeta så att vi har
            råd att hjälpa dem som inte kan arbeta en lite speciell svensk,
            kärv och krävande, generositet som har stark förankring i det
            svenska samhället.
          </note>
          <note>
            Jag gillar att Emma Henriksson ger perspektiv på fattigdomen
            i Sverige och i andra länder och inte bara talar om de enskilda
            kronorna, som vi så ofta fastnar i. Jag gillar att Solveig Zander
            pekar på att hela Sverige behövs och att alla företag behövs om
            vi ska bygga ett växande Sverige. Och jag gillar att Carl B Hamilton
            i god svensk nästan offentlig utredningstradition tar siffror
            på allvar och kräver intellektuell hederlighet tillbaka i en seriös
            debatt.
          </note>
          <note>
            Så ska det fungera. Vi har en gemensam idé. Vi står för den,
            och vi berättar om den före valet. Ni i oppositionen har ett år
            på er. Vi är så nyfikna.
          </note>
          <note>
            Överläggningen var härmed avslutad.
          </note>
          <note>
            3 § Justering av protokoll
          </note>
          <note>
            Justerades protokollet för den 15 augusti.
          </note>
          <note>
            4 § Anmälan om återtagande av plats i riksdagen
          </note>
          <note>
            Andre vice talmannen meddelade att Margareta Larsson (SD) skulle
            återta sin plats i riksdagen från och med den 26 augusti, varigenom
            uppdraget som ersättare skulle upphöra för Adam Marttinen (SD).
          </note>
          <note>
            5 § Anmälan om inkomna faktapromemorior om förslag från Europeiska
            kommissionen, m.m.
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            6 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 26 september
          </note>
          <note>
            den 23 september
          </note>
          <note>
            den 23 september
          </note>
          <note>
            den 26 september
          </note>
          <note>
            den 26 september
          </note>
          <note>
            den 26 september
          </note>
          <note>
            den 26 september
          </note>
          <note>
            den 18 oktober
          </note>
          <note>
            den 14 oktober
          </note>
          <note>
            den 21 oktober
          </note>
          <note>
            den 14 oktober
          </note>
          <note>
            den 18 oktober
          </note>
          <note>
            den 7 oktober
          </note>
          <note>
            den 28 oktober
          </note>
          <note>
            den 21 oktober
          </note>
          <note>
            7 § Svar på interpellation 2012/13:496 om utsättning av lax i
            älvarna runt Östersjön
          </note>
          <note type="speaker">
            Anf. 27 Landsbygdsminister ESKIL ERLANDSSON (C):
          </note>
          <note>
            Herr talman! Ardalan Shekarabi har frågat mig vilka utvecklingsmöjligheter
            för svensk fisketurism jag ser ifall EU:s förslag om ett stopp
            för odlad lax i älvarna runt Östersjön verkställs samt vilka åtgärder
            jag avser att vidta för att förhindra att EU:s förslag om ett
            stopp för odlad lax i älvarna runt Östersjön blir verklighet.
          </note>
          <note>
            Vad gäller utsättning av odlad lax vore det bästa en situation
            där vi hade kunnat få till stånd en naturlig reproduktion och
            därmed en lösning som är långsiktigt hållbar. Där befinner vi
            oss emellertid inte. Merparten av de utsättningar av lax som sker
            i Sverige är så kallade kompensationsutsättningar, vilka sker
            som en kompensationsåtgärd för de fiskemöjligheter som försvunnit
            till följd av utbyggnad av vissa älvar. Var utsättningen ska ske
            och i vilken omfattning regleras i vattendomar för respektive
            älv.
          </note>
          <note>
            I Sverige sattes 2012 ut ca 1,96 miljoner laxsmolt, merparten
            som kompensationsutsättningar. Den naturliga reproduktionen uppgår
            i hela Östersjöområdet till runt 2,9 miljoner smolt, varav Sveriges
            andel inklusive Torneälven uppgick till ca 2,75 miljoner smolt.
            Utsättningarna utgör därmed en icke försumbar del av de fiskemöjligheter
            som finns i hela Östersjöområdet och är viktiga för både yrkes-
            och fritidsfisket på flera håll i landet.
          </note>
          <note>
            Den viktigaste åtgärden för laxen och därmed för laxfisket handlar
            emellertid om att se till att de vilda laxbestånden når de mål
            som finns för naturlig reproduktion. På så sätt kan vi skapa både
            goda fiskemöjligheter och en situation som är långsiktigt hållbar
            ur ett biologiskt perspektiv. En viktig åtgärd för att nå dithän
            är en förvaltningsplan för lax i Östersjön. Regeringen stöder
            arbetet med framtagandet av en sådan plan inom EU.
          </note>
          <note>
            Kommissionens förslag om att förbjuda kompensationsutsättningar
            i älvar som saknar en naturlig reproduktion av vildlax är emellertid
            en del i förslaget som regeringen inte kan ställa sig bakom. Precis
            som interpellanten mycket riktigt påpekar är förslaget i denna
            del inte tillräckligt analyserat. Förslaget bedöms kunna få förödande
            konsekvenser för vildlaxstammarna, detta särskilt om man inte
            på samma gång anpassar kvoterna. Sverige har därför lyft denna
            och andra centrala frågor för förvaltningen av laxen i diskussionerna
            med både andra Östersjöstater och kommissionen. Den svenska regeringen
            avser att tillsammans med andra Östersjöstater driva frågan om
            utsättningarna och andra relevanta frågor inför och under den
            kommande behandlingen av laxplanen i ministerrådet. Detta i syfte
            att nå en överenskommelse om en verkligt effektiv plan som skapar
            förutsättningar för långsiktigt hållbara laxbestånd. En god naturlig
            reproduktion tillsammans med utsättning av lax, som sker på ett
            sätt så att den inte utgör ett hot mot de vilda laxbestånden,
            skapar goda möjligheter för såväl yrkes- som sportfiske och fisketurism.
          </note>
          <note>
            Under senare år har vi haft en positiv utveckling av såväl laxbestånd
            som fisketurism. Om denna utveckling fortsätter kommer Sverige
            att kunna erbjuda en nivå där fisket efter både vild och odlad
            lax är jämförbart med några av världens bästa fiskevatten. I sammanhanget
            ska vi inte heller glömma bort fisket efter andra arter än lax,
            som utgör en mycket viktig del av fritidsfisket i våra vatten
            runt Sveriges kuster och i insjöar runt om i landet. Goda bestånd
            av olika arter och därmed ett bra fiske utgör grunden för en utvecklad
            fisketurism. Detta tillsammans med de fantastiska möjligheter
            som erbjuds i form av hotell, matupplevelser, tillgång till bra
            guider, transportmöjligheter med mera är det som sammantaget skapar
            förutsättningar för en utveckling av fisketurism och arbetstillfällen
            på landsbygden. Arbetet med en helhet är i detta sammanhang viktigt
            för att skapa förutsättningar för enskilda entreprenörer att utveckla
            verksamhet inom eller kopplad till fisketurism.
          </note>
          <note>
            I sammanhanget vill jag också särskilt peka på att en central
            förutsättning för utvecklingen av fisketurism och småföretagens
            förutsättningar särskilt på landsbygden är en fortsatt utveckling
            av företagarnas möjligheter att verka på landsbygden.
          </note>
          <note type="speaker">
            Anf. 28 ARDALAN SHEKARABI (S):
          </note>
          <note>
            Herr talman! Jag vill inledningsvis tacka statsrådet Eskil Erlandsson
            för svaret på interpellationen.
          </note>
          <note>
            Fisket är av stor betydelse för Sveriges näringsliv och turism.
            Både det kustnära yrkesfisket och det alltmer populära fritidsfisket
            utgör viktiga motorer i landsbygdens utveckling. I dag ägnar sig
            fler än en miljon svenskar åt fritidsfiske. Det finns goda möjligheter
            att utveckla fisketurismen till en näring att räkna med.
          </note>
          <note>
            Mot den bakgrunden är det olyckligt att EU-kommissionen och Europaparlamentet
            har lagt fram ett förslag om att förbjuda utsättning av odlad
            lax i älvarna runt Östersjön. EU vill stoppa all odlad lax i älvarna
            redan till 2020. Ett sådant förslag skulle slå mycket hårt mot
            Sveriges kustnära landsbygd. Bara i Dalälven, som har sitt utlopp
            i Älvkarleby kommun, sätts det varje år ut ca 190 000 laxar. Detta
            är fiskar som både yrkesfiskare och fritidsfiskare när sig på.
            Om EU:s förslag skulle bli verklighet är risken överhängande att
            laxen i Dalälven helt försvinner, vilket skulle få allvarliga
            konsekvenser för bland annat Älvkarleby kommuns utvecklingsmöjligheter.
          </note>
          <note>
            EU:s motiv är att utsättningen av odlad lax bedöms hota den naturliga
            vildlaxstammen. Det är lovvärt att EU vill förbättra situationen
            för Östersjölaxen, men förslaget är missriktat och riskerar att
            utrota stora delar av laxbeståndet i våra älvar. Flera myndigheter,
            kommuner och fiskeorganisationer framhåller att EU:s förslag är
            dåligt berett och saknar vetenskapligt stöd.
          </note>
          <note>
            Därför gläder det mig att statsrådet anger att EU:s förslag om
            att förbjuda kompensationsutsättningar i älvar som saknar en naturlig
            reproduktion av vild lax inte stöds av den svenska regeringen.
            Det är viktigt att regeringen agerar tydligt och tar ställning
            för svenskt fiske och svensk fisketurism.
          </note>
          <note>
            Det är dock olyckligt att regeringen hittills inte tydligt skickat
            dessa signaler till de aktörer som är berörda av EU-förslaget.
            Förslaget har väckt stor oro bland sportfiskare och bland företagare
            och anställda inom fisketurismnäringen och kan ha påverkat planeringen
            av framtida investeringar negativt. Under de senaste två åren
            har medierna många gånger rapporterat om EU-förslagens konsekvenser
            utan att regeringen tydliggjort sitt ställningstagande. Detta
            har ökat otryggheten hos berörda aktörer.
          </note>
          <note>
            Herr talman! För tydlighetens skull vill jag fråga statsrådet:
            Kommer den svenska regeringen att stoppa det diskuterade EU-förslaget?
          </note>
          <note type="speaker">
            Anf. 29 Landsbygdsminister ESKIL ERLANDSSON (C):
          </note>
          <note>
            Herr talman! Jag vill börja med att tacka för interpellationen.
            Den kan bidra till det som interpellanten efterfrågar, nämligen
            att ge kunskap om var Sverige står i denna för många företag och
            människor viktiga fråga. Fisketurism och sportfiske kan erbjuda
            många utvecklingsmöjligheter vad gäller företagande och därmed
            jobb i våra landsbygdsområden runt omkring i Sverige. Därför är
            det viktigt att vi diskuterar de här frågorna och att Sveriges
            position och ställningstagande i de här sammanhangen kungörs och
            offentliggörs, och därav mitt tack till interpellanten.
          </note>
          <note>
            Jag kan upprepa att vi från den svenska regeringens sida inte
            kan ställa oss bakom den propå som finns från EU-kommissionen
            om att vi inom en relativt snar framtid inte ska få sätta ut odlad
            laxsmolt i våra vatten. Detta skulle i varje fall på kort sikt
            leda till att förekomsten av lax minskade. Därmed skulle den sportutövning
            och det företagande som många människor ägnar sig åt påverkas
            negativt.
          </note>
          <note>
            Till detta ska läggas att vi, som jag sade i mitt interpellationssvar,
            samarbetar Östersjöstaterna emellan, eftersom vi för att uttrycka
            det lite talspråkligt sitter i samma båt. Vi måste hjälpas åt
            att påverka EU på ett sådant sätt att vi får de förutsättningar
            som vi tror kan bidra till den bästa utvecklingen för fisket i
            våra länders vatten därav de täta och frekventa kontakter som
            jag och mina medarbetare har till exempel med Finland, som redan
            har tillkännagett att de har samma uppfattning som vi. Blir vi
            många har vi en reell möjlighet att påverka förslaget från kommissionen
            på det sätt vi vill.
          </note>
          <note type="speaker">
            Anf. 30 ARDALAN SHEKARABI (S):
          </note>
          <note>
            Herr talman! Jag vill tacka statsrådet Eskil Erlandsson för det
            tydliga ställningstagandet här i Sveriges riksdag. Jag hoppas
            att den här signalen når ut till alla berörda, framför allt de
            företagare och anställda i fisketurismnäringen som har varit väldigt
            oroliga.
          </note>
          <note>
            Avslutningsvis vill jag framföra en önskan om att de frågor som
            berör landsbygden i Sverige får samma uppmärksamhet och samma
            tydliga ställningstaganden från regeringen som de frågor som berör
            storstäderna. De senaste åren har det skrivits artiklar med rubriker
            som EU vill förbjuda laxodling, EU-förslag om stopp för odlad
            lax i älvar får kritik och Slut på utsättning av odlad lax. Det
            är några av de rubriker som förekommit i svenska lokaltidningar
            på små orter där det i och för sig inte bor så jättemånga människor,
            men som tillsammans utgör en jätteviktig del av Sveriges näringsliv
            och Sveriges tillväxtpotential. Jag ser fram emot en samhällsutveckling
            där de frågor som berör de här små bygderna får samma uppmärksamhet
            och samma tydliga ställningstaganden som de frågor som berör Stockholm
            och andra större städer.
          </note>
          <note type="speaker">
            Anf. 31 Landsbygdsminister ESKIL ERLANDSSON (C):
          </note>
          <note>
            Herr talman! Jag tackar återigen för interpellationen och debatten.
            Jag hoppas och förutsätter att vi kan hjälpas åt för att stärka
            företagandet och utvecklingen också i andra delar av vårt land,
            vid sidan om den utveckling som vi självklart vill ha i såväl
            Stockholm som andra lite större städer i vårt land.
          </note>
          <note>
            Det är viktigt att vi hjälps åt och tar vara på de möjligheter
            som finns att utveckla både fritidssysselsättningar, till exempel
            sportfiske, och verksamheter som leder till jobb, för jobben leder
            i sin tur till att större och mindre samhällsbildningar får möjligheter
            att fortsätta att utvecklas vad gäller till exempel service, såväl
            offentlig som kommersiell, men också service i form av nöjen och
            fritidssysselsättningar för unga människor likaväl som för äldre
            människor.
          </note>
          <note>
            Därför finns min önskan att hjälpa och stödja varandra i den
            utveckling vi vill se. Jag ser gärna att jag även i fortsättningen
            får stöd för mitt agerande i Europeiska unionen när frågorna diskuteras.
            De är viktiga för många människor i alla delar av vårt land.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2012/13:498 om förbud mot industriellt
            framställt transfett
          </note>
          <note type="speaker">
            Anf. 32 Landsbygdsminister ESKIL ERLANDSSON (C):
          </note>
          <note>
            Herr talman! Gunvor G Ericson har frågat mig om jag kommer att
            vidta åtgärder för att riksdagens begäran tillgodoses snarast
            och att nationell lag kommer på plats i avvaktan på att EU förbjuder
            industriellt framställt transfett så som Danmark har gjort.
          </note>
          <note>
            Regeringen gav i oktober 2011 Livsmedelsverket ett uppdrag att
            bland annat lämna ett förslag till regler för att begränsa användningen
            av industriellt framställda transfettsyror. Livsmedelsverkets
            slutsats var att avvakta med nationell lagstiftning och invänta
            Europeiska kommissionens rapport som har aviserats till december
            2014.
          </note>
          <note>
            Livsmedelsverkets förslag har remitterats, och de flesta remissinstanser
            delar Livsmedelsverkets bedömningar.
          </note>
          <note>
            Det är viktigt med nyttiga livsmedel, goda matvanor och en varierad
            kost. Sedan flera år tillbaka har Livsmedelsverket fört en kontinuerlig
            dialog med livsmedelsbranschen om att ta bort transfetter i livsmedel.
            Livsmedelsverket har genom dialoger med branschorganisationer
            lyckats få ned andelen industriellt framtagna transfettsyror i
            livsmedel. Den svenska livsmedelsbranschen har genom egna åtgärder
            ersatt industriellt framställda transfettsyror med andra fettråvaror.
            Den så kallade matkorgsstudien som Livsmedelsverket har genomfört
            visar att maten i dag innehåller endast små mängder transfettsyror.
            Den största delen kommer från mejeriprodukter där de ingår som
            en naturlig del.
          </note>
          <note>
            Intaget av transfettsyror i Sverige är i nivå med och i vissa
            fall lägre än vad som konsumeras i Danmark, Norge och Finland.
            Nivån är under den högsta nivå som WHO rekommenderar 2,53 gram
            per dag för en vuxen person. Detta ska ställas i relation till
            intaget av mättat fett som är tre gånger högre än WHO:s rekommenderade
            högsta intag.
          </note>
          <note>
            Riskerna med transfettsyror är angelägna att bevaka, och intentionen
            att minska intaget av transfettsyror bör fortsätta. En i fortsättningen
            frivillig minskad användning av härdade fetter och delvis härdade
            fetter i olika produkter är önskvärd.
          </note>
          <note>
            Regeringen anser att Livsmedelsverkets arbete med att tillhandahålla
            relevant information och kunskap hittills har haft en bra effekt
            inte enbart på produkterna utan också på folkhälsan. Skulle en
            nationell lagstiftning införas före en eventuell EU-reglering
            skulle detta innebära merarbete och merkostnader för både myndigheter
            och företag eftersom lagstiftningen skulle behöva anpassas till
            nära i tid kommande gemenskapsregler. Regeringen bedömer därför
            att Europeiska kommissionens rapport bör avvaktas innan några
            eventuella lagstiftningsåtgärder vidtas. Jag gör alltså samma
            bedömning nu som i juni 2011 att det är angeläget att främst eftersträva
            harmoniserade EU-regler.
          </note>
          <note type="speaker">
            Anf. 33 GUNVOR G ERICSON (MP):
          </note>
          <note>
            Herr talman! Tack för svaret! Men det är då anmärkningsvärt hur
            trögt det ska vara att få igenom en lagstiftning mot transfett
            i Sverige. Det är nu över två år sedan riksdagen fattade beslut
            i mars 2011 om att lagstifta, så som i Danmark, om att förbjuda
            industriellt transfett. Sverige kom i kapp omvärlden. Det var
            en seger för vetenskapen, folkhälsan och konsumenterna.
          </note>
          <note>
            Men vad bidde det av det, när vi har en regering som inte vill?
            Det dröjde sex månader innan regeringen gav uppdraget till Livsmedelsverket.
            Spelar inte riksdagsbeslut någon roll för alliansregeringen? Betyder
            inte riksdagens majoritet någonting för ansvarig minister Eskil
            Erlandsson?
          </note>
          <note>
            Nu läser jag ur underlaget, det vill säga betänkandet, som ligger
            till grund för riksdagens beslut, under rubriken Utskottets ställningstagande:
          </note>
          <note>
            Ett antal olika studier har genom åren pekat på kopplingen mellan
            s.k. transfetter och olika sjukdomar. För den som äter mycket
            transfetter ökar risken att drabbas av bl.a. hjärtsjukdom, bröst-
            och prostatacancer, insulinresistens och försämrat immunförsvar.
          </note>
          <note>
            I Danmark infördes 2004 regler som innebär att högst 2 % av den
            totala mängden fett i ett livsmedel får vara industriellt framställt
            transfett. I Sverige finns däremot inga regler som begränsar mängden
            transfett i livsmedel. I stället för att reglera mängden industriellt
            framställda transfetter har diskussioner förts med livsmedelsindustrin
            i syfte att få producenterna att använda fettråvaror med en högre
            andel omättat fett eller att minska fettinnehållet. Huvudlinjen
            för att minska andelen transfetter tycks vara att livsmedelsindustrin
            ska sanera sig själv. Men alla livsmedel som säljs i Sverige är
            inte producerade här, och företagen får på så sätt olika spelregler.
            Den som äter på restaurang vet inte om maten innehåller transfett.
            Som konsument är det omöjligt att veta om en produkt innehåller
            transfett eller inte. Det i Sverige genomförda arbetet för att
            minska transfetterna i livsmedel har hittills inte gett tillräckliga
            resultat. Utskottet anser därför att regeringen snarast bör lägga
            fram lagförslag till riksdagen om förbud mot transfetter i livsmedel,
            i likhet med vad som gäller i Danmark. Det anförda bör ges regeringen
            till känna.
          </note>
          <note>
            Vidare anfördes följande i betänkandet: Utskottet är däremot
            inte berett att föreslå någon åtgärd med anledning av det framförda
            kravet om att på EU-nivå driva på när det gäller en reglering
            av användningen av industriellt framställda transfetter i livsmedel.
          </note>
          <note>
            Alliansregeringens minister sade nu i sitt svar att det är just
            vad regeringen tänker göra, nämligen invänta EU-rapporten från
            2011 trots att utskottet och riksdagen beslutade att lagstifta
            i stället för att vänta på ett EU-beslut.
          </note>
          <note>
            Hur kan ministern påstå att det inte finns produkter med höga
            halter av transfett i Sverige? När gjordes den studie som ministern
            hänvisade till i sitt svar? Jag vet att det gjordes en studie
            för flera år sedan i samband med en stor debatt. Har studien upprepats?
          </note>
          <note type="speaker">
            Anf. 34 Landsbygdsminister ESKIL ERLANDSSON (C):
          </note>
          <note>
            Herr talman! Efter att riksdagen lämnade sitt tillkännagivande
            gav regeringen Livsmedelsverket i uppdrag i oktober 2011 att analysera
            hur ett nationellt regelverk skulle kunna utformas. Livsmedelsverket
            lämnade en rapport den 29 juni 2012. Denna rapport har därefter
            remissbehandlats.
          </note>
          <note>
            Jag tillåter mig att upprepa bedömningen. Den bedömning som Livsmedelsverket
            har lämnat är att vi bör vänta med en eventuell lagstiftning och
            avvakta kommissionens rapport som aviserats till december 2014.
            De flesta remissinstanserna och regeringen stöder denna slutsats.
            Varför gör vi det? Jo, vi gör det därför att det om vi först nationellt
            ska lagstifta och införa förordningar på området och sedan anpassa
            oss till vad Europeiska unionen kommer fram till kort därefter
            kan innebära ett stort merarbete för myndigheter och företag i
            vårt land. Det skulle dessutom skapa tror jag en förvirring såväl
            hos konsumenter som bland landets företagare om vad som egentligen
            gäller.
          </note>
          <note>
            Hur är det med vårt intag av transfettsyror i vårt land? Som
            jag sade i mitt huvudanförande är intaget i vårt land i paritet
            med vad andra människor får och i vissa fall lägre.
          </note>
          <note>
            Jag exemplifierade det med att vi har ett lägre intag i vårt
            land än vad man har i till exempel Danmark, Norge och Finland.
            Vi har också ett intag som är under den högsta nivå som WHO, Världshälsoorganisationen,
            rekommenderar. Vårt intag är, enligt de bedömningar som är gjorda
            år 2010, 1,7 gram per dag för en vuxen person. I de nordiska länderna,
            som jag räknade upp, ligger intaget högre än detta. 1,7 gram är
            alltså betydligt lägre än vad WHO rekommenderar som högsta dagliga
            intag, vilket är 2,53 gram per dag.
          </note>
          <note type="speaker">
            Anf. 35 GUNVOR G ERICSON (MP):
          </note>
          <note>
            Herr talman! Strålkastarljuset har inte varit riktat mot transfetter
            på ett tag, och produkter med en ganska hög andel transfett finns
            i dag på hyllorna i våra butiker.
          </note>
          <note>
            Även om det finns ett genomsnitt, som ministern hänvisar till,
            innebär inte det att människor äter precis det som är genomsnittet.
            Det innebär att vi i Sverige i dag fortfarande kan köpa produkter
            som innehåller såväl 4 som 6 och 8 gram transfett per 100 gram.
          </note>
          <note>
            Vid en stickprovskontroll i år på tre stora matvarubutiker i
            Malmö kunde man se att av 24 produkter innehöll 14 mellan 4 och
            8 gram transfett per 100 gram. Det är en ganska hög andel. Nu,
            2013, finns det alltså produkter med så hög halt här i Sverige.
            Trots att ministern liksom Livsmedelsverket tidigare sagt att
            marknaden själv kommer att reglera detta är det inte så enkelt.
            Även om vi har ansvarsfulla svenska företag som verkligen försöker
            har vi också ett antal producenter som inte bryr sig.
          </note>
          <note>
            Det är inte förvånande att ministern obstruerar. Ända sedan jag
            lyfte upp frågan om att lagstifta mot transfetter, precis som
            EU-landet Danmark har gjort, har alliansregeringen varit emot,
            liksom branschen. Men det finns också företag som skulle välkomna
            en lagreglering, som ser att det är viktigt att svenska och utländska
            företag kan verka på samma villkor.
          </note>
          <note>
            Att invänta en rapport från EU innebär inte att det kommer att
            bli direktiv, det vill säga lag, på EU-nivå inom en snar framtid.
            Om det vore så att en lag snart är på plats skulle jag hålla med
            ministern.
          </note>
          <note>
            Ministern sade att Livsmedelsverket i juni 2012 rapporterade
            och föreslog att man skulle vänta med uppdraget. Ja, jag kan förstå
            det om det var så att det snart skulle vara en lag på plats. I
            fotboll ska man döma för något som heter obstruktion, ett otillåtet
            sätt att hindra en spelare. Man kan verkligen fråga sig varför
            alliansregeringen med minister Erlandsson i spetsen ägnar sig
            åt obstruktion. Tyvärr kan jag inte se att det handlar om något
            annat.
          </note>
          <note>
            År 2009 skärpte Världshälsoorganisationen, WHO, tonen i transfettsfrågan.
            Sambandet mellan industriellt transfett och hjärt-kärlsjukdom
            är ett av de bäst belagda som finns. Bara en enda faktor är lika
            tydligt bevisad som farlig för hjärtat, och det är snabba, lättsmälta
            kolhydrater som finns i exempelvis läsk, potatismos och vitt bröd.
          </note>
          <note>
            Industriellt tillsatt transfett kan du hitta i kakor med lång
            hållbarhet, pulversåser, friterad mat och billiga importerade
            varor. Men du som konsument kan inte veta, eftersom tillsatt transfett
            är tillåtet och inte behöver anges i innehållsdeklarationen.
          </note>
          <note>
            Jag beklagar verkligen att vi inte har en regering som vill genomföra
            en lagstiftning som den som finns i Danmark. Det skulle vara klädsamt
            om ministern åtminstone ville försöka stifta en lag så som de
            har i Danmark.
          </note>
          <note type="speaker">
            Anf. 36 Landsbygdsminister ESKIL ERLANDSSON (C):
          </note>
          <note>
            Herr talman! Det diskuteras om industriellt framställda transfetter
            är farligare än naturliga transfetter som finns i vissa mejeri-
            och köttprodukter. Men utifrån den vetenskapliga studie som finns
            på detta område verkar det inte vara någon skillnad mellan naturliga
            transfetter och industriellt transfett som påverkar kroppen.
          </note>
          <note>
            Livsmedelsverkets syn på transfettsyrors effekt och huruvida
            det är skillnad på naturligt förekommande och industriellt framställda
            transfettsyror baseras till största delen dessutom på ett expertutlåtande
            som kommer från Europa, från Efsa. Det råder inom Europa mycket
            stor konsensus runt detta påstående som både Livsmedelsverket
            och jag nu gör.
          </note>
          <note>
            Kommer vi då som konsumenter att på ett bättre sätt kunna informera
            oss och på så sätt välja huruvida vi vill äta produkter med dessa
            syror? Ja, nya regler kommer att ge konsumenterna mer information
            än vad som är tillgängligt i dag, och detta i närtid. I dag säger
            reglerna att man måste ange om fett finns i ett livsmedel och
            om det är härdat. Men transfetter förekommer också i fetter som
            är bara delvis härdade.
          </note>
          <note>
            Med de nya märkningsregler som ska börja gälla den 14 december
            detta år, om några månader, kommer konsumenterna att få mer information
            om sammansättningen av fetter i livsmedel. Då ska det anges på
            förpackningarna om fettet är härdat men också om det är delvis
            härdat. Mängden transfett kommer på så sätt att framgå av de märkningsregler
            som vi kommer att ha efter den 14 december 2013.
          </note>
          <note>
            Kommissionens förslag till nya regler innebar att man frivilligt
            ska kunna få ange mängden transfett i innehållsföreteckningarna,
            och Sverige stödde det förslaget. Men detta förhandlades tyvärr
            bort i slutförhandlingarna, dock inte beroende på att Sverige
            inte stödde det.
          </note>
          <note type="speaker">
            Anf. 37 GUNVOR G ERICSON (MP):
          </note>
          <note>
            Herr talman! Som jag skrev i min interpellation råder det stor
            konsensus på global nivå när det gäller synen att transfetter
            förorsakar hjärt-kärlsjukdom. Däremot har Sveriges regering och
            Livsmedelsverket tydligen selektiv hörsel.
          </note>
          <note>
            Visst är det bra om man märker produkter i butik, men förslaget
            att frivilligt ange halten transfett kom inte med i beslutet,
            som Eskil Erlandsson nyss sade. Ska man som konsument hela tiden
            behöva ha förstoringsglas med sig när man går och handlar? Är
            det inte bättre att detta regleras så att man som konsument slipper
            köpa sådana produkter som man uppenbart vet innehåller för hög
            halt transfett?
          </note>
          <note>
            Som jag nämnde i mitt tidigare inlägg går det alltså att i Sverige
            i dag hitta produkter som innehåller en mycket hög andel. Av de
            24 produkterna i matvarubutiker i Malmö var det egentligen bara
            2 som innehöll halter lägre än 2 gram transfett per 100 gram.
            Jag tycker att det är anmärkningsvärt.
          </note>
          <note>
            Jag skulle gärna vilja att man också ser det utifrån ett företagskonkurrensperspektiv
            och att det är lika villkor för de företag som verkar i Sverige.
            Centerpartiet brukar ju värna att vi ska ha lika villkor när det
            gäller företagens möjligheter, och då borde det väl gälla i den
            här frågan också. Eller hur, Eskil Erlandsson?
          </note>
          <note type="speaker">
            Anf. 38 Landsbygdsminister ESKIL ERLANDSSON (C):
          </note>
          <note>
            Herr talman! Tack, Gunvor G Ericson, för interpellationen! Detta
            är viktiga frågor att diskutera.
          </note>
          <note>
            Låt oss vara överens om att sambanden mellan till exempel fetter
            i mat och risken för hjärt-kärlsjukdomar är komplexa, liksom andra
            samband.
          </note>
          <note>
            Förutom att man höjer nivån av så kallat ont kolesterol vet vi
            emellertid att man med alltför hög andel transfettsyror också
            sänker nivån av det så kallade goda kolesterolet, och det ökar
            risken för hjärt-kärlsjukdomar.
          </note>
          <note>
            När det gäller andra hälsoeffekter som har framhållits i den
            här debatten har man, såvitt jag känner till, inte klart kunnat
            belägga att det finns tydliga samband. Den forskning som finns
            är motstridig, och man kan i dagsläget inte säga om det finns
            några egentliga och relevanta samband eller inte.
          </note>
          <note>
            Resultaten av de senaste sammanställningarna av vetenskapliga
            studier som jag och mina medarbetare har haft möjlighet att ta
            del av pekar på att sammansättningen av fettet är viktigare än
            mängden fett och att en del av det mättade fettet i maten bör
            ersättas med fleromättat fett.
          </note>
          <note>
            Mot denna bakgrund är det naturligt att vi är medvetna om risken
            och att livsmedelsindustrin fortsätter att jobba aktivt med att
            minska sådant som vi vet är skadligt för vår hälsa i de produkter
            som de framställer åt oss. Så här långt har man till mycket stora
            delar, tycker jag, tagit sitt ansvar.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2012/13:501 om bostadsbyggandet
          </note>
          <note type="speaker">
            Anf. 39 Statsrådet STEFAN ATTEFALL (KD):
          </note>
          <note>
            Herr talman! Peter Persson har frågat mig dels mot bakgrund av
            vilka fakta och omständigheter jag och mina företrädare 20062013
            inte har byggt bostäder, dels genom vilka initiativ jag avser
            att skapa en rimlig bostadsproduktion.
          </note>
          <note>
            När det gäller Peter Perssons första fråga vill jag erinra om
            ansvarsfördelningen när det gäller bostadsförsörjningen. Denna
            innebär i korthet att staten ansvarar för att skapa goda förutsättningar
            för bostadsbyggandet, kommunerna planerar för bostadsbyggande
            och aktörerna på bostadsmarknaden inklusive kommunala bostadsföretag
            svarar för byggandet av bostäder.
          </note>
          <note>
            Sedan jag tillträdde som bostadsminister har jag många gånger
            lyft fram att det låga bostadsbyggandet är ett problem som funnits
            sedan en lång tid. Peter Persson nämner en rapport från Boverket
            enligt vilken Sverige under de tio åren fram till 2011 har byggt
            mycket mindre än våra nordiska grannländer. Detta är dock inte
            hela sanningen. Längre tidsserier visar samma sak. I grund och
            botten är detta konsekvensen av djupa och långvariga strukturproblem
            på den svenska bostadsmarknaden, vilket bland annat visar sig
            i att Sverige under 20 års tid har byggt mindre än hälften så
            många bostäder per capita som våra nordiska grannländer, och detta
            trots att det funnits subventioner under större delen av tiden.
          </note>
          <note>
            Det är lätt att skylla det minskade bostadsbyggandet efter alliansregeringens
            tillträde 2006 på borttagandet av produktionsstöden. Data i den
            rapport från Boverket som Peter Persson refererar till visar dock
            att byggandet minskade ungefär samtidigt även i våra grannländer,
            något som knappast kan bero på politiska beslut i Sverige.
          </note>
          <note>
            Under alliansregeringens första mandatperiod låg fokus för bostadspolitiken
            i hög grad på att reformera förutsättningarna för de allmännyttiga
            bostadsföretagen och att utjämna konkurrensvillkoren mellan dessa
            företag och privata aktörer. Under mandatperioden tvingades också
            regeringen att ägna stor kraft åt att hantera finanskrisens effekter.
            Sedan jag tillträdde som bostadsminister har jag, precis som jag
            säger i det citat som återges i interpellationen, fokuserat på
            att identifiera hinder och skapa förutsättningar för ett ökat
            bostadsbyggande.
          </note>
          <note>
            Det som behövs är ett kontinuerligt och tålmodigt arbete där
            en rad olika, samverkande, åtgärder behövs för att åstadkomma
            ett bostadsbyggande på en hög och långsiktigt hållbar nivå. Regeringen
            arbetar därför med den största reformagendan på många år för att
            förbättra förutsättningarna för bostadsbyggande i landet. I detta
            ingår att förändra de regelverk för vilka staten har ett ansvar.
          </note>
          <note>
            Som Peter Persson är väl medveten om är detta något som tar tid.
            Problemen och hinder ska inte bara identifieras utan förslag till
            förändringar ska tas fram, inklusive förslag till författningsförändringar,
            som därefter ska remitteras innan lagrådsremisser kan skrivas
            och därefter propositioner överlämnas till riksdagen.
          </note>
          <note>
            Bland det som just nu är under luppen är frågan om hur modernare
            och tydligare regler kan korta tiden från beslutad detaljplan
            till ett färdigställt bygge, hur de tekniska särkrav som kommuner
            ställer påverkar bostadsbyggandet, villkoren för hyresrätten,
            strandskyddet och bullerfrågan. Exempel på redan genomförda åtgärder
            är att fastighetsavgiften för hyreshus har sänkts och att skattebefrielsen
            för nyproducerade bostäder har förlängts. I början av sommaren
            överlämnade regeringen också en proposition med förslag till en
            tydligare bostadsförsörjningslag till riksdagen. Den 8 augusti
            beslutade regeringen om direktiv till en parlamentarisk utredning
            om regional planering och bostadsförsörjning, och det är min förhoppning
            att det arbetet ska leda till en bred samsyn när det gäller viktiga
            åtgärder för att förbättra förutsättningarna för bostadsbyggandet.
          </note>
          <note type="speaker">
            Anf. 40 PETER PERSSON (S):
          </note>
          <note>
            Herr talman! Tack, bostadsministern, för svaret!
          </note>
          <note>
            En gång var både jag och bostadsministern unga. Det var en tid
            då vi ville förverkliga våra drömmar. Mina och många andra ungdomars
            drömmar då var desamma som ungdomar i dag har: att få ett jobb
            och att få en egen bostad.
          </note>
          <note>
            Jag minns juni 1974 första natten i egen bostad och första dagen
            på cykel till jobbet. Vilken oerhörd glädje och lycka det var!
          </note>
          <note>
            I dag har vi den moderatledda regeringens dubbla svek. Först
            är det jobbfiaskot med en rekordhög ungdomsarbetslöshet, sedan
            är det närmast omöjligt för unga att få en bostad.
          </note>
          <note>
            I veckan har vi hört nyhetsinslag om högskolestuderandes bostadssituation.
            I Lund är det ett års kötid för rum i korridor. I Stockholm är
            det minst två års kötid för studentrum på 17 kvadratmeter i korridor.
            I Uppsala är det tre års kötid för rum i korridor, och för lägenheter
            är kötiden fyra till sju år.
          </note>
          <note>
            Förra året byggdes 541 studentlägenheter. För tio år sedan, under
            socialdemokratisk regering, byggdes 5 700 studentlägenheter. Bostadsbyggandet
            har kollapsat sedan regeringen tillträdde hösten 2006. Det har
            minskat med nästan 75 procent. Sedan hösten 2010, då Stefan Attefall
            blev bostadsminister, har minskningen varit nära 45 procent.
          </note>
          <note>
            65 procent av vårt lands befolkning bor i dag i kommuner med
            bostadsbrist. Det är ett stort problem för tillväxten när inte
            grundläggande infrastruktur fungerar. Det hämmar möjligheten att
            flytta och få jobb i massarbetslöshetens Sverige. Det hämmar nödvändig
            rörlighet på arbetsmarknaden, och det stäcker inte bara ungdomars
            utan också andra människors drömmar.
          </note>
          <note>
            Jag vill hävda att bostadspolitiken är en omistlig del i välfärdspolitiken.
            Det Stefan Attefall som bostadsminister administrerar är en avpolitisering,
            sönderdelning och nedläggning av bostadspolitiken.
          </note>
          <note>
            Jag har nu berättat om ungdomars situation och om bostadsbristen
            i en majoritet av landets kommuner. Vi står fortfarande och stampar
            på samma fläck.
          </note>
          <note>
            Stefan Attefall gav inte något svar på mina frågor i interpellationen,
            så jag upprepar de mest centrala frågeställningarna. För det första:
            Anser statsrådet att bostadsbristen är ett samhälleligt problem?
            För det andra: Vilket råd ger statsrådet ett ungt par som fått
            jobb i Stockholm och är på väg att flytta hit?
          </note>
          <note type="speaker">
            Anf. 41 Statsrådet STEFAN ATTEFALL (KD):
          </note>
          <note>
            Herr talman! Beskrivningen av de problem vi brottas med kan jag
            skriva under på. Det är precis samma beskrivning jag själv brukar
            göra när jag talar om den bostadsbrist som vi har, som är särskilt
            stor i våra storstäder och universitetsorter.
          </note>
          <note>
            Den beror också på att vi just nu har ovanligt många ungdomar
            i åldern 1924 år. Vi har 46 000 fler platser på universitet och
            högskolor jämfört med 2003. Allt detta förstärker de problem vi
            har. Vi har en befolkningsökning. Vi har en trend mot ökad inflyttning
            till våra större städer. Det här förstärker problemen och förvärrar
            problemen.
          </note>
          <note>
            Nästa steg, när man har konstaterat problemet, är att fundera
            på vad det här beror på. Då kan vi se att vi under 20 års tid
            trendmässigt har byggt, som jag sade i mitt interpellationssvar,
            hälften av vad norrmän, finnar och danskar har gjort. Vi har investerat
            ungefär hälften som andel av bnp i bostadssektorn jämfört med
            OECD-genomsnittet. Hur man än vänder och vrider på det har vi
            alltså ett långvarigt strukturellt problem.
          </note>
          <note>
            Då säger en del: Ja, men det har skett en minskning sedan ett
            visst årtal. Ja, ser man på utvecklingen ser man att det har gått
            upp och ned i Sverige liksom i alla andra länder men på en trendmässigt
            låg nivå.
          </note>
          <note>
            År 2006, när vi tillträdde, och 2007 det är sant gick bostadsbyggandet
            ned i Norge, Danmark och Finland också. Vad har Peter Persson
            som förklaring till den enorma effekten av svensk politik, som
            gör att även finnar slutar att bygga bostäder?
          </note>
          <note>
            Har man konstaterat att problemet är långvarigt måste man också
            fundera på vad det är i systemen som gör att vi inte bygger. Då
            säger Socialdemokraterna det är det enda Socialdemokraterna har
            att vi måste återinföra subventioner.
          </note>
          <note>
            Men vi har ju prövat tre socialdemokratiska subventioner under
            de här 20 åren. Ändå byggde vi hälften av vad norrmän, finnar
            och danskar gjorde, hälften av OECD-genomsnittet. Branschen själv
            säger tvärtom. De vill inte ha subventioner. De vill ha långsiktiga
            spelregler.
          </note>
          <note>
            Som ett av de stora problemen kan vi identifiera den långa ledtiden
            från idé till att spaden kommer i backen, till att bygget kommer
            i gång. Den är extremt lång och krånglig. Den fördyrar projekten.
            Den försenar projekten. Den minskar också konkurrensen, eftersom
            mindre aktörer har svårt att ligga ute med projektmedel och investeringar
            i mark innan de får intäkter på det hela.
          </note>
          <note>
            Men det finns också många andra problem. Vi har till exempel
            reformerat andrahandsuthyrningen. Vi har på olika sätt försökt
            hjälpa till att skapa smidiga och fungerande bostadsmarknader.
            Och nu ser vi att byggandet av nya bostäder fortsätter att öka,
            vilket vi inte ska dra för stora växlar på ännu eftersom vi ska
            se trenderna slå igenom tydligare. Ökningen första halvåret i
            år är 33 procent jämfört med första halvåret i fjol.
          </note>
          <note>
            Vi ser hur andrahandsuthyrningen gör att det finns fler lägenheter
            att tillgå. Vi har mycket på gång på studentbostadssidan. Vi har
            nu ett förslag från Boverket på vårt bord som innebär radikala
            förslag till att förenkla regelverken så att det går att bygga
            upp till 25 procent billigare studentbostäder i framtiden på fler
            platser i våra städer, inte minst i centrala delar av våra städer.
            Och vi kan bygga mer flexibelt.
          </note>
          <note>
            Det är sådana åtgärder vi jobbar med för att förenkla, förbilliga
            och förkorta planprocesser och därigenom skapa långsiktigt goda
            villkor för ett ökat bostadsbyggande. Sedan måste kommunerna göra
            sitt jobb med att ta fram detaljplanelagd mark. Utan det händer
            ingenting. Där vet vi att många kommuner jobbar mycket, och en
            del kommuner kan göra mycket mer.
          </note>
          <note>
            Så jobbar man seriöst med frågorna och inte bara för att hålla
            retoriska anföranden.
          </note>
          <note type="speaker">
            Anf. 42 PETER PERSSON (S):
          </note>
          <note>
            Herr talman! Jag noterar att bostadsministern inte vill diskutera
            om bostadsbristen är ett samhälleligt problem. Det försvinner
            han ifrån. Bostadspolitiken är enligt honom och den moderatledda
            regeringen ingen del av en välfärdspolitik, utan den är utmönstrad.
            Den är utsorterad.
          </note>
          <note>
            Han vill inte heller kommentera den enkla frågan, som väl bostadsministern
            borde kunna svara på. Vilket råd ger han ett ungt par som har
            fått jobb och som flyttar till Stockholm? Vilket råd ger han det
            paret? Det vill jag gärna få ett svar på innan den här debatten
            är färdig.
          </note>
          <note>
            Bostadsministern pratar. Han tillsätter många utredningar. Det
            är rekordartat. Men han har samtidigt avvecklat alla bostadspolitiska
            instrument. Han gör det till något centralt i politiken. Det ska
            inte finnas något stöd till nyproduktion av bostäder. Det är marknadsstörande,
            och det ökar kostnader. Det brukar vara den vanliga argumentationen.
            Men nya bostäder är ju bara en liten del av utbudet. Det kanske
            i stället är priserna i det byggda beståndet som är avgörande.
            Mycket talar för att det förhåller sig tvärtom i förhållande till
            det bostadsministern säger, att det i stället är marknadspriser
            som driver produktionskostnader.
          </note>
          <note>
            Det är en vägran från regeringens och bostadsministerns sida
            att inse att det när vi har haft en social bostadspolitik i vårt
            land har krävts gemensamma resurser för att åstadkomma nyproduktion.
            Att det inte krävs ett socialt synsätt när det gäller bostadspolitik
            är inte bara dumt utan också ologiskt i förhållande till annat
            som händer på det departement som bostadsministern tillhör, Socialdepartementet.
          </note>
          <note>
            Äldreminister Maria Larsson brukar hävda att 1 miljard i samhällsstöd
            för byggande av äldreboende är oerhört viktigt. Har hon fel i
            den ståndpunkten?
          </note>
          <note>
            Utredaren av boende för dem med social problematik i vårt samhälle,
            Michael Anefur, partibroder, brukar säga att det behövs ett samhällsstöd
            och engagemang för att lösa boendefrågan för människor med social
            problematik. Har han fel?
          </note>
          <note>
            Herr talman! Jag tror egentligen att bostadsministern har en
            annan dagordning än den han talar öppet om. Det är någonting som
            ligger vid sidan av det batteri av utredningsfyrverkerier som
            han avfyrar. Det är en fråga som inte är så rolig att plocka fram
            på bordet, utan som ska svettas fram vid sidan av retoriken och
            politiken. I trycket av bristen på bostäder kommer det att brisera.
            Vi måste ha fri hyressättning. Vi måste ha marknadshyror. Det
            åstadkommer en balans på marknaden, utifrån att några få kan erhålla
            det de önskar medan många får avstå. Så kan man också åstadkomma
            en balans.
          </note>
          <note>
            Jag undrar: Är det bostadsministerns avsikt att lösa bostadskrisen
            med marknadshyror? Det är min fråga utöver de andra två, som det
            också går att besvara.
          </note>
          <note type="speaker">
            Anf. 43 Statsrådet STEFAN ATTEFALL (KD):
          </note>
          <note>
            Herr talman! Nej, jag har sagt tydligt att jag inte tror att
            införande av marknadshyror är lösningen på bostadspolitiska problem.
            Löser det några skapar det andra i stället som är mer bekymmersamma.
          </note>
          <note>
            Peter Persson undrar om jag vill avpolitisera bostadspolitiken.
            Nej, men jag vill föra rätt politik. Problemet är väl snarare
            att det just var en avpolitisering som socialdemokratin höll på
            med. Ni gjorde ingenting. Titta på mandatperioden 20022006! Det
            lades inte fram några förslag på bostadspolitikens område i riksdagen.
          </note>
          <note>
            Nu pågår ett omfattande arbete. Jag skulle vilja säga att det
            är en hög politisk aktivitet för att åstadkomma ett bättre och
            ökat byggande.
          </note>
          <note>
            Har vi ett socialt synsätt? Javisst, självklart. Det är därför
            vi bland annat har satsat medel för att främja byggandet av särskilda
            boenden och äldrebostäder. Där kräver vi extrasaker från samhällets
            sida, från statens och det offentligas sida, när det gäller mer
            gemensamma utrymmen och liknande saker. Där finns ett motiv att
            gå in med en subvention.
          </note>
          <note>
            Vi har jobbat mycket med att förstärka bostadsbidragen. Det är
            någonting som snarare försämrades under socialdemokratins tid
            vid makten. Där har vi, för första gången sedan 1997, förstärkt
            2012. Vi har förstärkt dem för de äldre, men vi har framför allt
            förstärkt dem för barnfamiljer.
          </note>
          <note>
            Hemlösheten jobbar vi oerhört hårt med. Det är en särskild nationell
            samordnare som åker runt i landet och försöker visa hur man kan
            jobba effektivt med de frågorna.
          </note>
          <note>
            Det finns ett starkt socialt engagemang i vår bostadspolitik,
            framför allt för de människor som inte har en bostad i dag.
          </note>
          <note>
            Den som lyssnar på Peter Perssons inlägg och på andra socialdemokraters
            inlägg kan undra: Vad är den alternativa politiken? Ja, det enda
            förutom välvilliga ord och allmänna floskler är att man ska återinföra
            subventioner.
          </note>
          <note>
            Då måste Peter Persson svara på en fråga. Om vi har haft tre
            olika subventionssystem signerade S-regeringar under den här 20-årstiden
            när vi har byggt hälften av vad norrmän, finnar och danskar har
            gjort, vad gör att socialdemokratins nya subventioner, som dessutom
            inte är nya i sin konstruktion, skulle lösa problemen?
          </note>
          <note>
            Det är en sak till. Om olyckan inträffar, att socialdemokratin
            skulle få makten och återinföra subventioner, ska man gå till
            EU för att få det notifierat. Man ska plocka fram pengarna och
            regelverken. Sedan ska EU godkänna det hela. Under tiden kommer
            all hyresrättsproduktion att stanna av. Alla skulle vänta på subventionerna.
            Och då skulle man återigen få en marknad som mer jagade subventioner
            i stället för att utöka sin produktion.
          </note>
          <note>
            De kommunala bostadsföretagen, Sabo, har tagit fram ett mycket
            bra koncept, kombohus, som i praktiken innebär att man bygger
            25 procent billigare än vad snittet gör. En av dem som började
            med de här koncepthusen sade så här: Det här tog vi fram i vårt
            byggföretag när vi insåg att subventionernas tid var förbi. Då
            började man jaga kostnader och försökte utveckla industrialiserade
            byggmetoder för att försöka göra hus billigare, för att bygga
            billigare och bryta mot en trendmässig utveckling där produktionskostnaderna
            blivit högre och högre mycket snabbare än inflationen.
          </note>
          <note>
            Det här har de kommunala bostadsföretagen utnyttjat. Även många
            andra aktörer använder sig av det mer eller mindre. Vi behöver
            främja att branschen utvecklas. Det är därför jag diskuterar tekniska
            egenskapskrav med kommuner. De behöver nämligen möta likartade
            regelverk för att kunna anpassa produktionen på hela Sveriges
            marknad och inte ändra efter olika tekniska egenskapskrav. Det
            är så man jobbar konstruktivt och seriöst med att förändra svensk
            bostadspolitik så att vi bygger mer, så att vi kan bygga mer varierat,
            så att vi kan bygga billigare och så att vi kan främja att vanliga
            människor också har råd att köpa en ny bostad.
          </note>
          <note>
            Men socialdemokratins lösning är, vadå?
          </note>
          <note type="speaker">
            Anf. 44 PETER PERSSON (S):
          </note>
          <note>
            Herr talman! Jag vill först säga att under Lars-Erik Lövdéns
            kraftfulla ledning som ansvarig för bostadspolitiken byggde vi
            på de nivåer som erfordrades för befolkningstillväxt och balans.
            Det kan var och en studera i sina tabeller och skrifter.
          </note>
          <note>
            Herr talman! Bostadsministern är kategorisk. Inget samhällsstöd
            för byggnation av bostäder. Bostaden ska vara en handelsvara,
            ingen social rättighet. Bostadspolitiken avpolitiseras och rangeras
            ut från välfärdspolitiken.
          </note>
          <note>
            Men det är ok med RUT, att någon kommer hem och hjälper till
            med serveringen. 2 miljarder är kostnaden. Det är ok med ROT,
            reparation och ombyggnad i sommarstugan eller bostadsrätten 13,2
            miljarder. Det är ok med sänkt restaurangmoms 5,4 miljarder. Hamburgare
            och korv kan subventioneras, medan bostadsköerna växer. Det är
            sorgligt, i sanning mycket sorgligt att bostadsministern har den
            uppfattningen om vikten av politisk prioritering.
          </note>
          <note>
            Jag vill upprepa för tredje gången: Kan bostadsministern här
            i kammaren tala om vad han säger till det unga par som har flyttat
            till Stockholm från arbetslösheten på någon annan plats i landet
            men inte har någon bostad? Vad säger bostadsministern till det
            paret?
          </note>
          <note type="speaker">
            Anf. 45 Statsrådet STEFAN ATTEFALL (KD):
          </note>
          <note>
            Herr talman! Vi kan konstatera att vi har sänkt fastighetsavgiften
            för flerfamiljshus. Vi har gjort så att när man producerar ett
            hus av något slag är fastighetsavgiften borta de första 15 åren.
            Vi har också en utredning som tittar på de mer långsiktiga skattevillkoren
            för hyresrätter.
          </note>
          <note>
            Jag noterar också att det är offentliga utgifter som ska öka,
            men det är oprecist hur. Det är subventioner som har prövats som
            är socialdemokratins recept. Det har visat sig att de inte är
            fungerande. Vi ser i alla fall att möjligheterna att få tag på
            en bostad nu ökar, fast vi gör det från ett mycket besvärligt
            läge. Bostadsbyggandet går upp med 33 procent det första halvåret
            2013 enligt nya siffror från SCB i dag.
          </note>
          <note>
            Vi kan också notera, vilket är intressant, att det verkar vara
            en kraftigare uppgång i Stockholmsområdet jämfört med de andra
            två storstadsområdena, Göteborg och Malmö. Tittar man på Stockholms
            stad, Göteborg och Malmö ser man samma tendens. Det är en kraftigare
            ökning i Stockholm jämfört med Göteborg och Malmö. Jag skulle
            ju aldrig dra slutsatsen att Stockholm är alliansstyrt och Göteborg
            och Malmö är S-styrda. Det skulle vara helt förmätet att från
            min sida påstå något sådant. Jag tycker ändå att det är intressant
            att se att det är ett högre tryck på bostadsbyggandet i Stockholmsregionen.
          </note>
          <note>
            Vi har som sagt en rad olika arbeten på gång för att förbättra
            situationen. Jag brukar säga att vi ska vara realistiska och säga
            att det är bekymmersamt på bostadsmarknaden, inte minst för unga
            människor och inte minst för dem som vill återinträda, som av
            olika skäl har åkt ur bostadsmarknaden. Där måste vi göra extrainsatser.
            Vi har gett i uppdrag till Boverket att titta på vad vi kan göra
            ytterligare för att hjälpa de människor som har svårt att etablera
            sig på bostadsmarknaden.
          </note>
          <note>
            Det räcker inte med att bara bygga bostäder. Vi måste kanske
            också titta på de krav som ställs när det gäller att få hyra ut
            och liknande saker. Vi måste jobba på många olika fronter, både
            för de grupper som har särskilda bekymmer och för att lösa den
            generella bristen. Jag kan försäkra Peter Persson och kammaren
            att vi arbetar för högtryck med att renovera svensk bostadspolitik.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2012/13:500 om åtgärder mot den skyhöga
            ungdomsarbetslösheten
          </note>
          <note type="speaker">
            Anf. 46 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Monica Green har frågat mig vad jag avser att göra
            för att få ned ungdomsarbetslösheten. Monica Green har också frågat
            mig om jag kan tänka mig att ompröva den, som hon uttrycker det,
            resultatlösa arbetsmarknadspolitiken och vad jag avser att göra
            för att alla arbetslösa ungdomar ska få snabbare hjälp.
          </note>
          <note>
            Låt mig börja med att säga att ungdomsarbetslösheten är en av
            de stora utmaningarna på arbetsmarknaden. Det krävs en mängd olika
            lösningar, och regeringen har hittills genomfört en hel rad reformer
            för att motverka ungas utanförskap och för att sänka trösklarna
            för ungdomar att komma in på arbetsmarknaden.
          </note>
          <note>
            I förhållande till andra grupper utmärker sig unga genom en hög
            grad av korta arbetslöshetsperioder. De aktiva arbetsmarknadsinsatserna
            ska främst riktas till individer som har stort behov av stöd,
            de som har varit arbetslösa länge och de som riskerar långtidsarbetslöshet.
            Störst risk att bli långtidsarbetslösa har bland annat ungdomar
            som saknar slutförd gymnasieutbildning och utrikes födda ungdomar.
          </note>
          <note>
            Alla ungdomar ska få förmedlarstöd från första dagen i arbetslöshet.
            Förutom det kan ungdomar som har särskilda skäl ta del av tidiga
            programinsatser, såsom praktik och utbildning, redan innan inträdet
            i jobbgarantin. Ungdomar som saknar slutförd gymnasieutbildning
            kan också, redan från dag ett i arbetslöshet, ta del av studiemotiverande
            kurs på folkhögskola. Denna kurs syftar till att motivera ungdomar
            att återuppta och slutföra gymnasieutbildningen. Ungdomar kan
            således redan i dag, utifrån individens behov, ta del av aktiva
            insatser från dag ett i arbetslöshet.
          </note>
          <note>
            Ungdomars etablering på arbetsmarknaden ska också stödjas av
            en aktiv matchning mot lediga jobb. I syfte att förbättra matchningen
            har Arbetsförmedlingen fått i uppdrag att utveckla sina arbetsgivarkontakter
            för att stödja personer med en svag förankring på arbetsmarknaden.
            Arbetsförmedlingens återrapportering visar att det målinriktade
            arbetet med arbetsgivare har lett till att andelen deltagare i
            jobbgarantin som har haft en arbetsplatsförlagd aktivitet har
            ökat, vilket har gett fler ungdomar möjlighet att komma i kontakt
            med arbetslivet.
          </note>
          <note>
            Regeringen följer ungdomars situation på arbetsmarknaden mycket
            noga och fortsätter att jobba aktivt med att få fler unga i arbete.
          </note>
          <note>
            Jag vill avslutningsvis också gärna nämna att som ett resultat
            av pågående trepartssamtal, alltså med fack och arbetsgivare,
            har det inom Regeringskansliet tagits fram ett förslag om hur
            staten genom lönesubventioner och handledarstöd kan stimulera
            att anställningar av unga kommer till stånd inom ramen för det
            så kallade yrkesintroduktionsavtalet som arbetsmarknadens parter
            tecknat. Förslaget notifierades hos EU-kommissionen under våren
            och godkändes i juli. Regeringen avser mot den bakgrunden att
            pröva frågan om stöd till yrkesintroduktionsanställningar i samband
            med arbetet med budgetpropositionen för 2014.
          </note>
          <note type="speaker">
            Anf. 47 MONICA GREEN (S):
          </note>
          <note>
            Herr talman! En tickande bomb är den skyhöga ungdomsarbetslöshet
            som vi har i Sverige. Det är ett oerhört allvarligt läge. Vi har
            ett betydligt högre och allvarligare läge än vad andra jämförbara
            länder har, detta trots att regeringen säger att man prioriterar
            att få ned ungdomsarbetslösheten. Då undrar jag om det verkligen
            är rätt åtgärder som regeringen har vidtagit.
          </note>
          <note>
            Man har till exempel smetat ut sänkningar av arbetsgivaravgifter
            på alla företagare som redan har ungdomar anställda. Det är en
            oerhört dyr så kallad reform som kostar 17 miljarder. Det är en
            subvention till företagare som redan har ungdomar anställda.
          </note>
          <note>
            Dessa pengar hade kunnat användas på ett betydligt effektivare
            sätt och till exempel riktats till de ungdomar som är arbetslösa.
          </note>
          <note>
            Det är förvånande att Hillevi Engström säger att det är viktigt
            att satsa på de utsatta grupperna när regeringen har gjort precis
            tvärtom och smetat ut det på dem som redan har jobb.
          </note>
          <note>
            Dessutom säger Hillevi Engström att det är allvarligt att så
            många har hoppat av gymnasiet och inte har fullgod gymnasieutbildning.
            Jag håller med om det. Men varför har regeringen då dragit ned
            på antalet gymnasieplatser? Är lösningen att dra ned på möjligheterna
            till utbildning och sänka kraven så att ännu fler står utanför
            och har sämre möjlighet att få ett jobb i framtiden? För varje
            år är det fler och fler som inte fullgör sin gymnasieutbildning.
            Vad är det för typ av politik?
          </note>
          <note>
            Tidigare i dag har vi debatterat de ökade klyftorna. Detta är
            ett typexempel på en borgerlig politik som ökar klyftorna. Man
            påstår att man gör en sak men gör i själva verket något helt annat:
            Man underlättar inte för ungdomar att fullgöra sin utbildning,
            och man underlättar inte mer för de ungdomar som i dag står utan
            jobb.
          </note>
          <note>
            Hillevi Engström säger att ungdomar ska få hjälp från första
            dagen på Arbetsförmedlingen. Det har vi hört regeringens företrädare
            säga då och då. Vi har därför låtit riksdagens utredningstjänst
            göra en utredning, och den kom fram till något helt annat. Av
            de 140 000 ungdomar som är arbetslösa bedöms ca 11 400 ha behov
            av stöd direkt. Det kan gälla tidiga insatser på grund av funktionshinder
            eller för att man uppfyller något annat kriterium.
          </note>
          <note>
            Påståendet att alla får hjälp från första dagen är alltså fullständigt
            fel och taget ur luften. Därför är det fullkomligt fel när Hillevi
            Engström säger att regeringen satsar på de unga arbetslösa. Det
            gör ni inte. Ni är för en politik med ökade klyftor, och ni gör
            inget för att ungdomar ska kunna fullgöra sin utbildning.
          </note>
          <note type="speaker">
            Anf. 48 JAN ERICSON (M):
          </note>
          <note>
            Herr talman! Jag kan inte låta bli att gå in i debatten eftersom
            jag har debatterat oppositionens svartmålning en del i medierna
            på sista tiden. Jag anser att det sätt på vilket Monica Green
            och andra delar av oppositionen argumenterar skadar våra ungdomars
            framtidstro.
          </note>
          <note>
            När jag träffar ungdomar ute i samhället säger de ofta att det
            inte är någon idé att söka jobb eftersom alla säger att det inte
            finns några jobb. Det är en sorglig bild som den politiska oppositionen
            sätter.
          </note>
          <note>
            Statistiken visar att ungefär en tredjedel av dem som går ut
            gymnasiet får jobb inom en månad. Ytterligare en tredjedel får
            jobb inom tre månader efter examen, och sju av tio ungdomar får
            jobb inom fem månader efter examen. Långtidsarbetslösheten bland
            ungdomar i Sverige är näst lägst i hela EU; bara Finland är aningen
            bättre.
          </note>
          <note>
            Ska vi då sätta bilden hos våra ungdomar att det inte finns några
            jobb, att de inte får några jobb? Är det så vi stärker ungdomarnas
            självkänsla i ett läge med en djup kris i hela Europa? Jag tror
            inte på det.
          </note>
          <note>
            Jag är upprörd över att Monica Green och andra från oppositionen
            överdriver ungdomsarbetslösheten. Det är både fel att ungdomsarbetslösheten
            är extremt hög man talar om 2530 procent och att man inte får
            någon hjälp från Arbetsförmedlingen.
          </note>
          <note>
            Detta tar ifrån ungdomarna deras framtidstro. Men det är tydligen
            det pris som den politiska oppositionen är beredd att betala för
            att försöka plocka politiska poäng och försöka vinna ett val.
            Det är ett cyniskt sätt att bedriva politik.
          </note>
          <note type="speaker">
            Anf. 49 GUNNAR ANDRÉN (FP):
          </note>
          <note>
            Herr talman! Jag instämmer i herr Ericson i Ubbhults synpunkter
            på om vi ska ha svartmålning eller inte av Sverige, vilket kom
            upp i en tidigare debatt också. Jag tror att det är klokt att
            säga att Sverige är ett väldigt bra land jämfört med många andra
            länder trots de problem vi har.
          </note>
          <note>
            Herr talman! Om det mesta vet jag ingenting. Men efter elva år
            i skatteutskottet vet jag någonting om hur skatter fungerar. När
            Monica Green säger att man smetar ut 17,3 miljarder kronor på
            dem som är 1826 år i sänkta arbetsgivaravgifter blir jag fundersam
            över vad det är för språk hon talar.
          </note>
          <note>
            Om 17,3 miljarder inte skulle ha någon effekt alls, varför i
            hela världen vill då Socialdemokraterna kompensera kommunerna
            med ett antal miljarder när man tänker avskaffa detta? Det är
            helt obegripligt. Varför ska man kompensera för något som inte
            har någon betydelse?
          </note>
          <note>
            Jag tror att man själv kan ta reda på varför det har betydelse.
            Det räcker med att gå till en Icabutik i Skövde och se vad den
            har för personal. Det är massor med ungdomar som jobbar där. De
            får lättare jobb genom de sänkta kostnaderna för arbetsgivarna.
            Man kan gå till det förtalade McDonalds och se vem som jobbar
            där. Det är många ungdomar.
          </note>
          <note>
            Herr talman! Detta förtal av den sänkta arbetsgivaravgiften för
            ungdomar 1826 år är pestligt att höra.
          </note>
          <note>
            Jag säger inte att detta är det optimala, men det är svårt för
            många ungdomar att ta sig in på den svenska arbetsmarknaden; här
            har Monica Green rätt.
          </note>
          <note>
            Kanske är 26 år för högt för denna nedsättning. Många mellan
            22 och 26 år har en akademisk utbildning och har lättare att få
            jobb. Men de som inte har utbildning eller erfarenhet, kanske
            inte ens körkort, har svårare att komma in på arbetsmarknaden.
            Man kanske skulle sänka arbetsgivaravgiften ännu mer, till exempel
            för dem som är 1822 så att de ännu lättare får jobb. Den optimala
            lösningen har vi inte sett ännu, utan vi måste gå vidare med detta.
          </note>
          <note>
            Monica Green är oss svaret skyldig: Varför vill Socialdemokraterna
            kompensera kommunerna för något som är helt verkningslöst? Det
            är en central ideologisk fråga i denna debatt. Varför vill ni
            kompensera för något som ni säger är totalt meningslöst? Denna
            fråga önskar vi och många ungdomar få svar på, herr talman. Varför
            vill ni kompensera för något som är helt värdelöst?
          </note>
          <note type="speaker">
            Anf. 50 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Jag reagerade också kraftigt på Monica Greens sätt
            att uttrycka sig. Flera meddebattörer har också tagit upp det.
          </note>
          <note>
            Monica Green påstår att regeringen har dragit ned på antalet
            gymnasieplatser. Det är fel. Tvärtom reformerar vi gymnasieskolan,
            och målsättningen är tydlig: Fler ungdomar ska klara av gymnasieskolan.
          </note>
          <note>
            Alla ungdomar har också en lagstadgad rätt att gå i gymnasieskolan,
            så jag begriper inte vad Monica Green får detta ifrån.
          </note>
          <note>
            Jag tycker att det är ganska viktigt att vi uppehåller oss vid
            arbetsgivaravgifterna. Vi har inom regeringen sedan 2011 haft
            partssamtal med arbetsmarknadens parter med Svenskt Näringsliv,
            med LO, med PTK, med branschförbund, med IF Metall, med Byggnads
            och så vidare. Jag tror att det är uppemot ett hundratal olika
            samtal på olika nivåer. Vi har pratat med arbetsgivare och fack
            och frågat: Vad är det som behöver göras ytterligare för att fler
            ungdomar ska få fotfäste på arbetsmarknaden? Hur kan vi tillsammans
            i en svensk modell jobba fram någonting som är bra och som kan
            förbättra bryggan in på arbetsmarknaden för ungdomar?
          </note>
          <note>
            Det har varit mycket konstruktiva samtal med såväl arbetsgivarsidan
            som den fackliga sidan. Det har mynnat ut i gemensamma tankar
            kring att det är oerhört viktigt att arbetsgivarnas kostnader
            för ungdomar blir lägre. För att ungdomar som inte är så erfarna,
            inte är så kunniga och inte kan yrket fullt ut ska kunna få ett
            fotfäste måste det bli lägre kostnader för arbetsgivare. Det är
            facket överens om, det är arbetsgivarna överens om, och det är
            regeringen överens om. Men det är inte Monica Green och Socialdemokraterna
            överens om. Socialdemokraterna tycker tvärtom att om det blir
            dyrare för arbetsgivare får fler ungdomar jobb enklare. Det är
            helt obegripligt.
          </note>
          <note>
            Vi jobbar ganska intensivt nu med höstens budget, där vi hoppas
            kunna komma i land med en yrkesintroduktionsanställning en svensk
            modell av lärlingsjobb. I Sverige har vi mindre än 1 procent lärlingar.
            I Tyskland har man mellan 30 och 50 procent lärlingar, och där
            har man lägre ungdomsarbetslöshet mycket tack vare det.
          </note>
          <note>
            Detta lärlingssystem, Monica Green, bygger på att man gör en
            fördubblad nedsättning av arbetsgivaravgiften för ungdomar i ett
            enda syfte, nämligen att sänka kostnaderna så att fler ungdomar
            kommer in på arbetsmarknaden. Därutöver tecknar parterna ett avtal
            som innebär att ungdomarna får utbildning på arbetsplatsen och
            att arbetsgivarna får ett utbildningsbidrag så att de har en handledare
            utsedd och har en utbildningsplan. När ungdomarna är klara kan
            de få ett utbildningsbevis. Detta görs för att sänka trösklarna
            in på arbetsmarknaden.
          </note>
          <note>
            Vi gör inte det som Monica Green föreslår, nämligen att fördubbla
            kostnaderna. Det som ni resonerar om blir därför ganska obegripligt.
            Det är också intressant att höra vad Monica Green har för uppfattning
            om att man inför ett lärlingssystem i Sverige.
          </note>
          <note>
            Sedan tycker jag att det är viktigt att ensa debatten lite grann
            när det gäller hur stor ungdomsarbetslösheten faktiskt är.
          </note>
          <note>
            Carl B Hamilton skrev en mycket bra debattartikel i DN häromdagen
            som jag kan referera till. Han är dessutom professor i nationalekonomi
            och en mycket god pedagog. Debattartikeln handlar om vilka ungdomar
            som är arbetslösa. Han tar upp studerandearbetslösheten, det vill
            säga att arbetslösheten är högst mellan 15 och 18 år. Det är där
            vi har den stora arbetslösheten bland ungdomar i Sverige. Tittar
            vi på den äldre gruppen ungdomar, som egentligen är den viktiga
            gruppen, det vill säga de som inte går i skolan, ligger vi på
            ungefär samma nivå.
          </note>
          <note>
            Jag tycker därför att de övriga meddebattörerna har en viktig
            och riktig poäng, det vill säga att man inte ska svartmåla ungdomarna
            och deras förutsättningar, eftersom det går mycket bra för många
            ungdomar i Sverige. De allra flesta går det bra för, och de övriga
            ska få mer och bättre insatser och framför allt lockas tillbaka
            till gymnasieskolan.
          </note>
          <note type="speaker">
            Anf. 51 MONICA GREEN (S):
          </note>
          <note>
            Herr talman! När man säger som det är svartmålar man. Man får
            inte berätta att det finns ungdomsarbetslöshet i Sverige. Det
            är så hemskt, och det ska vi inte prata om. Vi ska inte säga någonting
            utan vara tysta. Vi vågar inte säga något sådant, för då kan vi
            svartmåla. Det vore hemskt om folk fick veta hur det är. Vi subventionerar
            arbetsgivare som redan har ungdomar anställda med 17 miljarder.
            Vi pratar inte om ungdomsarbetslösheten, eftersom ungdomar då
            kanske tror att de får jobb.
          </note>
          <note>
            Men ungdomar är inte dumma. Ungdomar är smarta och kanske till
            och med smartare än den borgerliga regeringen och dess företrädare.
          </note>
          <note>
            Ungdomar som söker jobb efter jobb och som aldrig får en möjlighet
            blir till slut less. De intar attityden att de ändå inte kan eller
            inte vill. Till slut får de en sköld framför sig för att upprätthålla
            sitt eget självförtroende. Det blir en jargong just för att ungdomsarbetslösheten
            är skyhög i Sverige. Det är fakta. Sverige har en betydligt högre
            ungdomsarbetslöshet än andra jämförbara länder.
          </note>
          <note>
            Sedan kan man börja dividera om att vi skulle räkna på något
            annat sätt och att vi ska räkna som vi gjorde förr i tiden och
            så vidare. Då får jag bara påminna om att det var under den tid
            då vi styrde som borgerliga företrädare krävde att vi måste börja
            räkna som alla andra länder, nämligen på det sätt som vi nu gör.
            När vi nu gör det vill ni inte längre räkna på det sättet. Ni
            vill gömma undan detta och säger att det inte kan vara rätt utan
            att det finns ungdomar som studerar och så vidare.
          </note>
          <note>
            Men fakta är att 25 procent av ungdomarna söker ett jobb. De
            vill ha ett arbete. Om några av dem studerar medan de är arbetslösa
            är det bra. Men då tycker jag att man skulle satsa mer på möjligheter
            till utbildning.
          </note>
          <note>
            Nu säger Hillevi Engström att man inte har sänkt några krav på
            gymnasieskolan. Men varför säger ni då att det är okej att bara
            gå en ettårig gymnasieutbildning? Det tycker jag är att sänka
            kraven. Det tycker jag är att inte satsa på gymnasieskolan och
            att ge upp och säga att vi ska ha ett A- och ett B-lag i framtiden.
            Det är så regeringen hanterar den skyhöga ungdomsarbetslösheten.
            Dessutom vill man gömma undan den. Man får inte tala om den. Då
            kanske någon får veta detta. Det är ett mycket trist hanterande.
          </note>
          <note>
            Sedan säger man att det är cyniskt. Vem är det egentligen som
            är cynisk? Är det den som inte vågar se problemen eller den som
            vill göra någonting åt dem?
          </note>
          <note>
            Vi vill införa Löfvenmodellen, den som Stefan Löfven företrädde
            när han var ordförande i Metall, alltså yrkesintroduktionsjobb.
            Det vill regeringen också numera även om den kallar det för någonting
            annat och även om den har förhalat det med hänvisning till samtal
            med arbetsmarknadens parter. Men det kommer så småningom.
          </note>
          <note>
            Vi vill också se till att ungdomar får möjlighet att komplettera
            sin utbildning. Vi vill ha en garanti för alla ungdomar. Vi vill
            inte att det ska vara som riksdagens utredningstjänst säger, nämligen
            att det bara är 11 500 ungdomar av de 140 000 arbetslösa ungdomarna
            som är i behov av tidiga insatser.
          </note>
          <note>
            Dessutom undrar jag: Tycker ni att Lars Calmfors har fel? Han
            tycker nämligen att sänkningen av arbetsgivaravgiften för ungdomar
            inte är verkningsfull.
          </note>
          <note type="speaker">
            Anf. 52 JAN ERICSON (M):
          </note>
          <note>
            Herr talman! Med tanke på att Monica Green säger att hon talar
            om hur det är ska jag ta några exempel på hur det är.
          </note>
          <note>
            Sverige har den högsta sysselsättningsgraden i hela Europa, enligt
            EU:s statistikorgan Eurostat, och sysselsättningsgraden är högre
            i alla åldersgrupper i dag än vad den var 2006 när Alliansen tog
            över. Enligt samma rapport har Sverige den lägsta andelen långtidsarbetslösa
            i hela Europa och den näst lägsta långtidsarbetslösheten bland
            unga i hela EU. Sverige har dessutom gått från fjortonde till
            nionde plats på topplistan över lägst arbetslöshet i EU sedan
            Alliansen tog över.
          </note>
          <note>
            I SCB:s färska djupanalys av den svenska ungdomsarbetslösheten
            visar det sig att det är 7 ½ procent av alla svenska ungdomar
            som varken arbetar eller studerar jämfört med 13 procent i EU.
            Monica Green påstår att Sverige är mycket sämre än övriga EU.
            Jag påstår att Sverige är mycket bättre än övriga EU.
          </note>
          <note>
            När Alliansen tog över 2006 var det enligt Eurostat 9,3 procent
            av de svenska ungdomarna som varken studerade eller arbetade.
            I dag är det 7 ½ procent. Det är alltså en kraftig minskning.
            Trots den djupa krisen har vi fått ned detta tal.
          </note>
          <note>
            Utanförskapet i Sverige minskar dessutom. En färsk rapport från
            SCB visar att andelen personer som tvingas leva på sociala ersättningar
            och bidrag är den lägsta sedan mätningarna inleddes 1990.
          </note>
          <note>
            Monica Green hävdar ändå att Sverige är sämre än andra länder
            och att vi har haft en negativ utveckling. Jag tycker att det
            är svartmålning, Monica Green. Jag tycker inte att man ska överdriva
            problem. Då tar man framtidstron ifrån de svenska ungdomarna.
          </note>
          <note>
            Vad vill ni göra åt detta? Monica Green talar om ettåriga gymnasieutbildningar
            som vi inte alls har föreslagit. Socialdemokraterna vill tvinga
            alla elever att gå i gymnasieskolan. Det ska bli obligatoriskt.
            Ni ska tvinga alla elever att läsa in högskolebehörighet i gymnasieskolan
            trots att ni vet att det leder till fler avhopp. Ovanpå det gör
            ni det dyrare att anställa ungdomar. Hur ska vi kunna minska ungdomsarbetslösheten
            då?
          </note>
          <note type="speaker">
            Anf. 53 GUNNAR ANDRÉN (FP):
          </note>
          <note>
            Herr talman! Jag lyssnade med största uppmärksamhet till Monica
            Greens andra anförande. Jag hade ställt en fråga om varför Socialdemokraterna
            tycker att man ska kompensera kommunerna. Jag kunde inte höra
            någon enda antydan till svar på det.
          </note>
          <note>
            Nu hoppas jag att Peter Persson i Jönköping, som har en sådan
            lång kommunal erfarenhet, tar upp den frågan och diskuterar den.
            Har det någon betydelse eller inte för de enskilda kommunerna,
            till exempel för Jönköpings kommun?
          </note>
          <note>
            Monica Green har ytterligare en möjlighet att svara på mina frågor.
            Jag skulle vilja formulera mig på detta sätt, eftersom hon inte
            har varit i en Icabutik eller på McDonalds eller Domus i Skövde
            under senare tid: Hur många nya ungdomsjobb tror Monica Green
            att det blir i Skövde om man tar bort den sänkta arbetsgivaravgiften
            för ungdomar i åldern 1826 år?
          </note>
          <note>
            Hur många nya jobb tror hon att det ger i Skövde om man tar bort
            den sänkta ungdomsarbetsgivaravgiften? Det är en central fråga
            inte bara för Skövde utan för alla ungdomar i hela Sverige. Hur
            många nya jobb blir det?
          </note>
          <note>
            Jag hoppas att Peter Persson kan svara på varför Socialdemokraterna
            vill kompensera kommunerna för att man tar bort den sänkta arbetsgivaravgiften.
            Enligt Monica Green jag säger inte att Peter Persson säger det
            är det en totalt meningslös åtgärd. Varför vill man då kompensera
            kommunerna?
          </note>
          <note>
            Det är en intressant fråga för kommuner, för ungdomar, för mig
            och för arbetsmarknadsministern.
          </note>
          <note type="speaker">
            Anf. 54 PETER PERSSON (S):
          </note>
          <note>
            Herr talman! Jag kunde inte undvika att anmäla mig till denna
            intressanta debatt där interpellanten interpelleras av regeringspartierna.
            Det är statskonst på högre nivå.
          </note>
          <note>
            Låt mig först säga till Jan Ericson: Jag blir rörd när han säger
            att oppositionen inte ska svartmåla. Det tynger ungdomen svårt.
            Jag minns, Jan Ericson, att 20032006 stod din partiordförande
            ute på gator och torg tillsammans med Anders Borg dag efter dag,
            timme efter timme, minut efter minut och talade om massarbetslöshet
            och utanförskap.
          </note>
          <note>
            Då var arbetslösheten 6 procent, 260 000 personer. Nu är den
            9 procent, 430 000 personer. Nu får vi inte tala om det. Tala
            om historierevisionism och historieförändring. Det som då var
            stort, farligt och fult och i dag är mycket större ska vi inte
            tala om.
          </note>
          <note>
            Det är klart att vi ska tala om samhällsproblem och beskriva
            dem sådana de är och om sveket från den moderatledda regeringen
            gentemot ungdomar. Det gäller både i den här politiska debatten
            och i den förra debatten om bristen på bostäder och bristen på
            jobb.
          </note>
          <note>
            Lösningen på jobbkrisen för framför allt Moderaterna handlar
            om att åstadkomma en helt annan arbetsmarknadspolitik än den som
            Socialdemokraterna står för.
          </note>
          <note>
            Er arbetsmarknadspolitik är ensidigt inriktad på två saker. Det
            är utbudspolitik människor ska söka, söka, söka och söka och lönesänkning.
            Det handlar om att växla ned kostnaderna för arbetskraften.
          </note>
          <note>
            Den socialdemokratiska politiken handlar om att utbilda, ge människor
            förutsättningar och öka efterfrågan i ekonomin. Där är den avgörande
            skillnaden.
          </note>
          <note>
            När man säger att er politik syftar till att sänka lönerna springer
            ni och värjer er. Jag har flera gånger här i talarstolen vid sidan
            av det skriftliga anförandet bland annat hört Peter Norman tala
            om balanspunkten och att lönerna är för höga för ungdomar.
          </note>
          <note>
            Det är därför ni sänker kostnaderna genom arbetsgivaravgifter.
            Det är därför ni gör det. Det är därför ni för andra grupper på
            arbetsmarknaden använder er av det som ni kallar jobbskatteavdrag
            för att sänka ambitionsnivåerna i löneförhandlingarna genom att
            säga: Ni har ändå fått igenom skattesänkningar.
          </note>
          <note>
            Det är huvudingrediensen i er misslyckade sysselsättningspolitik.
            Sverige har aldrig blivit starkt genom att konkurrera med andra
            genom att sänka löner. Det handlar om att öka effektivitet, jobba
            bättre och smartare och utveckla arbetsinnehåll och produkter.
            Det har varit den socialdemokratiska vägen.
          </note>
          <note>
            Vi kommer att fortsätta att beskriva samhället precis sådant
            det är. Men det vill ni moderater inte höra när ni bär ansvaret
            för det.
          </note>
          <note type="speaker">
            Anf. 55 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Jag tycker att man ska hålla sig till den verklighet
            vi har. Det är inte den verklighet som Monica Green beskriver.
          </note>
          <note>
            Monica Green säger i sitt anförande att 25 procent av ungdomarna
            söker ett jobb. Jag föreslår att Monica Green sätter sig in i
            SCB:s statistik, för Monica Green har totalt fel. Man måste veta
            hur statistiken är uppbyggd innan man uttrycker att 25 procent
            av ungdomarna söker ett arbete.
          </note>
          <note>
            Jag skulle önska att Monica Green håller sig till fakta. Vi har
            en bekymmersam situation i Sverige. Det är inte 25 procent av
            ungdomarna, Monica Green. Varför är det inte det? Monica Green
            har inte läst på, vågar jag påstå.
          </note>
          <note>
            Tittar man på den statistik som SCB producerar kan man se att
            det finns ungefär 1,2 miljoner ungdomar i åldern 1524 år. De delar
            man in i två grupper. Man har en grupp som är i arbetskraften,
            och man har en grupp som inte är i arbetskraften.
          </note>
          <note>
            Den siffra som jag har just nu är att det är drygt 600 000 ungdomar
            som är i arbetskraften av de 1,2 miljoner ungdomarna. Detta är
            viktigt, Monica Green. Jag hoppas att Monica Green kan lyssna
            och inte sprida villfarelser.
          </note>
          <note>
            Av dem som är i arbetskraften har man antingen dem som är sysselsatta
            eller dem som är arbetslösa. Av dem som är arbetslösa av dessa
            ungdomar, Monica Green, finns ytterligare mindre grupper. Det
            är de som är heltidsstuderande och går i skolan och de övriga
            som är arbetslösa.
          </note>
          <note>
            Det är inte 25 procent. Låt oss hålla oss till fakta. Det är
            ett nog så bekymmersamt problem utan att Socialdemokraterna ska
            förstora upp det till enorma proportioner.
          </note>
          <note>
            Jag vill också nämna någonting om vad vi gör för dessa ungdomar
            som är arbetslösa och finns i arbetskraften. Det är viktigt.
          </note>
          <note>
            Detta gäller alla som skriver in sig på Arbetsförmedlingen. Vi
            ska också veta att alla inte är inskrivna. Men de har svarat på
            telefonfrågan att de har sökt ett arbete när de blivit uppringda
            på telefon.
          </note>
          <note>
            De som är inskrivna på Arbetsförmedlingen har rätt till tidiga
            insatser och förstärkt förmedlingsstöd. Förutom det kan de komma
            in i någon form av program. De kan få praktik. Många behöver också
            rehabilitering. Vi har en stor grupp med funktionsnedsättningar.
            Vi har en folkhögskolesatsning som har gett bra resultat, utifrån
            att den gruppen har det ganska svårt.
          </note>
          <note>
            Vi har också sänkt arbetsgivaravgifterna markant. Det är någonting
            som vi också kommer att gå vidare med i trepartssamtalen. Vi har
            halverat restaurangmomsen. Jag vill också understryka att vi inte
            har dragit ned på några gymnasieplatser.
          </note>
          <note>
            Vi har heller inte för avsikt att ge alla ungdomar en insats
            från första dagen. Av dem som är arbetslösa är det många som har
            gått ut gymnasiet. De håller på att söka ett arbete. De ska inte
            in i en insats direkt, av det skäl som Jan Ericson tar upp.
          </note>
          <note>
            Många får jobb på egen hand väldigt snabbt. Att låsa in dem i
            en insats i en arbetsmarknadsutbildning eller på en praktikplats
            är förödande för den grupp ungdomar som klarar sig på egen hand.
          </note>
          <note>
            Svårigheten, och det är det viktiga, är att sålla agnarna från
            vetet. Vilka behöver en praktikplats? Vilka behöver en utbildning?
            Vilka behöver rehabilitering? Vilka behöver hjälp hos en psykolog?
            Vilka behöver någonting annat?
          </note>
          <note>
            De allra flesta ungdomar som har klarat av gymnasiet går det
            bra för, Monica Green. De ska inte in på en praktik. De ska söka
            jobb, få hjälp att söka jobb och få en lön att leva på i stället
            för ett aktivitetsstöd som de har när de har praktik.
          </note>
          <note type="speaker">
            Anf. 56 MONICA GREEN (S):
          </note>
          <note>
            Herr talman! Jag är ledsen över att göra arbetsmarknadsministern
            ledsen genom att upprepa det hon säger att jag inte får säga,
            nämligen att var fjärde ung som vill ha ett jobb saknar jobb.
            Det är faktiskt så. Det är ingen villfarelse. Det är så.
          </note>
          <note>
            Jag är också ledsen över att det är så, därför att jag vill ändra
            på det. Men jag vågar åtminstone se det. Jag skyller inte på annat,
            och jag försöker inte siffertricksa genom att säga: De hör hit
            och de hör dit. Det är så. Var fjärde ung som vill ha ett jobb
            saknar jobb. Sedan får arbetsmarknadsministern ägna sig åt siffertricksande
            om hon vill och försöka gömma undan det i en annan typ av statistik,
            men ekonomifakta, arbetsmarknadsfakta och andra fakta visar detta.
          </note>
          <note>
            Sedan vet jag att borgerliga företrädare vill räkna på ett annat
            sätt, så som vi gjorde tidigare. Men nu har vi bestämt att vi
            ska följa Eurostats regler och räkna som alla andra länder gör.
            Då, menar jag, blir det jämförbart med andra länder.
          </note>
          <note>
            Vi vill införa 90-dagarsgaranti. Vi vill se till att ungdomar
            får hjälp från första dagen. Det är inget konstigt med det. Man
            behöver inte låsa in ungdomar i insatser bara för att man hjälper
            dem. Man kan faktiskt stötta, hjälpa och tala om hur man gör när
            man söker arbete. Arbetsförmedlingen kan ge handfast hjälp. Så
            vill vi att det ska gå till. Vi vill ha en garanti. Vi vill ha
            en Löfvenmodell. Vi vill ha en introduktionsplats. Vi vill se
            till att ungdomar faktiskt får en möjlighet.
          </note>
          <note>
            Återigen är jag ledsen över att behöva upprepa fakta: Jo, ni
            har sänkt kraven på gymnasieskolan. Ni har dragit ned på gymnasiemöjligheter,
            och allt fler lämnar gymnasiet utan fullgoda betyg. Det tycker
            jag är bedrövligt.
          </note>
          <note type="speaker">
            Anf. 57 PETER PERSSON (S):
          </note>
          <note>
            Herr talman! Det finns två mycket intressanta saker med den här
            debatten och andra debatter vi haft om det totala misslyckandet
            när det gäller jobben, som var det stora, överskuggande löftet
            2006, upprepat 2010. Jag repeterar: 260 000 har blivit 430 000
            arbetslösa i dag i vårt land. Ungefär 160 000 är ungdomar. Det
            försöker Moderaterna dölja genom att säga att vi socialdemokrater
            svartmålar när vi beskriver verkligheten så som den är. Alternativt
            drar de i gång en kaskad av diagram och jämförelser.
          </note>
          <note>
            Räcker det inte att jämföra 260 000 med 430 000? Vilket är mest?
            Även om Finansdepartementet inte är representerat i kammaren i
            dag borde någon annan kunna klara av den frågan. Det räcker väl
            med det. Erkänn att ni har misslyckats totalt! En politik som
            bara handlar om att piska de arbetslösa och sänka lönerna kommer
            inte att leda till fler jobb. För detta krävs en mer avancerad
            politik där utbildningspolitik, näringspolitik och arbetsmarknadspolitik
            möts.
          </note>
          <note>
            Framför allt krävs en politik som stimulerar efterfrågan genom
            investeringar och inte minst satsningar på det gemensamma. Det
            är ni moderater oförmögna till. Men lönesänkningar och skattesänkningar
            är ni bra på.
          </note>
          <note type="speaker">
            Anf. 58 Arbetsmarknadsminister HILLEVI ENGSTRÖM (M):
          </note>
          <note>
            Herr talman! En sak kan jag hålla med Monica Green om, för där
            har regeringen samma uppfattning: Alla ungdomar som kommer in
            på Arbetsförmedlingen ska få hjälp. De ska få förstärkt förmedlingsstöd.
            I detta ligger just att få hjälp med hur man söker jobb. Det är
            detta som är direktivet till alla arbetsförmedlingar runt om i
            Sverige, och så har det varit under ganska lång tid. Ett förstärkt
            förmedlingsskydd är viktigt.
          </note>
          <note>
            Just i dag kom den senaste AKU:n, som visar en liten svag trend
            uppåt i positiv riktning. Men det är klart att det inte alls är
            bra, och jag håller med om att arbetslösheten bland ungdomar är
            ett bekymmer. Det är därför vi gör så många insatser. Vi ska komma
            ihåg att tre fjärdedelar av dessa ungdomar får jobb inom ett halvår.
            Många får också jobb inom väldigt kort tid. Det är av detta skäl,
            Monica Green, som de inte ska in i någon form av större aktivitet.
            De ska få hjälp att söka arbete, och det kommer många att få.
            Men de ska inte in på en praktikplats eller få aktivitetsstöd,
            utan de ska få en lön att leva på.
          </note>
          <note>
            Jag har en fråga som jag vill avsluta debatten med trots att
            jag vet att ni inte kan göra fler inlägg och därför inte kan svara
            på den: Är det inte så att alla som jobbar, både unga och gamla,
            sedan alliansregeringen tillträdde har mer pengar i sin egen plånbok
            än de hade under den tid då Socialdemokraterna satt vid makten?
            Är det inte egentligen detta som räknas att man har mer pengar
            att disponera själv och att man kan bestämma över vad man vill
            göra med dem?
          </note>
          <note>
            Det kan inte vara så att skattesänkningar inte spelar någon roll.
            Det är inte heller så som Peter Persson påstår att vi skulle ha
            en ambition att sänka lönerna. Varför skulle alliansregeringen
            ha en ambition att sänka lönerna? Vi vill att människor ska få
            mer pengar att leva på, större frihet och mer ekonomisk frihet.
            Tack för debatten!
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2012/13:464 om Vänerns stränder
          </note>
          <note type="speaker">
            Anf. 59 Miljöminister LENA EK (C):
          </note>
          <note>
            Herr talman, ärade ledamöter och ärade åhörare! Jonas Gunnarsson
            har frågat mig om jag avser att vidta några åtgärder för att förhindra
            och förebygga igenväxning av Vänerns stränder.
          </note>
          <note>
            Skydd av områden är en prioriterad fråga för regeringen. Vad
            gäller den specifika frågan som Jonas Gunnarsson ställer till
            mig ligger det primära ansvaret, vilket jag också har sagt i svaret
            på tidigare riksdagsfråga från Gunnarsson, på länsstyrelserna.
          </note>
          <note>
            Orsaken till vegetationsförändringarna är oklara, men dessa beror
            troligen på flera faktorer som vattenregleringen av Vänern, ändrat
            klimat, ökat kvävenedfall och minskat betestryck.
          </note>
          <note>
            Regeringen arbetar aktivt för att bevara och främja hävden av
            betesmarker och slåtterängar som finns i odlingslandskapet, då
            dessa är särskilt värdefulla för att bevara den biologiska mångfalden.
            Ersättningar till skötsel av betesmarker och slåtterängar utgör
            därför en viktig del i det svenska landsbygdsprogrammet.
          </note>
          <note>
            EU:s ramdirektiv för vatten ställer krav på att alla vattenförekomster
            inklusive Vänern ska nå god ekologisk och kemisk status till 2015.
            Vattenmyndigheterna arbetar med att ta fram reviderade åtgärdsprogram
            till 2015. I detta arbete analyseras förstås om ytterligare åtgärder
            behövs för att nå god vattenkvalitet i Vänern.
          </note>
          <note>
            Reglering av Vänern och klimatanpassning av Götaälvdalen är en
            stor och viktig fråga för samhällsnyttan. Den har hanterats i
            flera utredningar, bland annat i Klimat- och sårbarhetsutredningen
            (SOU 2007:60) och i ett delbetänkande (SOU 2006:94) som särskilt
            hanterar bland annat Vänern. Effekter på flora och fauna inklusive
            strandvegetation som resultat av ändrad tappning följs upp av
            Vänerns vattenvårdsförbund och länsstyrelserna genom en utökning
            av den nationella miljöövervakningen. Vattenreglering genom tillåten
            dämnings- och sänkningsgräns regleras i en tillståndsdom.
          </note>
          <note>
            Regeringen beslutade under 2012 att utse fler områden runt Vänern
            till Natura 2000-nätverket på grund av deras höga naturvärden.
            När det gäller skötsel av skyddade områden, däribland Natura 2000-områden,
            ligger ansvaret på länsstyrelserna att utvärdera behovet av och
            genomföra de skötselåtgärder som behövs för att bevarandevärdena
            ska säkras och fortsätta att ha en gynnsam bevarandestatus.
          </note>
          <note>
            Jag avser att fortsätta verka för att naturområden som är viktiga
            att bevara förvaltas på ett ändamålsenligt sätt och med hänsyn
            till klimatanpassning där så är nödvändigt.
          </note>
          <note type="speaker">
            Anf. 60 JONAS GUNNARSSON (S):
          </note>
          <note>
            Herr talman! Jag hoppas att både herr talmannen och miljöministern
            har haft en skön sommar. Jag vill självklart tacka miljöminister
            Lena Ek för svaret på min fråga om hon avser att vidta några åtgärder
            för att förhindra och förebygga igenväxningen av Vänerns stränder.
          </note>
          <note>
            Frågan jag har ställt kan kanske tyckas vara perifer eller onödigt
            detaljerad, så jag vill börja med att sätta Sveriges och EU:s
            största sjö i ett sammanhang. Strandlinjen längs fastlandet är
            nästan 180 mil lång. Sjön är färskvattenreservoar för en stor
            del av befolkningen i Västsverige, indirekt också för Göteborg
            som tar sitt färskvatten från Göta älv. Avrinningsområdet täcker
            ungefär 10 procent av landets yta samtidigt som sjön bara har
            ett utlopp. Stränderna och sjön är viktiga områden såväl för rekreation
            och friluftsliv för de hundratusentals människor som bor runt
            sjön som för ökande turism, yrkesfiske och transporter. Likaså
            finns där känslig natur som hyser ett fantastiskt djurliv.
          </note>
          <note>
            Att Vänerns stränder sakta men säkert har vuxit igen är ingen
            nyhet, särskilt inte för oss som bor runt sjön. Fram till för
            några år sedan skedde det dock i ganska sakta mak, och vi kunde
            till och med se positiva tecken på att de stora områden av vass
            som på grund av 1900-talets övergödning och nedsmutsning vuxit
            sig stora börjat dra sig tillbaka.
          </note>
          <note>
            Problemen i dag är i stället den förbuskning av våra stränder
            som vi kan se. Det problemet har ökat lavinartat sedan 2008 då
            sjöns tappningsstrategi radikalt förändrades. I dag inriktar sig
            strategin på att vattennivån ska vara så jämn som möjligt över
            året. Det har fört med sig att den städande effekt som ett varierande
            vattenstånd för med sig uteblir. Det är som hemma när man slutar
            att dammsuga dröjer det inte länge förrän dammråttorna blir fler
            och större.
          </note>
          <note>
            Precis som ministern säger i sitt svar är regleringen en fråga
            av stor betydelse för samhällsnyttan. Tyvärr är det dock så att
            det i dag är våra stränder som betalar priset för att man minskar
            risken för stora översvämningar. De redan redovisade och beslutade
            åtgärderna kommer enbart att ha effekt på en relativt liten del
            av sjöns stränder och kan därför inte ses som svar på min fråga.
          </note>
          <note>
            Herr talman! Jag vill än en gång fråga miljöminister Lena Ek
            om hon avser att vidta några åtgärder för att förhindra och förebygga
            igenväxningen av Vänerns stränder.
          </note>
          <note type="speaker">
            Anf. 61 Miljöminister LENA EK (C):
          </note>
          <note>
            Herr talman! Alla delar av vår natur och de olika ekosystemen
            och vattensystemen är oerhört komplicerade, och allt hänger ihop.
            Jag förstår interpellantens avsikt, och jag förstår att människor
            som bor runt Vänern är vana vid att kunna gå till sina stränder
            och vid att se öppna skär. Jag vet att det naturligtvis har betydelse
            för biodiversiteten med höjda och sänkta vattenstånd, men i framtiden
            kommer vi att få fler och större regn hundraårsregn kommer mycket
            oftare än vad vi är vana vid och då är det inte en höjning av
            vattenståndet som i det här läget är viktigast, tror jag, för
            de människor som bor runt Vänern och längs med Göta älv. Det gamla
            sättet att höja och sänka vattennivån i Vänern är inte heller
            bra om man tänker på människors trygghet ur stabiliseringssynpunkt.
            Jag är därför lite fundersam över vad det är för åtgärder som
            Jonas Gunnarsson tänker sig i det här sammanhanget.
          </note>
          <note>
            Rent allmänt när det gäller skötsel av Vänerns fantastiska natur
            har den här regeringen pekat ut fler Natura 2000-områden som ska
            värnas och skyddas. Ansvaret för de statligt skyddade områdena
            ligger på Naturvårdsverket och länsstyrelserna, och det finns
            anslag för skydd av värdefull natur. Under det här året är det
            över 600 miljoner kronor. När det gäller skötsel av naturreservat
            som Naturvårdsverket bestämmer över i Västra Götaland är det 384
            miljoner kronor. En del av de pengarna har gått till Värmlands
            län och till Västra Götalands län för att kunna klara av sådana
            här saker.
          </note>
          <note>
            Därmed tycker jag att det görs ganska mycket. Vi kan inte hålla
            på och manipulera vattenståndet. Det blir alldeles för osäkert
            ur skredrisksynpunkt. Vi har beslutat om värdefulla områden under
            den här mandatperioden. Man kan alltid öka anslag, men det finns
            en stor summa skattemedel anslagen för att sköta de skyddade områden
            som finns. Jag funderar på vad det är som Jonas Gunnarsson menar
            borde göras utöver detta.
          </note>
          <note type="speaker">
            Anf. 62 JONAS GUNNARSSON (S):
          </note>
          <note>
            Herr talman! Jag säger inte att en höjning av sjön är det allra
            viktigaste som man kan göra. Jag efterfrågar någon form av strategi
            för hur vi ska hantera det här problemet. Regeringen har, precis
            som miljöministern säger, vidtagit en del åtgärder. Bland annat
            har vi fått fler Natura 2000-områden, och det har avsatts lite
            pengar till att hantera och röja skyddade stränder.
          </note>
          <note>
            Men när jag tittar på Vänern och hur den förvaltas i dag kan
            jag konstatera att det inte finns någon enhetlig huvudman som
            har ansvaret för de här frågorna. Det finns ingen enskild myndighet
            som man kan peka på som har ansvar för sjöns utveckling.
          </note>
          <note>
            Jag har ett antal artiklar här som har publicerats i länspressen
            hemma. De beskriver problematiken kring att våra stränder växer
            igen. En artikel från Värmlands Folkblad visar ganska tydligt
            det problem som jag pratar om, och det är att sandstränderna i
            Karlstads kommun, som är en av de större kommunerna runt sjön,
            under de senaste 50 åren har minskat med 68 procent. Det är en
            jättestor minskning, och det är en inskränkning i människors möjligheter
            att röra sig fritt i naturen och ta sig ned till sjön. Om nu inte
            en ökad variation av vattennivån är ett alternativ tror jag att
            vi måste hitta andra sätt att hantera det här problemet på.
          </note>
          <note>
            Låt oss återvända till ministerns svar. Där får vi höra att frågan
            om regleringen av Vänern och klimatanpassningen har hanterats
            i flertalet utredningar. Klimat- och sårbarhetsutredningen, och
            särskilt dess delbetänkande, mottogs med stort intresse av många
            när den kom 2006. Då hade vi fortfarande översvämningarna 2000
            och 2001 i färskt minne, och vi hade med all önskvärd tydlighet
            sett vad vädrets makter i samverkan med sjön och det mänskliga
            ingripandet i form av reglering av sjön kunde ställa till med.
          </note>
          <note>
            I delbetänkandet kan man läsa: Ändrade förhållanden pekar på
            behovet av justering av vattendomen som kan ha skapat en falsk
            säkerhetskänsla och bidragit till att förvärra problemen kring
            Vänern genom att nybyggnation skett på mark som är känslig för
            översvämningar.
          </note>
          <note>
            Den meningen tycker jag säger mycket om problematiken runt sjön,
            och den borde väcka många frågor och funderingar hos ministern.
            Det gör den åtminstone hos mig.
          </note>
          <note>
            Det har gått sju år sedan betänkandet levererades. Tyvärr har
            vi inte sett särskilt många initiativ från regeringen med anledning
            av de resultat och slutsatser som framkom.
          </note>
          <note>
            Hittills är det bara tappningsstrategin som inom ramen för rådande
            vattendomar ändrats. Här har vi essensen av min frågeställning,
            nämligen om regeringen är beredd att vidta nödvändiga åtgärder
            för att bevara en öppen strandlinje, när regleringen av sjön tvingas
            ligga på en onaturligt jämn och låg nivå, och skydda de samhällen
            och den egendom som ägs av de omkring 300 000 människor som bor
            i området med risk för översvämningar.
          </note>
          <note>
            Det handlar om mer än om en höjning. Det handlar snarare om att
            vi måste fundera på vad vi ska göra med sjön. Det tror jag är
            ett gemensamt ansvar för regering och opposition. Vi måste blicka
            framåt och hitta ett enhetligt sätt att hantera dessa problem
            i stället för att ha det fragmenterat som det är i dag.
          </note>
          <note type="speaker">
            Anf. 63 Miljöminister LENA EK (C):
          </note>
          <note>
            Herr talman! Jag förstår att alla de som bor runt Vänern och
            i Vänernområdet har djupa och starka känslor för Vänern och de
            kulturvärden som finns däromkring. Det vill jag till att börja
            med säga. Samtidigt måste jag säga att jag inte förstår vad Jonas
            Gunnarsson vill. Det vore bra att få höra det klart uttryckt.
          </note>
          <note>
            Länsstyrelserna har tillsammans med vattenmyndigheterna det regionala
            ansvaret för miljövård och vattenförvaltning. Vad gäller Vänern
            finns ett nära samarbete med Vänerns vattenvårdsförbund där alla
            viktiga aktörer finns med. Vill Jonas Gunnarsson inte att till
            exempel kommuner, eller andra stora vattenägare, ska kunna vara
            med i det, eftersom han talar om en stark myndighet och om att
            hålla samman detta?
          </note>
          <note>
            Nu försöker vi, med den organisation som finns, se till att alla
            berörda parter, alla aktörer, bidrar med sin kunskap och tar ansvar
            för det som behöver göras för Vänern.
          </note>
          <note>
            I arbetet med att revidera åtgärdsprogrammet enligt EU:s ramdirektiv
            för vatten kommer det att efter samråd med kommunerna tas fram
            planer för hur det ska hanteras. Kommunal planering och kommunal
            naturvård är naturligtvis oerhört viktigt i det sammanhanget.
            När man talar om förbuskning borde kanske de som har djuren, det
            vill säga bönderna i området, få viss uppskattning eftersom också
            betestrycket avgör hur mycket förbuskning som sker i olika områden.
          </note>
          <note>
            Vi har redan avfärdat en av Jonas Gunnarssons tankar. Att höja
            och sänka vattenstånd är faktiskt inte bra med tanke på klimateffekten,
            de stora hundraårsregn som förekommer, de skredrisker som finns
            i delar av området och de översvämningar som många har lidit av
            i det här sammanhanget. Det måste göras på ett annat sätt, och
            då finns det myndigheter som har ansvar för det. Alla berörda
            aktörer är med. Dessutom har jag tillsatt Vattenverksamhetsutredningen
            som tittar på eventuella ändringar i reglerna, sådana som möjligen
            behövs. Det har jag inte hört Jonas Gunnarsson nämna än, utan
            det är en stark myndighet som ska finnas.
          </note>
          <note>
            HaV har ansvar för vattenfrågor, vilket jag tycker är viktigt.
            Det är en viktig reform som alliansregeringen gjort, att ha sett
            till att vattenfrågorna är utpekade i HaV. Naturvårdsverket har
            sina uppgifter, och kommuner som parlamentariska organ är givetvis
            mycket viktiga i det här sammanhanget. Jag tror att det är samverkan
            mellan de olika enheterna som möjligen gör situationen bättre.
          </note>
          <note type="speaker">
            Anf. 64 JONAS GUNNARSSON (S):
          </note>
          <note>
            Herr talman! Vad jag vill är väl ganska tydligt. Jag vill att
            vi kommer fram till någon sorts rimlig lösning så att vi kan hålla
            Vänerns stränder öppna även i framtiden. De åtgärder som redan
            har genomförts är bra, men det behövs mer. Jag håller med när
            Lena Ek säger att bönderna ska ha uppskattning, men det är inte
            där problemet ligger.
          </note>
          <note>
            Problemet har vi människor skapat. Vi har byggt närmare och närmare
            vattnet vi ska i dag helst bo i vattnet och det skapar ytterligare
            problem, skulle jag vilja hävda. Det har gjort att man tvingat
            fram den nya strategin för reglering av sjön. Om vi ska fortsätta
            att bygga på det viset måste vi hitta något sätt att kompensera
            den låga och alltför jämna vattennivån i sjön.
          </note>
          <note>
            Lena Ek försöker blanda in skredriskerna i detta, och visst finns
            det skredrisker i stora delar av tillrinningsområdet till Vänern,
            men runt själva sjön är det inte något jätteproblem. Det är snarare
            i vattendragen, där vattnet flyter ned i sjön, som problemen uppstår.
            Det skulle kunna föranleda en annan interpellationsdebatt, nämligen
            att man dragit ned på resurserna för att skredsäkra, men meningen
            var säkert inte att initiera den diskussionen.
          </note>
          <note>
            Jag vill att staten ska vara med och ta ett övergripande ansvar
            för sjön, peka ut vad som är okej och inte okej beträffande byggnation,
            hur högt och hur lågt man ska få bygga. Men det handlar inte om
            strandskydd, utan det handlar om andra saker. Det gäller också
            att vara med och ta ansvar för att det röjs. Det här samhället
            har trots allt gjort att sjön inte längre kan bete sig på ett
            naturligt sätt. Det måste vi ta ansvar för genom att röja.
          </note>
          <note type="speaker">
            Anf. 65 Miljöminister LENA EK (C):
          </note>
          <note>
            Herr talman! Låt mig börja med att säga att jag ärligt uppskattar
            Jonas Gunnarssons engagemang för den känsliga miljön i och runt
            Vänern. Som miljöminister blir jag glad ju fler som engagerar
            sig för sådana värden. Vi vet att vi har många känsliga fågelarter
            i och runt Vänern 50 arter häckande sjö- och våtmarksfåglar. Det
            är mycket viktigt för den biologiska mångfalden. Många av dem
            är spännande fisktärna, storlom, fiskgjuse, man kan fortsätta
            uppräkningen.
          </note>
          <note>
            Regeringen har sett till att Havs- och vattenmyndigheten har
            ett utpekat ansvar. Naturvårdsverket har ett utpekat ansvar. Vi
            har beslutat om Natura 2000-områden så sent som för ett år sedan
            i norra Vänersnäs skärgård, Tösse skärgård, Sunnanå, Vänersborgsviken,
            Djuröarna, Brommö skärgård, Kalvö skärgård, Kållands skärgårdar,
            Fågelöarna, Gullspångsälven, Varaskogen, Onsö och Tjursholmarna.
            Det är naturligtvis för att bevara sådana värden.
          </note>
          <note>
            Efter att vi debatterat dessa frågor kan jag fortfarande inte
            uppfatta vilka förslag Jonas Gunnarsson egentligen för fram. Vi
            har pekat ut särskilt känsliga områden. Jag tror inte att vi ska
            ha en enda stark myndighet. Jag tror att det är viktigt att vi
            har HaV som expertmyndighet och Naturvårdsverket som expertmyndighet.
            Jag tycker att det är viktigt att den kommunala självbestämmanderätten
            finns och inte urholkas. Plan- och bygglagen är kommunernas instrument
            för planering av till exempel byggnation och infrastruktur. För
            att kommunerna ska kunna ta hänsyn till sådana frågor försöker
            vi hjälpa till exempelvis genom extra anslag till SMHI vad gäller
            klimat- och vattenfrågor och genom annat planeringsunderlag som
            kommunerna kan använda. Sedan måste alla aktiva, bekymrade, berörda
            parter runt Vänern tillsammans, i samverkan, lösa frågan hur det
            rent faktiskt ser ut i Vänern.
          </note>
          <note>
            Överläggningen var härmed avslutad.
          </note>
          <note>
            12 § Bordläggning
          </note>
          <note>
            Anmäldes och bordlades
          </note>
          <note>
            13 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 15 augusti
          </note>
          <note>
            Monica Green
          </note>
          <note>
            den 20 augusti
          </note>
          <note>
            Torbjörn Björlund
          </note>
          <note>
            Ylva Johansson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 17 september.
          </note>
          <note>
            14 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 19 augusti
          </note>
          <note>
            Hans Olsson
          </note>
          <note>
            Raimo Pärssinen
          </note>
          <note>
            den 20 augusti
          </note>
          <note>
            Hannah Bergstedt
          </note>
          <note>
            Anders Karlsson
          </note>
          <note>
            den 22 augusti
          </note>
          <note>
            Mats Pertoft
          </note>
          <note>
            Björn von Sydow
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 17 september.
          </note>
          <note>
            15 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 16 augusti
          </note>
          <note>
            Peter Hultqvist
          </note>
          <note>
            den 19 augusti
          </note>
          <note>
            Christina Oskarsson
          </note>
          <note>
            Siv Holma
          </note>
          <note>
            Anders Karlsson
          </note>
          <note>
            Anders Karlsson
          </note>
          <note>
            Eva-Lena Jansson
          </note>
          <note>
            Eva-Lena Jansson
          </note>
          <note>
            den 20 augusti
          </note>
          <note>
            Carina Hägg
          </note>
          <note>
            den 21 augusti
          </note>
          <note>
            Markus Wiechel
          </note>
          <note>
            Roger Haddad
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Fredrik Lundh Sammeli
          </note>
          <note>
            den 22 augusti
          </note>
          <note>
            Carin Runeson
          </note>
          <note>
            Hannah Bergstedt
          </note>
          <note>
            Hannah Bergstedt
          </note>
          <note>
            Hannah Bergstedt
          </note>
          <note>
            Peter Hultqvist
          </note>
          <note>
            Carina Hägg
          </note>
          <note>
            Jabar Amin
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 17 september.
          </note>
          <note>
            16 § Kammaren åtskildes kl. 15.48.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
