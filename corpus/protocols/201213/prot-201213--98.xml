<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201213</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201213</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--98</head>
          <docDate when="2013-04-25 00:00:00">2013-04-25 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2012/13:98
          </note>
          <note>
            Torsdagen den 25 april
          </note>
          <note>
            Kl. 12:00 - 22:05
          </note>
          <note>
            1 § Justering av protokoll
          </note>
          <note>
            Justerades protokollet för den 19 april.
          </note>
          <note>
            2 § Anmälan om inkommen granskningsrapport från Riksrevisionen
          </note>
          <note>
            Tredje vice talmannen anmälde att följande granskningsrapport
            inkommit från Riksrevisionen:
          </note>
          <note>
            3 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2012/13:384
          </note>
          <note>
            Interpellation 2012/13:384 Vårdnadsbidraget, arbetslinjen och
            jämställdheten
          </note>
          <note>
            Interpellationen kommer att besvaras den 3 maj.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Marianne Jenryd
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 18 juni
          </note>
          <note>
            5 § Näringspolitiska frågor
          </note>
          <note>
            Föredrogs
          </note>
          <note type="speaker">
            Anf. 1 CARINA ADOLFSSON ELGESTAM (S):
          </note>
          <note>
            Herr talman! Noa, Tiffany, Matilda och Brinde är vinnare i Årets
            problemlösare 2013. Motiveringen är att de har ett engagemang,
            har undersökt ett verkligt behov och har använt befintlig teknik
            för att utveckla en lösning på ett trafiksäkerhetsproblem.
          </note>
          <note>
            De här tjejerna går i nian och ska snart sluta grundskolan. De
            har drömmar om framtiden, precis som kvinnan med invandrarbakgrund
            som blev Årets nybyggare 2012, eller den ensamstående sexbarnsmamman
            som valde att starta eget för mer än 20 år sedan. Det var delvis
            en dröm om att få jobba på heltid med sin hobby. Men det var också
            en konsekvens av att det är oerhört svårt att jobba inom servicesektorn
            och få ihop barnomsorgen i förhållande till öppettiderna inom
            barnomsorgen.
          </note>
          <note>
            Det kan också handla om Lena, som just har startat ett arbetskooperativ,
            där hon nu känner: Det här arbetstempot funkar för mig, och mina
            insatser duger och räcker till.
          </note>
          <note>
            Alla vi människor bär på drömmar om framtiden oavsett ålder och
            kön. Alla vi människor vill känna oss behövda och efterfrågade.
            För att det ska fungera behöver vi ha ett samhälle som går hand
            i hand, det vill säga vi måste ha en välfärd där förskolan fungerar
            och känns trygg när man som förälder är på jobbet, det måste finnas
            möjlighet till utbildning efter förmåga i livets olika skeden
            och det måste finnas trygghetsförsäkringar om det plötsligt händer
            något i livet och det förändras. Därtill behöver det finnas ett
            konsumentperspektiv.
          </note>
          <note>
            Allt detta anser vi socialdemokrater måste fungera, och vi ska
            göra det tillsammans, så att vi står rustade i marknadsekonomin.
          </note>
          <note>
            Herr talman! Dagens betänkande Näringspolitiska frågor handlar
            om drömmar, då det är ett motionsbetänkande, det vill säga det
            innehåller förslag och idéer från oss riksdagsledamöter. Det handlar
            om kvinnors företagande, invandrares företagande, socialt företagande,
            turism, kreativa näringar och branscher som trä.
          </note>
          <note>
            Alliansen har valt att avstyrka samtliga motioner. Det är lite
            trist, herr talman, för det handlar ju om drömmar och visioner
            för framtiden.
          </note>
          <note>
            Mot bakgrund av detta vill jag yrka bifall till reservation 1
            och 2.
          </note>
          <note>
            Kvinnors företagande har under de senaste 25 åren utvecklats,
            och allt fler driver i dag företag. Dock är det lång väg kvar
            till lika villkor, och det finns tyvärr alltför många som kan
            vittna om diskriminering. Det krävs, anser vi, insatser för en
            jämnare fördelning av ekonomisk makt mellan kvinnor och män för
            att öka kvinnors inflytande i näringslivet, precis som vi säger
            i motion N208.
          </note>
          <note>
            Vi anser att det är en ojämn fördelning av ägandet och inflytandet
            i näringslivet och att det hämmar sysselsättningen och tillväxten
            i samhället. Vi förespråkar därför kvotering till bolagsstyrelser,
            vilket skulle ha en normsättande effekt på näringslivet i stort.
            Regeringen bär ansvaret för att det blir verklighet. Det blir
            intressant att höra i debatten i dag vad man säger från Alliansens
            sida.
          </note>
          <note>
            Det sociala företagandet har stora möjligheter att bidra till
            en långsiktig och hållbar tillväxt i Sverige. Det stärker också
            omställningsförmågan i svensk ekonomi, vilket är en viktig del
            av vår övertygelse om människors vilja och förmåga att utvecklas
            och försörja sig själva. Näringslivet blir dessutom mer konkurrenskraftigt
            med en mångfald av företagsformer.
          </note>
          <note>
            Kring detta har det funnits och finns en bred enighet i riksdagen.
            Vi behöver utveckla socialt företagande, inte minst utifrån att
            det sysselsätter många personer. Vi upplever dock att frågan har
            avstannat något och skulle också vilja se att det görs en nationell
            strategi utifrån att non-profit-företag och välfärdsföretag får
            en ökad möjlighet och bättre förutsättningar, inte minst i fråga
            om det som är kopplat till rådgivning och ekonomi inför framtiden.
          </note>
          <note>
            Turism är en annan viktig och angelägen fråga. Vi är nog ganska
            överens om i riksdagen att det är en framtidsbransch och att det
            är en tillväxtnäring. Sverige har goda förutsättningar att fortsätta
            utvecklas som besöksland. Vi socialdemokrater tror att besöksnäringen
            kan utvecklas mer än i dag.
          </note>
          <note>
            En nationell strategi har utarbetats av den svenska besöksnäringen.
            Som en viktig del i strategin betonas behovet av att utveckla
            fler exportmogna destinationer för att stärka konkurrenskraften.
            Insatserna på det här området bör, som vi ser det, öka ytterligare.
          </note>
          <note>
            Vi anser därför att det finns anledning för regeringen att återkomma
            till riksdagen och att vi bör göra en tydlig prioritering och
            en tydlig satsning på detta för att vara konkurrenskraftiga. Sett
            inte minst utifrån kronans värde i världen behövs det speciella
            satsningar för att vi ska synas mer som land.
          </note>
          <note>
            Kreativa näringar är också en viktig verksamhet. Här har alliansregeringen,
            får man säga, tidigare varit ganska kreativ i sin politik och
            gjort vissa satsningar. Men nu kan vi nog uppleva att det känns
            som att det har avstannat och att intresset inte är lika starkt.
            Det känns också lite grann att de satsningar som gjordes under
            förra mandatperioden kanske inte blev så lyckade som man hade
            önskat. Rättare sagt kanske det var för lite ekonomiska medel
            avsatta.
          </note>
          <note>
            Vi anser att vi måste fortsätta utveckla de kreativa näringarna.
            Inte minst i takt med att vi ser förändringar inom industrisamhället
            måste vi ha flera ben att stå på och kunna se nya näringar och
            deras möjligheter inför framtiden.
          </note>
          <note>
            Herr talman! I dagens globaliserade ekonomi ska Sverige konkurrera
            med kunskap, innovation och kvalitet. Hur mycket regeringen än
            försöker kommer vi aldrig att kunna tävla med låga löner och dåliga
            arbetsvillkor. I stället måste den svenska arbetskraften vara
            världsledande när det handlar om kompetens.
          </note>
          <note>
            Strukturen i det svenska näringslivet förändras och utvecklas
            ständigt. En framgångsfaktor för Sverige är samspelet mellan starka
            världsledande storföretag och dynamiska små och medelstora företag.
          </note>
          <note>
            En mycket stor andel av de nya jobben skapas i de små och medelstora
            företagen. Samtidigt har mindre företag särskilda förutsättningar
            och utmaningar som kräver en mycket bättre politik än i dag när
            det gäller att underlätta för dessa företag så att de kan expandera
            och nyanställa.
          </note>
          <note>
            Vi vet att mindre företag kan ha svårt att nå ut på en exportmarknad
            och att det kan vara riskfyllt med nyanställningar och svårt att
            få tillgång till det kapital som behövs för att expandera. Därför
            arbetar vi enträget och målmedvetet med förslag för att underlätta
            för de mindre företagen.
          </note>
          <note>
            Vi föreslår en nyföretagargaranti som går ut på att staten går
            in och tar en del av risken tillsammans med banken för att finansiera
            bärkraftiga företagsidéer.
          </note>
          <note>
            Vi vill satsa på exportstöd för att främja de små och medelstora
            företagens steg ut på världsmarknaden.
          </note>
          <note>
            Vi vill slopa den andra sjuklöneveckan i sjukförsäkringen.
          </note>
          <note>
            Vi har också här i riksdagen drivit fram en lag om kortare betalningstider
            mellan företagen. Kort sagt: De små företagen ska få betalt i
            tid för sina varor och tjänster.
          </note>
          <note>
            Steg för steg vill vi skapa en framtidsinriktad plattform för
            fler jobb i Sverige. Så bygger vi genom investeringar i utveckling,
            kompetens och samverkan ett mer konkurrenskraftigt Sverige, där
            vi tillsammans går hand i hand, så att de drömmar Noa, Tiffany,
            Matilda och Brinde har om framtiden kan bli deras verklighet.
          </note>
          <note>
            Vem vet, herr talman, det kanske är de som är morgondagens företagare
            och som är ute på en global marknad.
          </note>
          <note type="speaker">
            Anf. 2 JONAS ERIKSSON (MP):
          </note>
          <note>
            Herr talman! Föregående talare har berört innehållet i det betänkande
            vi har som utgångspunkt för dagens debatt.
          </note>
          <note>
            I betänkandet behandlas bara en motion från Miljöpartiet, men
            det är inte en signal om att näringspolitiska frågor inte är intressanta
            för Miljöpartiet, utan snarare det motsatta. Vi formulerar inte
            vår politik på näringslivsområdet huvudsakligen genom enskilda
            motioner, utan genom att samla dem och sätta in dem i ett större
            sammanhang, främst i våra budgetmotioner.
          </note>
          <note>
            Men vi har också väckt ett par specifika motioner om industripolitik,
            regelförenklingar och socialt företagande. De har behandlats i
            utskottet och debatterats tidigare i riksdagens kammare, men de
            är förstås också relevanta i denna debatt.
          </note>
          <note>
            Under det senaste året har jag fört dialog med ett stort antal
            företag och företagsrepresentanter om vad de ser för möjligheter
            och utmaningar för sin verksamhet och för Sverige på kort och
            på lång sikt. Det är några områden som särskilt har återkommit
            i dessa samtal.
          </note>
          <note>
            Först och främst har jag mött en stor oro hos företagen och företagarna
            över deras kompetensförsörjning. Många företagare skulle redan
            i dag, om de hittade rätt kompetens, anställa.
          </note>
          <note>
            I den del av industrin och svenskt näringsliv som använder mycket
            energi är oron för prisutvecklingen och stabiliteten i den svenska
            energiförsörjningen också en central fråga.
          </note>
          <note>
            Ett tredje område är våra exportföretags förutsättningar att
            konkurrera globalt med innovativa varor och tjänster och hur vi
            kan skapa förutsättningar för nya, framtida företag att utvecklas.
          </note>
          <note>
            Det sista område som jag vill beröra i dag och som flertalet
            företag tagit upp är bristerna i den svenska transportinfrastrukturen.
          </note>
          <note>
            Kompetensförsörjning, en stabil och prismässigt konkurrenskraftig
            energiförsörjning, ett gott forsknings- och innovationsklimat
            och ett fungerande transportsystem är grundläggande förutsättningar
            för ett levande och konkurrenskraftigt näringsliv.
          </note>
          <note>
            Ett levande och konkurrenskraftigt näringsliv är i sin tur en
            förutsättning för människors möjlighet att utvecklas och försörja
            sig och för samhället att utvecklas och klara av de utmaningar
            samhället står inför.
          </note>
          <note>
            Herr talman! Alliansregeringen har suttit vid makten i snart
            sju år. I stort sett i varje debatt i denna kammare får vi höra
            anföranden om hur fantastisk den moderatledda regeringen varit
            med sin politik. Vi kommer säkerligen att få höra det också i
            dag.
          </note>
          <note>
            Vi har mycket att vara stolta över i Sverige, mycket som vi har
            byggt upp tillsammans under lång tid. Men det är också mycket
            gott som under alliansregeringen snabbt raserats och som inte
            går i rätt riktning. Arbetslösheten har aldrig varit så hög i
            modern tid som nu. Allt fler unga fastnar i arbetslöshet och riskerar
            att förlora tron på både sig själva och samhället. Företag med
            potential att växa och anställa fler finner trots det inte den
            arbetskraft de söker. Klyftorna i det svenska samhället ökar.
            Utbildningsresultaten i den svenska skolan sjunker drastiskt.
          </note>
          <note>
            Även vad det gäller de globala utmaningarna ett par exempel handlar
            om att bromsa och begränsa klimatförändringarna och om utarmningen
            av den biologiska mångfalden har Sverige tappat tempo.
          </note>
          <note>
            I sin första regeringsförklaring 2006 utlovade statsminister
            Fredrik Reinfeldt ambitiösa miljö- och klimatmål, tydliga handlingsplaner
            och kraftfulla åtgärder. Han utlovade också att utanförskapet
            skulle minska.
          </note>
          <note>
            Nu kännetecknas regeringens agerande av passivitet och uppgivenhet.
            I stället för att satsa på att uppnå miljömålen försöker man revidera
            ned dem eller skjuta måluppfyllelsen på framtiden.
          </note>
          <note>
            När det gäller att satsa på dem som står utanför ser vi också
            en stor avsaknad av konkreta aktiviteter.
          </note>
          <note>
            Sverige kan bättre. Vi i Miljöpartiet har presenterat flera möjligheter
            att bryta den negativa utvecklingen. Vi ser näringslivet som en
            viktig medspelare när det gäller att få Sverige på fötter igen
            och när det gäller att lösa de utmaningar vi står inför, tillsammans
            med alla andra på vårt klot.
          </note>
          <note>
            Herr talman! Miljöpartiets vision för Sverige är ett hållbart
            Sverige. Att seriöst ta sig an klimat- och miljöfrågorna är inte
            ett hot mot näringslivet och jobben. Det skapar snarare förutsättningar
            för Sverige och ett svenskt näringsliv att vara världsledande
            och konkurrenskraftiga inom många områden.
          </note>
          <note>
            Miljöpartiet driver en företagarvänlig politik. Vi vill sänka
            kostnaderna för att hålla anställda och minska företagens regelbörda.
            Ett par konkreta förslag är sänkta arbetsgivaravgifter, slopat
            sjuklöneansvar för företag med upp till tio anställda och en samordning
            av myndigheternas inhämtning av uppgifter från näringslivet.
          </note>
          <note>
            Vi vill stimulera forskning och utveckling, kommersialisering
            av innovationer, bland annat genom att förändra modellen för universitets
            och högskolors ersättning från staten, förbättra stödet till test-
            och demonstrationsanläggningar, inrätta en grön innovationsfond
            och förbättra skattevillkoren för personaloptioner i unga små
            forskningsintensiva företag.
          </note>
          <note>
            Vi vill kraftigt öka resurserna till den svenska skolan, till
            komvux, till grundvux och till yrkeshögskolorna. Vi kan inte acceptera
            att människor ska behöva misslyckas i skolan för att samhället
            inte ger dem det stöd de behöver eller att de ska behöva gå arbetslösa
            samtidigt som industrin och näringslivet efterfrågar arbetskraft.
          </note>
          <note>
            Miljöpartiets satsningar på en fungerande transportinfrastruktur
            är också en långsiktig och reell ökning av de insatser som krävs.
            Regeringens så kallade satsningar är i huvudsak inte några nya
            pengar och svarar inte mot det behov av underhåll och nysatsningar
            som måste fyllas för att möta medborgarnas och näringslivets behov
            av miljövänliga och effektiva transportlösningar.
          </note>
          <note>
            Slutligen, herr talman, vill jag framhålla att ett hållbart samhälle
            och ett hållbart näringsliv är beroende av en hållbar och pålitlig
            energiförsörjning. Vi behöver lämna vårt fossilbränsleberoende.
            Även kärnkraften är en ändlig energikälla med stora risker och
            miljöproblem som vi menar inte hör hemma i ett hållbart energisystem.
          </note>
          <note>
            Ett hållbart energisystem måste till hundra procent vara baserat
            på förnybara energislag. En energipolitik som är tydlig på den
            punkten skapar långsiktiga spelregler för näringslivet och ger
            förutsättningar för både gamla och nya företag inom energibranschen
            att utvecklas.
          </note>
          <note>
            Det är otydligheten och bristen på reella satsningar från regeringens
            sida vad gäller energieffektiviseringar och förnybar energiproduktion
            som skapar en osäkerhet kring den svenska energiförsörjningen
            och den tunga industrins konkurrenskraft.
          </note>
          <note>
            Jag står förstås bakom samtliga reservationer som jag lämnat,
            men för tids vinnande yrkar jag bifall endast till reservation
            2.
          </note>
          <note type="speaker">
            Anf. 3 KENT PERSSON (V):
          </note>
          <note>
            Herr talman! Dagens debatt handlar om näringspolitik i Sverige.
            Lite grann hade jag tänkt ta min utgångspunkt i Almegas rapport,
            som presenterades i dag, om sysselsättningens utveckling och den
            ekonomiska utvecklingen samt deras prognos för Sverige. Det var
            en dyster läsning. Den var betydligt dystrare än Anders Borg var
            när han presenterade förutsättningarna för framtiden.
          </note>
          <note>
            Arbetslösheten kommer att öka enligt deras prognos, över 4 procent.
            Samtidigt konstaterar de att det också finns brist på arbetskraft,
            att det finns företag i dag som söker arbetskraft. Den här bristen
            har sin grund i en misslyckad arbetsmarknadspolitik, där regeringen
            inte har klarat av att matcha arbetssökande med de lediga jobb
            som finns. Det är ett ansvar som givetvis vilar tungt på nuvarande
            regering.
          </note>
          <note>
            Vänsterpartiet har ju föreslagit en rad åtgärder inom andra utgiftsområden
            när det gäller arbetsmarknadspolitiken för att få en bättre fungerande
            arbetsmarknad. Men jag tänker inte gå in närmare på det här och
            nu.
          </note>
          <note>
            En del av förutsättningarna för att näringspolitiken ska fungera
            på ett bra sätt är att den grundläggande infrastrukturen i samhället
            fungerar. Transporter tänker jag närmast på. Vi kan inte ha ett
            järnvägssystem som våra företag inte kan lita på, där det blir
            stopp i systemet under kalla vintrar. Man får inte in råvaror
            eller delar, och man får inte heller ut dem.
          </note>
          <note>
            Den andra delen är att kunskapen i skolan måste höjas radikalt
            för att vi ska kunna möta den globala utvecklingen och konkurrensen
            därifrån. Därför är det oerhört nödvändigt att det finns insatser
            där.
          </note>
          <note>
            Den tredje delen handlar egentligen om hur vi ska möta våra samhällsutmaningar,
            klimatutmaningen, globaliseringen och människans åldrande. Vänsterpartiet
            har de senaste två åren lagt fram förslag här i riksdagen som
            på många sätt skulle kunna vara en del i att möta de utmaningarna.
            Vi har lagt fram förslag om en innovationsstrategi. Tillsammans
            med Socialdemokraterna och Miljöpartiet presenterade vi en sådan
            strategi inför valet 2010.
          </note>
          <note>
            Nu har riksdagen antagit en forsknings- och innovationsstrategi.
            Det kan jag säga här och nu att det finns delar i den som är bra,
            men det finns också brister som skulle behöva åtgärdas om man
            ska få ut full kraft och fulla möjligheter ur den delen.
          </note>
          <note>
            Det handlar framför allt om att se till att den möjlighet vi
            har med innovationsupphandling blir verklighet och inte bara prat
            från regeringens sida. Därför behövs det också stöd, som Vänsterpartiet
            har föreslagit, för att höja kunskapsnivån om vilka möjligheter
            vi har att använda och utnyttja den stora potential som den offentliga
            upphandlingen har. Det handlar om att bättre kunna utnyttja den
            kapacitet som finns när statliga myndigheter upphandlar eller
            när landsting och kommuner upphandlar. Det handlar om ungefär
            600 miljarder kronor per år i offentlig upphandling.
          </note>
          <note>
            Men det handlar också om att mer få en inriktning på morgondagen
            för att vi ska kunna möta de klimatutmaningar och samhällsutmaningar
            vi har. Därför måste upphandlingen och politiken vara mer innovationsdriven,
            alltså ta fram förslag på nya produkter och tjänster eller produktionsprocesser
            som vi i dag inte ser eller har riktigt klart. Det är det som
            menas med innovationsupphandling och innovationsdriven tillväxt.
            Det handlar alltså inte om att köpa upp befintlig teknik, utan
            vi måste ligga i framkant, höja värdet av de varor och tjänster
            som vi producerar för att på det sättet möta globaliseringen och
            den ökade konkurrensen från vår omvärld.
          </note>
          <note>
            Varför då? Har vi det inte bra som vi har det? Nej, vi tappar
            exportmarknadsandelar till våra konkurrenter. Det är allvarligt.
            Det är allvarligt därför att det på sikt kommer att urholka våra
            möjligheter att finansiera vår välfärd, vår skola och vår infrastruktur.
            Därför måste vi hela tiden ligga i framkant när det gäller forskning
            och utveckling.
          </note>
          <note>
            En del i en sådan strategi är att ge stöd till forskning och
            utveckling i de små och medelstora företagen, som Vänsterpartiet
            har föreslagit. Vi har gjort det under flera år, och vi anser
            att det är en viktig del för att få en mer hållbar utveckling
            för de små och medelstora företagen. Majoriteten av forskningen
            sker i dag i en handfull stora företag. Vi måste öka möjligheterna
            för de små och medelstora företagen när det gäller den delen.
          </note>
          <note>
            Men vi måste också se till att vi har en infrastruktur som understöder
            kommersialisering av de forskningsresultat som vi får fram här
            i Sverige. Vi är duktiga. Vi satsar relativt mycket pengar på
            forskning och utveckling, men vi får egentligen ut väldigt lite
            i nya produkter och tjänster. Det är ju det som skapar vår välfärd
            och vår tillväxt för framtiden. Det skapar sysselsättning och
            framtidstro som gör att vi också som nation kan utvecklas.
          </note>
          <note>
            Herr talman! Det finns också delar som vi kan göra direkt i dag
            för företagen. Jag har under åren här i riksdagen föreslagit en
            rad åtgärder, och det finns anledning att ta upp några av dem
            för att visa på att det trots allt är möjligt att i opposition
            bedriva en politik som så småningom vinner gehör, som ett tankefrö
            som vi har sått. Det gäller det sjuklöneansvar som företag har
            i dag för 14 dagar. Vi har sedan slutet av 90-talet varje år drivit
            frågan här i riksdagen om att slopa sjuklöneansvaret för företag
            med upp till tio anställda, med en avtrappning upp till 15.
          </note>
          <note>
            Det här har varit en oansvarig politik, har jag fått höra från
            regeringen. I dag kan jag konstatera att Miljöpartiet är med.
            Bra! Socialdemokraterna diskuterar detta, fast med en annan utformning.
            Centerpartiet diskuterar det. Jag har tagit del av Kristdemokraternas
            diskussioner när det gäller sjuklöneansvaret, också intressant,
            och Folkpartiets.
          </note>
          <note>
            Från Moderaterna har jag inte hört någonting. Det är kanske inte
            så konstigt. Det är ändå ni som styr regeringen. Ni sitter där
            som en bromskloss i frågan. Vi skulle kunna lösa frågan. Vi har
            lagt fram förslaget igen, och vi kommer att driva frågan ända
            till dess att den är löst.
          </note>
          <note>
            Det finns också frågor som berör den sociala tryggheten för företagare.
            Vi menar att personer som driver eget företag med F-skattsedel
            ska ha samma rätt till trygghet som anställda. Det är rimligt.
            Frågan berör många företag i dag, framför allt de som har eget
            företag med få anställda och även de som berörs av ett generationsskifte.
            Vi anser att det behövs förstärkning av medlen till Almi så att
            man bättre kan bistå i rådgivningen. Den här frågan är ett problem
            eller snarare en utmaning i landsbygdskommunerna. Där kommer Almi
            att i framtiden behövas i större utsträckning än tidigare.
          </note>
          <note>
            Jag har tidigare tagit upp frågan om offentlig upphandling. Här
            kan vi se att de mindre företagen missgynnas väsentligt i offentlig
            upphandling. Här behöver regelverket ses över. Det måste ges större
            möjligheter för företag med få anställda att vara med och ta del
            av den offentliga upphandlingen. Så är det inte i dag. Därför
            har vi drivit att reglerna behöver ses över.
          </note>
          <note>
            Herr talman! Om vi ska klara samhällsutvecklingen måste det finnas
            en innovationspolitik och näringspolitik som utgår från våra samhällsutmaningar.
            Vi måste ha en politik som tar fasta på att vara mer resurseffektiv
            och uthållig i globaliseringen, och vi måste också se till att
            det finns en politik som underlättar och ger stöd för de mindre
            företagens möjligheter på exportmarknaden.
          </note>
          <note>
            Herr talman! Jag yrkar bifall till reservation 3, som är en motivreservation.
            Jag står i övrigt bakom Vänsterpartiets förslag.
          </note>
          <note type="speaker">
            Anf. 4 JESSICA POLFJÄRD (M):
          </note>
          <note>
            Herr talman! Jag börjar med att yrka bifall till förslaget i
            betänkandet och avslag på samtliga motioner. Jag kommer också
            att presentera delar av betänkandet, och sedan kommer vi i Moderaterna
            att hjälpas åt och fördela frågorna. Hans Rothenberg kommer att
            tala om innovation, Boriana Åberg om kvinnors företagande och
            Olof Lavesson om kreativa näringar.
          </note>
          <note>
            Innan jag går in på mitt anförande tänkte jag ge Carina Adolfsson
            Elgestam ett litet försprång. Fundera på en sak, och sedan hoppas
            jag att du begär replik så att vi kan diskutera frågan vidare.
            Jag tänkte räkna upp några namn och se om du kan hitta sambandet:
            Johan, Lars, Anders, Jim, Torbjörn, Lars-Göran, Bengt-Erik, Roland,
            Kjell-Åke, Christian, Tomas, Thomas, Leif och Magnus. Fundera
            lite om vad detta kan vara, och sedan hoppas jag att du begär
            replik på mig så att jag kan utveckla detta vidare.
          </note>
          <note>
            Alliansen har under snart sju år tagit ansvar för ekonomin i
            Sverige och lotsat Sverige igenom en historiskt djup finansiell
            kris. Vi har kommit torrskodda ut på andra sidan, och detta hade
            aldrig varit möjligt om vi inte hade fört en ansvarsfull politik
            på flera plan.
          </note>
          <note>
            Avundsjukt tittar världen mot norr för att lära och hämta kunskap
            om vad vi har gjort, vad vi gjorde så väl och vilka lärdomar man
            kan dra av detta. Det betyder inte att vi har lutat oss tillbaka
            och säger att vi är nöjda, inte behöver göra mer. Om vi ska bibehålla
            tillväxt och sysselsättning ställer det naturligtvis krav på många
            politikområden. Det vi hanterar i näringsutskottet är bara en
            del av den näringspolitik som vi vill ska vara en symbol för ett
            starkt näringslivsklimat i Sverige. Det finns andra saker som
            starkt påverkar, naturligtvis hela skattepolitiken, arbetsmarknadspolitiken
            och inte minst utbildningspolitiken. På alla områden har alliansregeringen
            sett att det behövs reformer, och vi införde också många av reformerna
            redan när vi tillträdde. Det här har naturligtvis kritiserats
            av oppositionen, och det tar tid att se effekter av till exempel
            förändringar i skolan och i politiken som rör utbildning.
          </note>
          <note>
            Vi vet att det kommer nya kriser. Vi vet att omvärldsfaktorer
            påverkar oss och att vi i allra högsta grad måste vara på tå.
            Sverige är ett exportberoende land, och en stor del av marknaden
            är utanför Sveriges gränser. Därför är vi naturligtvis påverkade
            av hur ekonomin sköts i andra länder och de politiska signalerna
            i andra länder. Men vi fortsätter att kämpa för ett gott företagsklimat
            i Sverige. Det handlar om företagande och jobb, att Sverige kan
            bibehålla en stark konkurrenskraft.
          </note>
          <note>
            Herr talman! Det är många faktorer som påverkar allt detta. Det
            ser vi inte minst i den undersökning som presenterades av Svenskt
            Näringsliv i måndags. Man har tittat på respektive kommun i Sverige
            och gjort en rankning av vem som har det bästa lokala företagsklimatet.
            Man har mätt attityder bland tjänstemän, medborgare och politiker.
            Man har också tittat på skatter och bemötande.
          </note>
          <note>
            Det framgick att tre kommuner var i topp, nämligen Solna, Vellinge
            och Trosa. Vad har de tre kommunerna gemensamt? Jo, de är alla
            tre alliansstyrda. Det spelar roll vad man gör på det lokala planet.
            Det finns inte annorlunda regelverk i Vellinge, Solna och Trosa
            än i andra kommuner. Man har samma lagar och regler att förhålla
            sig till. Men det handlar om attityder och vad som kan göras på
            det lokala planet. Det är lätt att stå här och diskutera näringslivsfrågor,
            vilket vi tycker är roligt, och att vi alla förstår att företagare
            och människor som vågar satsa fullt ut på sina drömmar om att
            bli företagare är viktiga för Sverige. Men vad vi gör i den lokala
            politiken är också viktigt.
          </note>
          <note>
            Vad kan vi lära av detta? Jag tror att ni också har mött detta
            när vi talar om regelförenkling. Många gånger handlar det inte
            om de stora reformerna, till exempel sänkta arbetsgivaravgifter.
            Det är inte vad man vill diskutera, utan huruvida det går att
            få en bättre dialog med tjänstemännen på miljökontoret så att
            de även kan fullfölja sitt serviceuppdrag och inte bara titta
            på myndighetsutövningen. Som företagare kan man känna sig jagad
            någon vill sätta dit mig, men det är ingen som vill hjälpa mig
            att göra rätt. Därför är det som görs i den kommunala politiken
            och i den lilla kommunen viktigt.
          </note>
          <note>
            Mycket handlar om regelförenkling. Vad kan vi göra? Kan man bedriva
            näringspolitik bara via näringslivsenheten i kommunen, eller måste
            man ha denna syn på företagande genom hela den kommunala verksamheten?
          </note>
          <note>
            Trosa har använts som ett gott exempel på integration. Många
            företag har behov av kompetens och kan anställa människor med
            utländsk bakgrund, så att de på så sätt kan få en snabb introduktion
            i näringslivet och i det svenska samhället.
          </note>
          <note>
            Herr talman! Arbetslinjen börjar i företagandet. För att en stark
            arbetslinje ska bli trovärdig krävs ett starkt företagande. Vi
            menar att detta är en förutsättning för att människor ska få arbete
            och egen försörjning. Vi menar att alla jobb behövs. Jobb och
            en egen inkomst är en starkt bidragande faktor till trygga och
            självständiga människor.
          </note>
          <note>
            Vår politik har hela tiden syftat till att jobben ska bli fler,
            att fler människor ska komma i sysselsättning och på så sätt bidra
            till samhället. Men det är också för den egna personliga utvecklingen
            och för att känna trygghet i den gemenskap som finns på en arbetsplats
            och i en egen försörjning.
          </note>
          <note>
            Därför måste jag fråga Socialdemokraterna varför man säger nej
            till arbeten i vissa branscher.
          </note>
          <note>
            Vi sänkte restaurangmomsen från 25 procent till 12 procent på
            restaurang- och cateringtjänster. Det tillsammans med sänkta arbetsgivaravgifter
            för unga människor har bidragit till att många har fått arbete
            i branschen.
          </note>
          <note>
            Detta gav resultat nästan omedelbart. Inom tre månader efter
            att det infördes hade man 14 500 fler jobb inom restaurangnäringen
            på Arbetsförmedlingen. Det är 20 procent fler än vid samma mätpunkt
            året innan. Detta verifieras också av branschföreningen Visita,
            som säger att detta var en direkt följd av den sänkning av momsen
            som gjordes.
          </note>
          <note>
            Socialdemokraterna vill vifta bort detta med att det bara handlar
            om Toast Skagen. Men hur kan ni med den retoriken vifta bort 14
            500 arbeten? Många av dem som fick arbete kom direkt från arbetslöshet
            och utanförskap. Vad är Socialdemokraternas besked till människor
            som har fått arbete tack vare denna sänkning?
          </note>
          <note>
            Är det detta vi menar med ökat företagande? Eller är det så att
            politiken ska visa var företagandet behövs bäst? Vi säger nej
            till företagare i en bransch men ja till någon annan. Här vill
            man återinföra och fördubbla restaurangmomsen.
          </note>
          <note>
            Ni frågade snabbt efter en utvärdering av effekterna av sänkningen.
            Nu frågar de : Varför vill ni fördubbla restaurangmomsen och arbetsgivaravgifterna
            för unga människor?
          </note>
          <note>
            Herr talman! Restaurangerna kanske inte har sänkt priserna, men
            de har banne mig sänkt arbetslösheten.
          </note>
          <note>
            Det är genom kunskap och idéer som omsätts i lönsamma verksamheter
            som vi skapar långsiktigt hållbar tillväxt och ökad sysselsättning.
          </note>
          <note>
            Alliansen är fast besluten att fortsätta att bedriva en politik
            för goda villkor för att Sverige ska ha ett entreprenörs- och
            företagsklimat i världsklass. Det är genom kunskap och idéer som
            omsätts i lönsamma verksamheter som grunden för långsiktigt hållbar
            tillväxt och ökad sysselsättning kan skapas.
          </note>
          <note>
            I detta anförande instämde Ann-Charlotte Hammar Johnsson, Jonas
            Jacobsson Gjörtler, Olof Lavesson, Hans Rothenberg och Boriana
            Åberg (alla M), Anders Ahlgren och Helena Lindahl (båda C) samt
            Mats Odell (KD).
          </note>
          <note type="speaker">
            Anf. 5 CARINA ADOLFSSON ELGESTAM (S) replik:
          </note>
          <note>
            Herr talman! Det var ett intressant anförande Jessica Polfjärd
            hade på flera olika sätt. Jag skulle ändå vilja börja med ungdomsarbetslösheten.
          </note>
          <note>
            Jessica Polfjärd säger att det är 14 500 unga människor som har
            fått arbete tack vare den fantastiska reformpolitik som alliansregeringen
            för, det vill säga med sänkt arbetsgivaravgift för unga och sänkt
            restaurangmoms. Trots denna fantastiska reformpolitik är det i
            dag 25 procents ungdomsarbetslöshet.
          </note>
          <note>
            Jag skulle nog inte vara så stolt och nöjd om jag vore moderat
            och hade ansvaret och majoriteten i detta land. Jag skulle nog
            snarare vara ganska så ödmjuk och fundera över: Hur ska vi hitta
            bra lösningar så att alla unga människor kommer ut i arbete? Det
            tål nog att fundera på från Alliansens sida.
          </note>
          <note>
            Sedan har jag en fråga till Jessica Polfjärd, och den utgår från
            vad ni säger och skriver i betänkandet om det som är kopplat till
            kvinnors företagande.
          </note>
          <note>
            När man läser i betänkandet får man en känsla av att ni är relativt
            nöjda med hur läget är. Mot bakgrund av att vi vet att kvinnor
            fortfarande alltför ofta är diskriminerade, inte minst vad gäller
            riskkapital och möjligheten att få låna pengar, blir min fråga
            till Jessica Polfjärd: Tänker ni göra någonting för att vi ska
            få ett mer jämställt företagande?
          </note>
          <note type="speaker">
            Anf. 6 JESSICA POLFJÄRD (M) replik:
          </note>
          <note>
            Herr talman! Vi är naturligtvis inte nöjda med den ungdomsarbetslöshet
            som råder. Det är allvarligt att så många unga människor fortfarande
            inte har ett arbete och att det blir nästan en vardaglig verksamhet
            att gå och söka jobb men lika mycket tillhör vardagen att få ett
            nej på det jobb som man har sökt. Det är klart att vi inte är
            nöjda.
          </note>
          <note>
            Men det vore skam av oss att inte välkomna 14 500 nya arbeten,
            som i mångt och mycket riktar sig till unga människor. Hur skulle
            det se ut om vi inte hade haft det här, om vi inte hade genomfört
            reformen med halverad restaurangmoms? Då hade dessa människor
            stått kvar på Arbetsförmedlingen och fortfarande inte haft ett
            arbete. Detta är människor som nu har försvunnit ur arbetslöshet
            och kommit in i arbete i arbete och i gemenskap.
          </note>
          <note>
            Jag skulle bara vilja ta ett lokalt exempel härifrån Stockholm.
            Jag träffade förra veckan företagare som berättade att de har
            anställt 200 unga personer i restaurangbranschen. Det är företagare
            som har legat vakna på natten och undrat om de vågar anställa.
            De har tagit steget, och de har anställt. De har anställt unga
            människor. De erbjuder utbildning, kompetensutveckling och ledarskap.
            De förmedlar yrkesstolthet, för de är stolta över den bransch
            de arbetar i och vill att fler ska få möjligheten att göra det.
          </note>
          <note>
            Som sagt kan det vara så att det inte märks på Carina Adolfsson
            Elgestams lunchtallrik att den har gått ned i pris. Men det man
            har gjort är att öka marginalerna, vilket gör att dessa företagare
            kan starta ett företag till eller en restaurang till där de anställer
            ännu fler unga människor. Det är så vi får unga människor i arbete.
          </note>
          <note type="speaker">
            Anf. 7 CARINA ADOLFSSON ELGESTAM (S) replik:
          </note>
          <note>
            Herr talman! Med det arvode som vi riksdagsledamöter har är inte
            priset på min lunchtallrik ett stort problem för mig. Det stora
            problemet är för alla de människor som i dag är arbetslösa och
            lever på marginalen eller för alla dem som på grund av er politik
            inte längre har råd att vara medlemmar i a-kassan utan gick ut
            ur facket 20072008 av ekonomiska skäl. För dem är priset på mattallriken
            ett jätteproblem. Det är en himla skillnad. Det handlar om fördelningspolitik.
          </note>
          <note>
            Det handlar också om fördelningspolitik när vi talar om de unga
            människorna. De miljarder som ni har valt att stoppa i fickorna
            på företagen inom restaurangbranschen kunde vi ha använt till
            utbildning i stället, såväl till alla dessa ungdomar som i dag
            är arbetslösa som till dem som är lite äldre och behöver ha förnyelse
            eller omställning för att kunna få ett jobb. Det kunde vi ha använt
            dessa pengar till.
          </note>
          <note>
            Jag konstaterade också att Jessica Polfjärd valde att inte svara
            över huvud taget på min fråga angående kvinnors rätt till likabehandling
            som företagare, inte minst inom det som är kopplat till riskkapital,
            och hur ni ställer er till kvotering i bolagsstyrelser.
          </note>
          <note>
            Avslutningsvis ska jag säga, herr talman, att Jessica Polfjärd
            räknade upp en massa namn på män men inte sade vad hon menade
            med det. Jag har funderat över det. Utöver att de är män låter
            det på namnen som om de är i min ålder. Skulle de komma från min
            valkrets är det inte omöjligt att en del av dem är arbetslösa,
            och en och annan av dem kanske inte ens har någon a-kassa i dag
            utan lever på socialbidrag.
          </note>
          <note type="speaker">
            Anf. 8 JESSICA POLFJÄRD (M) replik:
          </note>
          <note>
            Herr talman! Jag tror att vi har lite olika ingångsvärden i detta
            replikskifte. Du oroar dig, Carina Adolfsson Elgestam, för att
            människor inte kan betala sin a-kassa. Jag är mer orolig för att
            människor inte har ett arbete. Det är klart att det inte handlar
            om fördelningspolitik huruvida man har råd att betala 10 kronor
            extra för sin lunchtallrik i Gamla stan eller inte, även om vi
            skulle kunna kalla det tallriksmodellen. Det är inte det.
          </note>
          <note>
            Det handlar om unga människor som inte har råd att flytta hemifrån
            därför att de inte har någon inkomst. Det handlar om unga människor
            som inte ens har råd att köpa köttbullar på Ica därför att de
            inte har någon inkomst och inte har något jobb att gå till. Det
            är det som jag tycker är viktigt och centralt i att unga människor
            får arbete. Och du har inte svarat på frågorna: Varför vill ni
            fördubbla restaurangmomsen, och varför vill ni höja arbetsgivaravgiften
            för unga människor?
          </note>
          <note>
            Jag ska använda min sista replik till att förklara för Carina
            Adolfsson Elgestam vad de här namnen har gemensamt. Du identifierade
            alla som svenska män någonstans i medelåldern, och det är ganska
            korrekt. Det är nämligen Byggnads förbundsstyrelse. Så här ser
            Byggnads förbundsstyrelse ut. Men Carina Adolfsson Elgestam kräver
            att regeringen ska införa kvotering i näringslivet. Det finns
            andra styrelser och inflytelserika och viktiga organ i Sverige
            att peka på i stället för bara näringslivet och sedan stå här
            och berätta för oss att vi inte gör vad vi kan för att regelförenkla.
            Nej, i stället lägger vi en börda till på näringslivet. Sedan
            säger vi att de här ska gå fria, men de andra ska vi minsann tillämpa
            lagstiftning på.
          </note>
          <note>
            Jag tycker att det här är ett märkligt resonemang. Och jag liksom
            du tror att Byggnads också har en plats i samhället och en ganska
            viktig roll där.
          </note>
          <note type="speaker">
            Anf. 9 KENT PERSSON (V) replik:
          </note>
          <note>
            Herr talman! Det var länge sedan som jag hörde Jessica Polfjärd
            så engagerad i talarstolen som i sitt anförande här i dag.
          </note>
          <note>
            I dag har vi i Sverige ungefär 786 000 enmansföretag och ungefär
            230 000 mikroföretag med en till nio anställda. Det är alltså
            en stor andel företagare med väldigt få anställda i Sverige. Det
            är faktiskt närmare 90 procent eller mer.
          </note>
          <note>
            Vänsterpartiet har under många år drivit frågan om att ta bort
            sjuklönekostnaderna. Det finns väldigt mycket som talar för att
            dagens regler påverkar företagens vilja att anställa. Det finns
            också risk för en utestängningseffekt på arbetsmarknaden om människor
            med återkommande sjukdomsperioder stängs ute. Det är en av bakgrunderna
            till att vi har drivit den här frågan.
          </note>
          <note>
            Jag undrar nu givetvis hur Moderaterna tänker när det bland de
            politiska partierna i dag diskuteras ett slopande av sjuklöneperioderna
            på ett eller annat sätt. Är du, Jessica Polfjärd, beredd att inom
            Moderaterna driva frågan om att slopa sjuklöneperioderna för de
            mindre företagen?
          </note>
          <note type="speaker">
            Anf. 10 JESSICA POLFJÄRD (M) replik:
          </note>
          <note>
            Herr talman! Ja, jag förstår att Kent Persson är nyfiken på detta.
            Förutom att vi har samma vackra dialekt har vi också haft samma
            replikskifte tidigare. I budgetdebatten undrade du nämligen samma
            sak.
          </note>
          <note>
            Jag kan nog tyvärr inte glädja dig med att ge dig ett besked
            i dag, utan jag kommer att svara på samma sätt. På samma sätt
            som du ställer samma fråga kommer jag att svara på samma sätt.
          </note>
          <note>
            Vi vet att det pågår en utredning just nu. Det är ett tråkigt
            politikersvar, men jag tycker ändå att vi ska avvakta och se vad
            den ger vid handen. Vi har full representation där från alla partier.
            Och är det så att alla andra tycker en sak och Moderaterna en
            annan? Det vet vi inte. Jag har inte insyn i vad man diskuterar
            eller vad man vet. Däremot vet jag att man har ett särskilt uppdrag
            att titta på vad sjuklöneansvaret får för effekter för dem som
            har mindre företag.
          </note>
          <note>
            Men jag tycker att det är lite falsk marknadsföring. Här utger
            sig Kent Persson för att vara företagens vän, men det han egentligen
            säger är: Nu belyser vi det här. Vi säger att det är vad småföretagen
            behöver och att det är en viktig fråga. Ja, det är en viktig fråga.
            Men det man också gör från Vänsterpartiets sida är att öka kostnaderna
            för företagen på många plan. Med kostnadsökningar, skattehöjningar
            och borttagande av jobbskatteavdrag rycker man undan mycket av
            det konsumtionsutrymme som finns.
          </note>
          <note>
            Man fokuserar på en sak här, men vi ska inte glömma att det är
            ganska mycket falsk marknadsföring från Vänsterpartiets sida,
            tycker jag.
          </note>
          <note type="speaker">
            Anf. 11 KENT PERSSON (V) replik:
          </note>
          <note>
            Herr talman! Givetvis kan vi ta en debatt om helheten i budgetpolitiken.
            Men nu är jag faktiskt intresserad av vad Jessica Polfjärd tycker
            i den här frågan, om hon är beredd att driva frågan om sjuklöneansvaret
            inom Moderaterna. Det var det som var min fråga, och den kvarstår.
          </note>
          <note>
            Vad tycker du? Kommer du att driva frågan om slopande av sjuklöneansvar?
            Du kan ju inte vara omedveten om problemet. Det känner du till
            sedan många år tillbaka. Du träffar också på det när du är ute
            och träffar företagare. Det är jag övertygad om. Det är inte bara
            jag som säger det här, utan det gör också väldigt många enskilda
            företagare. Du behöver inte tala med deras organisationer, utan
            om du har träffat företag ute måste du ha hört att en av grunderna
            till att de funderar på om de törs anställa eller inte är sjuklöneansvaret.
            Ett slopande av sjuklöneansvaret skulle också påverka regelbördan
            väsentligt.
          </note>
          <note>
            Är du beredd att driva det här? Jag vet att du vet.
          </note>
          <note type="speaker">
            Anf. 12 JESSICA POLFJÄRD (M) replik:
          </note>
          <note>
            Herr talman! Jag tycker att det är bra att Kent Persson besöker
            många företag. Jag tror att vi alla i utskottet är ganska måna
            om att höra vad företagare säger, och då inte bara specifikt träffa
            de organisationer som företräder företagarna utan även träffa
            dem som kanske inte har tid att gå på möten och höra vad de har
            för problem.
          </note>
          <note>
            Visst har jag också stött på oro för vad som händer om man har
            anställda som blir långvarigt sjukskrivna, vad det gör med ekonomin
            och vad man har för möjligheter att förutse detta. Men jag skulle
            inte säga att det är den enskilt största frågan.
          </note>
          <note>
            Den enskilt största frågan som man beskriver handlar mer om kompetensförsörjning.
            Man är orolig att inte hitta krafter att anställa över huvud taget,
            och då kommer ändå sjuklöneveckan som del två, det vill säga du
            måste hitta människor att anställa.
          </note>
          <note>
            Senast besökte jag ett företag utanför Kungsör där man först
            hade letat efter arbetskraft i Kungsör, sedan i hela Västmanland,
            därefter i hela Sverige, och nu är man nere i Tyskland och letar
            efter arbetskraften och kompetensen som man behöver.
          </note>
          <note>
            Det finns många delar i det här som jag tror att man ska vara
            vaksam på. Vi har också sett det i motionerna. Analysen av vad
            som behöver göras tror jag är ganska samstämmig, men analysen
            av hur vi gör det är lite olika.
          </note>
          <note>
            Svaret på frågan om sjuklöneveckan är att jag tycker att vi ska
            avvakta den utredning som är igångsatt. Annars är det ingen idé
            att vi har några utredningar. I så fall kan vi strunta i utredningen
            och så kan du och jag göra upp här.
          </note>
          <note type="speaker">
            (KENT PERSSON (V):
          </note>
          <u who="unknown" xml:id="i-02c4c1ed238bcc29-0">
            <seg>
              Det hade varit bra.)
            </seg>
          </u>
          <note type="speaker">
            Anf. 13 JONAS ERIKSSON (MP) replik:
          </note>
          <note>
            Herr talman! Jag skulle delvis också vilja fokusera på sjuklöneansvaret.
            Precis som Jessica Polfjärd säger är kompetensförsörjningen en
            oerhört viktig fråga. Men den har jag mött främst hos de stora
            företagen, alltså de som har flera anställda och som har anställda
            redan i dag, medan frågan om sjuklöneansvar är en fråga för de
            företag som har väldigt få anställda.
          </note>
          <note>
            Miljöpartiet har identifierat det här som en viktig faktor. Jag
            har också uppmärksammat att det här förslaget får stöd av flera
            allianspartier, att det i stort sett bara är Moderata samlingspartiet
            som bromsar i frågan.
          </note>
          <note>
            I början av året presenterade Centerpartiet sitt så kallade jobbpaket.
            De vill liksom vi se ett minskat sjuklöneansvar. De har också
            samma syn som vi vad gäller att sänka arbetsgivaravgifterna. Även
            Kristdemokraterna vill ändra på företagens sjuklöneansvar och
            har tidigare lagt fram förslag om sänkta arbetsgivaravgifter för
            de små företagen.
          </note>
          <note>
            Det är uppenbart att det skulle gå att få majoritet i riksdagen
            för sådana reformer. Dina allianskolleger har i alla fall inte
            hittills sagt att de inte tycker att det här är rätt politik.
            De hänvisar inte till utredningen, utan de har redan tydligt uttalat
            att de vill se förändringar på sjuklöneansvarsområdet och på arbetsgivaravgiftsområdet.
          </note>
          <note>
            Vad är det egentligen i grunden som hindrar Moderaterna från
            att göra verklighet av den här frågan redan i dag?
          </note>
          <note type="speaker">
            Anf. 14 JESSICA POLFJÄRD (M) replik:
          </note>
          <note>
            Herr talman! Jag vill backa lite grann och bara påminna om att
            detta med medfinansiering var någonting som den socialdemokratiska
            regeringen införde. Successivt har alliansregeringen försökt att
            lätta även på medfinansieringen och också infört ett högkostnadsskydd,
            så att det ska vara förutsägbart vad jag max måste betala som
            egen företagare. Detta är förbättringar och steg på vägen, tycker
            jag.
          </note>
          <note>
            Det är klart att man kan säga att allianspartierna är oeniga
            och att vi har olika syn på detta, men det har fortfarande inte
            kommit något förslag som det finns majoritet för i riksdagen.
          </note>
          <note>
            Jag frågar Jonas Eriksson, som är en klok person, om arbetsgivaravgifter
            för unga eller restaurangmomsen. Där kanske vi kan samskriva något
            och komma överens, för då har vi en majoritet i riksdagen.
          </note>
          <note>
            Det finns olikheter. Vi är en allians, men det är högt i tak.
            Jag tror att vi i grunden har en gemensam syn på vad som behöver
            göras till skillnad från oppositionspartierna som inte är överens
            om lika mycket.
          </note>
          <note>
            Vi har påbörjat en resa när det gäller medfinansiering, och vi
            har infört en del förbättringar. Men vi fortsätter vänta på den
            utredning som kommer att bli klar nu i vår.
          </note>
          <note type="speaker">
            Anf. 15 JONAS ERIKSSON (MP) replik:
          </note>
          <note>
            Herr talman! Sjuklönefrågan är inte bara en kostnadsfråga för
            företagen, för precis som Jessica Polfjärd nämnde finns det ett
            högkostnadsskydd i det systemet. Det är lika mycket en regelkrångelfråga.
            Människor känner en osäkerhet för hur de ska hantera frågan och
            upplever en belastning, och det gör att företag inte vågar anställa.
          </note>
          <note>
            Under de senaste 20 åren har fyra av fem nya jobb skapats i företag
            med färre än 50 anställda. Ännu fler arbetstillfällen skulle kunna
            skapas om regeringen minskade kostnaderna för att hålla anställda.
          </note>
          <note>
            Vi tycker att det är viktigt att satsa på ett slopat sjuklöneansvar.
            Vi tycker också att det är viktigt att sänka arbetsgivaravgiften
            för de minsta företagen. Detta har stöd i flera partier inom Alliansen
            men uppenbarligen inte av Moderaterna.
          </note>
          <note>
            Småföretagarnas Riksförbund menar att sjuklöneansvaret är ett
            av de största hindren för småföretag att nyanställa och låta företaget
            växa.
          </note>
          <note>
            Jag hoppas att vi kan hitta en majoritet i riksdagen för detta.
            Det tycks ju finnas en sådan, men än så länge hänger det på Moderaterna.
          </note>
          <note type="speaker">
            Anf. 16 JESSICA POLFJÄRD (M) replik:
          </note>
          <note>
            Herr talman! Det jag sade i mitt inledningsanförande om att arbetslinjen
            börjar i företagandet är centralt. Det är klart att vi vill att
            företagare ska anställa. Det är så nya arbeten skapas. Är detta
            ett hinder för att man ska våga anställa får vi titta på det,
            och det görs i utredningen. Det var också därför den fick ett
            särskilt uppdrag att titta på detta.
          </note>
          <note>
            Vi är måna om att Sverige ska ha ett bra klimat där människor
            vågar satsa och anställa. Vi vill inte göra regler för reglers
            skull, utan tvärtom har vi ett ambitiöst regelförenklingsarbete
            och allt detta för att vi ska vara trovärdiga i den arbetslinje
            vi driver.
          </note>
          <note type="speaker">
            Anf. 17 EVA FLYBORG (FP):
          </note>
          <note>
            Herr talman! Sveriges välstånd byggs av företagsamma och strävsamma
            människor. I ett dynamiskt samhälle möts företagare och entreprenörer
            av positiva attityder. Goda villkor för företag och företagare
            skapar tillväxt och fler jobb, vilket i sin tur säkrar den generella
            och gemensamma välfärden.
          </note>
          <note>
            Jag har flera gånger tagit upp denna aspekt när vi talar om närings-
            och företagspolitik. Det är inte så konstigt att jag gör det,
            för redan när folkpartiledaren Bertil Ohlin var handelsminister
            i Sverige för övrigt den bästa statsminister Sverige aldrig haft
            myntade han begreppet de välståndsbildande krafterna, vilket syftade
            på de företag som bygger Sveriges välstånd och gör så än i dag.
          </note>
          <note>
            Ett fritt och starkt näringsliv ger människor arbete och trygghet
            och inte minst ett socialt sammanhang. Dessa krafter är grunden
            för all den politik vi tar för given och som kallas just välfärd.
          </note>
          <note>
            Herr talman! Då är det extra roligt att se Entreprenörskapsbarometern
            2012 , Sveriges största attitydundersökning om företagsamhet,
            som visar att från 2004 till 2012 har kunskapen om företagande
            och tron att man ska klara av att starta eget företag ökat. Denna
            ökning är störst bland kvinnorna, och det är särskilt roligt.
            Här ska också nämnas Tillväxtverkets fyraåriga program för kvinnors
            företagande och de drygt 100 miljoner kronor som satsats på detta.
          </note>
          <note>
            För att vi ska kunna trygga de välståndsbildande krafterna också
            i framtiden krävs reformer som stärker näringslivet. Alliansregeringen
            har under sina snart sju år vid styret genomfört många reformer
            för att förbättra företagsklimatet i landet. Det handlar om sänkta
            skatter, jobbskatteavdrag, rejält höjda anslag till forskning
            och utveckling, reformerad skola, sänkta arbetsgivaravgifter för
            unga och mycket mer.
          </note>
          <note>
            Allt detta är bra, herr talman, men mer måste göras. För min
            och Folkpartiets del handlar nästa steg om att regelbördan för
            småföretag ska minska ytterligare och att offentliga beslut ska
            analyseras ur småföretagarperspektiv.
          </note>
          <note>
            Trygghetssystemen för företagare måste bli bättre. Det gäller
            till exempel möjligheten att göra avsättningar till den egna pensionen.
            Den som vill starta företag ska ha större rätt till tjänstledighet
            än i dag. Goda möjligheter att försörja sig själv genom företagande,
            så kallat levebrödsföretagande, vidgar arbetsmarknaden och ökar
            människors personliga frihet.
          </note>
          <note>
            Skattesystemet behöver förändras för att förbättra investeringsklimatet
            och möjliggöra en vital marknad för privat riskkapital. En skatterabatt
            för forskning och utveckling ska finnas. Företagandet ska ha så
            goda villkor att fler internationella bolag väljer att ha huvudkontoret
            i Sverige och inte tvärtom.
          </note>
          <note>
            Företagens sjuklöneansvar bör slopas samtidigt som arbetsgivarnas
            incitament att förebygga arbetsrelaterade skador och sjukdomar
            och därmed också bidra till rehabilitering av anställda måste
            bli tydligare.
          </note>
          <note>
            Tillsammans kommer vi i Alliansen att ha många goda förslag framöver
            för våra företagare.
          </note>
          <note>
            Herr talman! Enskilda alternativ i välfärdssektorn spelar en
            viktig roll för att driva på kvalitetsarbetet och öka mångfalden
            och därmed den enskildes valfrihet. Det är alternativ som dess
            värre hotas om vi skulle få en annan regering efter valet 2014.
          </note>
          <note>
            Jag tänker på det förslag om kommunalt veto mot välfärdsföretag
            som Socialdemokraterna antog på sin kongress nyligen. Detta veto
            är närmast att betrakta som ett slags näringsförbud för alla med
            ambition och vilja att starta en fristående skola, eller något
            annat välfärdsföretag för den delen. Tänk om vi skulle ha lika
            hårda krav på alla andra företag!
          </note>
          <note>
            Dessutom drivs många företag inom skol- och, kanske framför allt,
            vårdsektorn av kvinnor. Vinstförbud och veto slår direkt mot gruppen
            kvinnor som företagare.
          </note>
          <note>
            Naturligtvis finns det oseriösa företag också inom dessa sektorer,
            precis som inom alla andra sektorer. Ett sätt att komma åt problemen
            är att sätta stopp för de skattedrivna upplägg genom räntesnurror
            som har förekommit. Det är därför bra att regeringen aviserade
            förslag på detta område häromdagen så att denna möjlighet starkt
            begränsas.
          </note>
          <note>
            Herr talman! Begreppet entreprenör är större än begreppet företagare.
            En entreprenör är någon som ser nya affärsmöjligheter, nya kombinationer
            och nya marknader. Då måste vi ha ett samhällsklimat som uppmuntrar
            entreprenörskap. Utan alla tänkande och kreativa människor skulle
            Sverige inte överleva. Därför är det positivt att entreprenörskap
            och entreprenöriellt lärande numera löper som en röd tråd genom
            hela det svenska utbildningssystemet. Det startas redan i det
            som man förr kallade småskolan med Snilleblixtarna, fortsätter
            med Finn upp och avslutas i eget företagande genom Ung Företagsamhet.
          </note>
          <note>
            Ett bra historiskt exempel på just entreprenörskapets viktiga
            roll i Sverige är Volvo, som startades på en servett på en kräftskiva
            där Assar Gabrielsson och Gustaf Larsson tecknade ned det som
            än i dag utgör grunden för denna världskoncern. Det är ett företag
            som nu storsatsar i Göteborg och Västsverige. 35 miljarder investeras
            de närmaste åren. Det är denna och liknande investeringar som
            bygger inte bara bilar utan Sverige.
          </note>
          <note>
            Herr talman! Näringspolitiken handlar i mångt och mycket om generella
            åtgärder som inte är inriktade på en bransch. Jag kan dock inte
            låta bli att nämna turismen i Sverige som en riktig framtidsbransch.
            Turistbranschen är en av de snabbast växande näringarna i Sverige.
            År 2011 omsatte turistnäringen i Sverige, enligt Tillväxtverket,
            264 miljarder kronor och bidrog till 162 300 arbetstillfällen.
            Det är fantastiska siffror. 2,9 procent, snart 3 procent, av bnp
            utgörs av turistnäringen. Intäkterna från turismen är i Sverige
            nu större än vad de är i härliga turistländer som Portugal och
            Kroatien.
          </note>
          <note>
            En hel del har också gjorts för att göra livet enklare och lite
            bättre för turismföretagare. Bland annat har restaurangmomsen
            sänkts, pengar har satsats på utveckling av destinationer, revisionsplikten
            har tagits bort, perioden för momsinbetalning har förlängts och
            ett målmedvetet arbete pågår för att minska regelkrånglet, vilket
            även gynnar denna bransch. Just sänkningen av restaurangmomsen
            i kombination med de sänkta arbetsgivaravgifterna för ungdomar
            har gjort att många jobb för unga har skapats inom turistbranschen,
            vilket vi har hört här tidigare.
          </note>
          <note>
            Tillväxtverket har förra året fått ett uppdrag att genomföra
            insatser för hållbara turistdestinationer och stärka de små och
            medelstora företagen. Regeringskansliet har också startat ett
            projekt som kallas Attraktionskraft Sverige, och det arbetet ska
            redovisas under nästa år.
          </note>
          <note>
            År 2010 presenterade besöksnäringen en gemensam strategi för
            hur turismen ska öka fram till år 2020. Visionen är att omsättningen
            ska fördubblas till 500 miljarder kronor. Det gemensamägda bolaget
            Svensk Destination har bildats för att bidra till fler mogna destinationer
            i Sverige. Bolaget verkar tillsammans med regioner, destinationer
            och företag i ett strategiskt samarbete. Det ska bli mycket spännande
            att följa detta arbete framöver. Som vi hör laddas det rejält
            i ladorna, och mycket arbete håller på att göras.
          </note>
          <note>
            Herr talman! Till sist: De kreativa näringarna är sannerligen
            en spännande del av näringslivet. Sverige är faktiskt mycket duktigt
            på att producera internationella hits inom musikens område och
            utveckla spel för en världsmarknad. Och vem känner inte till det
            svenska deckarundret?
          </note>
          <note>
            Här beslutade regeringen om en handlingsplan 2009 och avsatte
            dessutom 70 miljoner kronor för detta arbete. Rådgivning, inkubatorer
            och samarbete i nätverk prioriterades för en ökad konkurrenskraft
            och innovationsförmåga. Just nu arbetas det vidare med att ta
            till vara alla goda erfarenheter för att kunna peka ut en fortsättning.
          </note>
          <note>
            När det gäller bolagsstyrelser vill jag lyfta fram de statliga
            bolagen som ett föredöme. Kvinnor utgjorde 29 procent i gruppen
            vd:ar i december 2011. Andelen kvinnor i ledningsgruppen i statliga
            företag uppgick samma år till 38 procent, och av styrelseledamöterna
            var 49 procent kvinnor. Dessa siffror visar att vi är på god väg,
            och på rätt väg, mot ökad jämställdhet i de statliga bolagen även
            utan kvotering. Och jag tror att vi är där också i de privata
            bolagen om några år, även utan kvotering.
          </note>
          <note>
            Därför, herr talman, yrkar jag bifall till utskottets förslag
            och avslag på reservationerna.
          </note>
          <note type="speaker">
            Anf. 18 CARINA ADOLFSSON ELGESTAM (S) replik:
          </note>
          <note>
            Herr talman! Jag ska börja med en liten rättelse. I mitt anförande
            råkade jag säga reservation 2, men jag avsåg reservation 4.
          </note>
          <note>
            Det är lite spännande att Eva Flyborg tar upp ett av våra mest
            fantastiska företag i Sverige, Volvo, eller jag rullar. Mot bakgrund
            av den betydelse fordonsindustrin har och vad den betyder för
            sysselsättningen i vårt land, inte minst kopplat till forskning
            och utveckling, underleverantörer och så vidare, är det väldigt
            många som har sin utkomst av fordonsindustrin på ett eller annat
            sätt. Här har Sverige under många år legat i framkant, inte minst
            när det har gällt säkerhet.
          </note>
          <note>
            Därför kan jag inte låta bli att undra hur det kan komma sig
            att, när Eva Flyborg och Folkpartiet ändå talar så väl om detta,
            ni inte är beredda att ställa er bakom det vi föreslår om samarbete
            och strategisk samverkan mellan akademin, politiken, facket och
            näringslivet. Skulle det inte vara ytterligare en möjlighet att
            vidareutveckla all den kompetens som finns inom fordonsindustrin?
          </note>
          <note>
            Jag har också en annan fråga till Eva Flyborg som är kopplad
            till kvinnors företagande. Det är ju bra att Eva Flyborg talar
            sig varm för kvinnors företagande om detta skriver också utskottsmajoriteten
            och om ökade medel till innovatörer och resurscentrum för kvinnor,
            det vill säga Winnet. Ändå har Winnet runt om i landet i nuläget
            jätteproblem med ekonomin. Kan kanske Eva Flyborg ge oss lite
            kött på benen i den här frågan?
          </note>
          <note type="speaker">
            Anf. 19 EVA FLYBORG (FP) replik:
          </note>
          <note>
            Herr talman! Volvo, Saab och många andra industrier inom fordonsklustret
            har varit och är fortfarande en viktig och stor del av den svenska
            industrin. Som jag nämnde i mitt anförande har man också genom
            fordonsindustrin och fordonsklustret varit med och byggt upp det
            välstånd vi ser här i dag, och det gör man fortfarande. Jag är
            glad över att Carina håller med om det.
          </note>
          <note>
            När det gäller branschprogram har vi lite olika utgångspunkter.
            Socialdemokratin har under i alla fall de senaste 20 åren varit
            väldigt förtjust i branschprogram och annat där man sätter en
            stämpel: Så här gör vi, de här är med, och här är pengarna. Sedan
            har det dock inte blivit så mycket av det där under åren.
          </note>
          <note>
            Vi har en lite annan tanke om hur man samarbetar med industrin,
            för det gör den här regeringen. I flera av våra alliansbudgetar
            genom åren kan man se satsningar på samarbete med fordonsindustrin,
            till exempel när det gäller motorutveckling.
          </note>
          <note>
            På förmiddagen i dag, alldeles före den här debatten, hade vi
            en hearing, en öppen utfrågning, om en fossiloberoende fordonsflotta.
            Här är det väldigt intressant just hur man jobbar med industrin.
            Där ligger Volvo väldigt långt framme med olika lösningar.
          </note>
          <note>
            Man tittar också på materialutveckling. Det är något man glömmer
            när man talar om fordonsindustrin och den fossilfria fordonsflottan.
            Hur mycket en bil väger spelar naturligtvis också en roll när
            det gäller materialutveckling, och där ligger man väldigt långt
            framme.
          </note>
          <note>
            När det gäller fordonsbränslen i sig taggar man verkligen i branschen
            hur man arbetar tillsammans, och där har också regeringen gått
            in och stött med 200 miljoner kronor, tror jag, för att utveckla
            fordonsbränslen för en fossilfri fordonsflotta så småningom.
          </note>
          <note>
            Det sker alltså mängder med samarbete, men allt måste inte stämplas
            som branschprogram. Det klarar vi oss utmärkt utan.
          </note>
          <note type="speaker">
            Anf. 20 CARINA ADOLFSSON ELGESTAM (S) replik:
          </note>
          <note>
            Herr talman! Jag lade särskilt märke till att Eva Flyborg valde
            att endast tala om fordonsindustrin och inte svara på min fråga,
            men jag antar att hon återkommer i nästa replik med svar om kvinnors
            företagande och resurscentrumet Winnet. Vi var alla väldigt glada
            när det i december togs beslut om 108 miljoner till resurscentrum
            och Winnet, som i dag inte vet hur framtiden kommer att bli. Det
            lutar åt att många aktiebolag ska få del av pengarna, det vill
            säga någon form av bidrag till företaget, och där ska de konkurrera
            med Winnet. Jag vet inte om det har varit avsikten från alliansregeringen.
            Det skulle vara bra om Eva Flyborg kunde ge ett svar på det.
          </note>
          <note>
            Sedan måste även jag komma tillbaka till fordonsindustrin. Eva
            Flyborg försökte utifrån att hon kommer från Västsverige skapa
            en bild av att hon kunde och visste mycket om fordonsindustrin,
            men det lät inte riktigt så i replikskiftet när hon påstod att
            branschprogrammen som vi har genomfört och de samarbeten som vi
            har haft mellan industrin och politiken knappt skulle ha påverkat
            alls. Jag undrar hur det kan komma sig att höga företrädare för
            Volvos ledning har hört av sig till det socialdemokratiska partiet
            och velat föra samtal med oss. De har sagt: Vi får ingen kontakt
            med alliansregeringen. De svarar inte när vi ringer och vill inte
            tala med oss. Det känns lite märkligt. Fordonsindustrin i Sverige
            har ändå utvecklats under årtionden.
          </note>
          <note type="speaker">
            Anf. 21 EVA FLYBORG (FP) replik:
          </note>
          <note>
            Herr talman! Jag återkommer i alla fall till detta med branschprogram,
            som Carina Adolfsson Elgestam tar upp. Det är inte så enkelt som
            att man sätter en etikett på något. Har man inte något bra innehåll
            blir det i alla fall ingenting.
          </note>
          <note>
            Alliansregeringen har gjort tvärtom. Vi bekymrar oss inte om
            att sätta etiketter på saker och ting. Vi koncentrerar oss på
            innehåll och resultat i stället. Det är faktiskt mycket bättre.
          </note>
          <note>
            När det gäller kontakter med fordonsindustrin är det mycket bra
            att man därifrån också hör av sig till Socialdemokraterna och
            andra oppositionspartier. Det ingår naturligtvis i deras arbetsuppgifter
            att göra. Självfallet är det så.
          </note>
          <note>
            Jag kan svara för mig själv. Jag har många kontakter med de flesta
            inom fordonsklustret och de är många. Vi talar i dag om Volvo
            som är mycket stort. Vi kan också nämna Scania för balansens skull,
            om inte annat, som deltog i vår utfrågning.
          </note>
          <note>
            Men det gäller också att träffa de mindre företagen inom fordonsklustret.
            Det gäller inte minst underleverantörer med tanke på den situation
            som de befinner sig i.
          </note>
          <note>
            Dessa besök är många och livliga, och kontakterna är mycket bra.
            Det är, som sagt, bra att även Socialdemokraterna träffar företag
            inom fordonsklustret. Fortsätt med det.
          </note>
          <note type="speaker">
            Anf. 22 JONAS ERIKSSON (MP) replik:
          </note>
          <note>
            Herr talman! Eva Flyborg svarade delvis på en fråga som jag tänkte
            ställa i detta replikskifte. Det handlar just om sjuklöneansvaret,
            som jag också ställde en fråga till Jessica Polfjärd om.
          </note>
          <note>
            Sjuklöneansvaret innebär ett ökat risktagande för företagare.
            Sjuklöneansvaret innebär också att arbetsmarknaden fungerar sämre.
            För att undvika att stå med kostnader för sjuklön har arbetsgivaren
            starka ekonomiska skäl att välja bort personer med lång sjukdomshistoria
            och människor som inte har referenser från andra jobb och är nya
            på arbetsmarknaden.
          </note>
          <note>
            Jag står bakom detta, men det är inte mina ord. Detta är hämtat
            från Folkpartiets hemsida där Folkpartiets programkommitté föreslår
            att sjuklöneansvaret slopas.
          </note>
          <note>
            Eva Flyborg sade i sitt anförande att sjuklöneansvaret bör avskaffas,
            om jag förstod det hela rätt.
          </note>
          <note>
            När frågan diskuterades medialt för en tid sedan såg jag däremot
            att Folkpartiets ekonomisk-politiska talesperson Carl B Hamilton
            var tveksam till att slopa sjuklöneansvaret för den andra veckan.
            Han tyckte i stället att det möjligen kan vara bra att förbättra
            högkostnadsskyddet.
          </note>
          <note>
            När Eva Flyborg säger att det bör avskaffas undrar jag: Vad är
            Folkpartiets hållning i denna fråga? Är man beredd att stödja
            Miljöpartiets uppfattning? Står man för det som Eva Flyborg tog
            upp i sitt anförande?
          </note>
          <note type="speaker">
            Anf. 23 EVA FLYBORG (FP) replik:
          </note>
          <note>
            Herr talman! Det är alltid en bra regel att lyssna på vad Eva
            Flyborg säger, för då blir det rätt och bra.
          </note>
          <note>
            När det gäller sjuklönekostnaderna för företagen har vi sagt
            att vi är öppna för att gå vidare i just den riktningen och ta
            bort sjuklöneansvaret för företagen.
          </note>
          <note>
            I vår interna diskussion, som Jonas Eriksson refererade till,
            har det i första hand gällt den andra sjuklöneveckan. Men vi anser
            att sjuklöneansvaret även för den första sjuklöneveckan ska tas
            bort så fort som möjligt. Det är stor skillnad på vilket ekonomiskt
            åtagande det blir för just dessa två veckor, och skillnad för
            staten.
          </note>
          <note>
            Jag ser samma problem som Jonas Eriksson just med sjuklöneansvaret
            för företagen. Det finns en risk att man utestänger svagare grupper,
            om jag får kalla dem så, alltså människor som kanske har en sjukdomshistoria
            bakom sig eller som är sjuka. Men när det gäller den andra vågskålen
            är det en bra tanke med det som gäller i dag eftersom det tvingar
            företagen att ta ett stort ansvar för till exempel sin arbetsmiljö
            vilket Jonas Eriksson också brukar tala om vid andra tillfällen
            men också för rehabilitering och att rätt insatser sker mycket
            tidigt. Jag tror att vi kan vara överens om att det är bra att
            denna drivkraft och detta incitament behålls hos företagen men
            att man också tar bort sjuklöneansvaret för företagen så småningom.
          </note>
          <note>
            Mitt korta svar på Jonas Erikssons fråga är ja.
          </note>
          <note type="speaker">
            Anf. 24 JONAS ERIKSSON (MP) replik:
          </note>
          <note>
            Herr talman! Det var bra med ett tydligt besked från Eva Flyborg.
            Man kan säga att ett slopande av sjuklöneansvaret för den andra
            veckan är ett steg i rätt riktning. Men det hjälper inte till
            att minska det som företagarna upplever som ett regelkrångel med
            att hantera sjuklönefrågan. Det kvarstår så länge de har detta
            ansvar.
          </note>
          <note>
            En annan fråga som dyker upp på Folkpartiets hemsida är att man
            också delar Miljöpartiets syn vad gäller behovet av sänkta arbetsgivaravgifter.
            Detta återfinns även hos en del andra allianspartier.
          </note>
          <note>
            Jag vill fråga Eva Flyborg vad hon bedömer att det egentligen
            är som hindrar att Sveriges företagare ska få se förslagen om
            ett slopat eller minskat sjuklöneansvar och sänkta arbetsgivaravgifter
            förverkligas.
          </note>
          <note type="speaker">
            Anf. 25 EVA FLYBORG (FP) replik:
          </note>
          <note>
            Herr talman! Som Jonas Eriksson vet är det i grund och botten
            ekonomin som det handlar om. Vi har i alla tider alltid använt
            våra företag som mjölkkor för staten. Vi måste ha in pengar någonstans
            ifrån, och vi betalar alla skatt. Men företagen står också för
            en stor del av statens inkomster.
          </note>
          <note>
            Så krass är egentligen verkligheten ibland att det inte alltid
            finns pengar till allting. Då måste man i oroliga tider, som under
            de år som vi nu har genomlevt och fortfarande lever i, koncentrera
            sig på de skatter som gör att man får fler människor i arbete.
            Då kan man välja att göra det generellt. Ibland kan man också
            välja att göra mer branschvisa insatser eller punktinsatser.
          </note>
          <note>
            Jag hoppas att detta står på agendan och kommer att bli verklighet
            inom en inte alltför avlägsen framtid. Men det får vi helt enkelt
            se.
          </note>
          <note type="speaker">
            Anf. 26 KENT PERSSON (V) replik:
          </note>
          <note>
            Herr talman! Jag tackar Eva Flyborg för klargörande när det gäller
            sjuklöneansvaret för företag med få anställda. Jag hoppas att
            ni landar i detta så småningom eftersom det är där som det gör
            störst nytta.
          </note>
          <note>
            Eva Flyborg tog upp de gamla branschprogrammen, och hon antydde
            att de inte hade varit så bra. Men de utvärderingar som är gjorda
            har visat på mycket bra resultat. Jag tycker därför att det är
            en helt felaktig uppfattning från henne.
          </note>
          <note>
            Däremot anser jag och Vänsterpartiet att de behöver utvecklas,
            och vi talar om samverkansprogram. Det handlar om samverkansprogram
            där bland andra akademin, näringslivet och det offentliga samverkar
            på olika sätt. Men det ska också vara tvärvetenskapligt. Vi behöver
            ha in även humanistiska värderingar när vi ska ta itu med våra
            samhällsutmaningar om vi ska klara av dem för morgondagens samhälle.
            Det är det som vi menar med dessa samverkansprogram.
          </note>
          <note>
            Då är det viktigt att ge incitament för de mindre företagen att
            forska och utvecklas ytterligare. Vi har föreslagit just ett stöd
            för forskning och utveckling.
          </note>
          <note>
            Nu noterar jag att Eva Flyborg är inne på något liknande. Men
            hon talade om skatterabatt för forskning och utveckling. En skatterabatt
            kan man per definition bara få om företaget betalar skatt. Är
            det så jag ska tolka Eva Flyborg, eller är det ett rent stöd för
            forskning och utveckling för de små och medelstora företagen?
            Det är ju någonting annat.
          </note>
          <note type="speaker">
            Anf. 27 EVA FLYBORG (FP) replik:
          </note>
          <note>
            Herr talman! Det är som sagt inte formen som är det viktiga.
            Jag tycker att oppositionen, framför allt Socialdemokraterna men
            även Vänsterpartiet, har en övertro på att just sätta etiketter
            på saker och ting och få in saker och ting i fix och färdig form.
            Jag försökte säga att det är innehållet som är det viktigaste.
            När vi talar om fordonsindustrin handlar det om motorutveckling,
            materialutveckling, komponentutveckling och alla möjliga saker.
            Det är det viktigaste.
          </note>
          <note>
            När vi talar om utveckling för fordonsindustrin och andra industrier
            vi kanske inte ska tala bara om fordonsindustrin är det viktigt
            med forskningen. Det är A och O. Jag tror att Kent Persson kan
            hålla med om det. Därför är jag mycket nöjd med att vi gör historiska
            satsningar på just forskning och utveckling. Det betyder någonting
            när man kan lägga så många miljarder på detta som vi gör. Det
            är en historisk satsning, och det innebär någonting i praktiken.
            Det kommer också att innebära mer resultat som industrin kan tillgodogöra
            sig framöver.
          </note>
          <note>
            Det är också så att akademin och industrin arbetar tillsammans,
            och det är en avgörande komponent för framtiden, precis som Kent
            Persson säger. Det håller jag med om.
          </note>
          <note>
            En skatterabatt för forskning och utveckling är en del av vårt
            nya partiprogram som vi ska diskutera och besluta om i november.
            Vi får se hur den kommer att utformas exakt; det kan jag inte
            tala om här i talarstolen i dag. Vi får återkomma till detta.
            Just att det finns ett sådant moment tror jag dock är viktigt
            för framtiden.
          </note>
          <note type="speaker">
            Anf. 28 KENT PERSSON (V) replik:
          </note>
          <note>
            Herr talman! Att påstå att de gamla branschprogrammen inte hade
            något innehåll är helt fel. Det är helt fel! Man startar inte
            upp någonting om man inte har ett syfte med det. Det fanns ett
            behov som ledde fram till olika branschprogram inom olika områden.
            Däremot menar jag att det här behöver utvecklas ytterligare och
            mer utgå från de samhällsutmaningar vi står inför. Då behövs det
            mer bredd i de satsningar som behövs för framtiden. Jag uppfattar
            det också som att det är vad Vinnova säger när de nu presenterar
            sina samverkansprogram.
          </note>
          <note>
            Jag får väl acceptera att Folkpartiet behandlar just frågan om
            stöd till forskning och utveckling för företag och hur den ska
            utformas, men jag har ett medskick: Se det som ett stöd och inte
            som en skatterabatt eller ett skatteincitament. Det är nämligen
            något helt annat. Det är just i uppstartsskedet för de små och
            mindre stora företagen man behöver ha incitamentet för att gå
            vidare med forskning och själv stimulera detta. Då är själva stödet
            väldigt viktigt i den delen.
          </note>
          <note type="speaker">
            Anf. 29 EVA FLYBORG (FP) replik:
          </note>
          <note>
            Herr talman! Det är klart att vi har samhällsutmaningar, och
            det är klart att företagen det vill säga industrin som helhet,
            tillsammans med akademin, regioner, företag i övrigt och föreningar
            i stort har en hel del att bidra med och måste göra detta mer
            tillsammans.
          </note>
          <note>
            Det är väl också som Kent Persson egentligen antyder, nämligen
            att ett av problemen förr har varit att man har jobbat för mycket
            med skilda stuprör. Nu kritiserar jag inte något enskilt parti
            utan talar om detta som samhällsutveckling, om vi kan lyfta diskussionen
            dit. Det har varit för mycket enskilda stuprör där man inte har
            samverkat. Jag håller med om att det inte har varit bra, utan
            man behöver mer kontakter emellan i till exempel samverkansprogram,
            som Kent Persson nu också antyder att Vinnova satsar på. Jag tror
            att det är 200 miljoner kronor man i det här skedet kommer att
            satsa på till exempel ökade partnerskap mellan enskilda aktörer.
          </note>
          <note>
            Det är alltså viktigt, och det är väldigt bra. Det kommer också,
            tror jag, att innebära att man får in fler samhällsvetare och
            fler från humaniora även inom den lite hårdare delen av industrin.
            Det kommer att vara väldigt bra, inte minst för användarvänlighet,
            konkurrenskraft och i slutändan konsumenterna. Där tror jag alltså
            att vi alla är vinnare på ett mer holistiskt sätt att se på samhället.
            Industrin är inte i en box för sig, utan den ingår i hur vi formar
            samhället framöver. Det handlar om en positiv välståndsbildande
            kraft, och det var just det jag började med att tala om, de välståndsbildande
            krafterna, som är så viktiga.
          </note>
          <note>
            Som slutkläm kommer jag att kunna säga jag vet att Kent Persson
            inte har någon replik kvar att det också är viktigt att vi vårdar
            de välståndsbildande krafterna och inte lägger på ökade skatter
            på dem. Då blir det nämligen inte fler jobb.
          </note>
          <note type="speaker">
            Anf. 30 ANDERS AHLGREN (C):
          </note>
          <note>
            Herr talman! Jag ska börja med att yrka bifall till förslaget
            i betänkandet och avslag på samtliga motioner.
          </note>
          <note>
            Jag skulle också vilja passa på att beröra näringslivsklimatet,
            som generellt sett är bra och där arbetsmarknadens parter verkar
            under stort samförstånd. Långsiktiga och stabila spelregler präglar
            Sverige, vilket gör att människor vågar satsa på att utveckla
            sina företag. Detta lägger grunden för Sveriges välstånd.
          </note>
          <note>
            I den senaste Entreprenörskapsbarometern som Tillväxtverket presenterade
            framgår det att 49 procent av svenskarna skulle kunna tänka sig
            att bli företagare men det är bara 10 procent som är företagare.
            Därför måste vi fortsätta arbetet med att förenkla för människor
            att starta och driva företag.
          </note>
          <note>
            I tider av hög arbetslöshet blir satsningar på jobb och tillväxt
            extra viktiga. Centerpartiet och alliansregeringen har de senaste
            fem åren sänkt kostnaderna och förenklat för företagande. För
            2014 presenterade regeringen en offensiv tillväxtbudget, och därtill
            lägger vi insatser som föreslås i VÅP:en. Pengarna läggs framför
            allt på infrastruktur, utbildning, innovation och forskning, bättre
            förutsättningar för investeringar i små företag, sänkt bolagsskatt
            och fler vägar till jobb för unga, där utbildning är en tung del.
          </note>
          <note>
            Tack vare att Centerpartiets förslag om ett investeraravdrag
            nu blir regeringspolitik får fler möjlighet att vara med och investera
            i svenska företag. När fler får chansen att investera i små och
            växande företag kommer jobben på sikt att öka.
          </note>
          <note>
            Om vi ska klara de utmaningar vi står inför krävs att vi använder
            våra fördelar, både i städerna och på landsbygden. Sverige utanför
            Stockholms tullar är allt annat än tärande. Tvärtom det är där
            vi hämtar de råvaror världen efterfrågar, som mat, mineraler och
            energi för att bara nämna några exempel. Allt fler gör dock sitt
            bästa för att förvandla landsbygden till Skansen, alltså en vacker
            plats där tiden förväntas stå stilla en oas för storstadsbor i
            behov av rekreation. Säkert har ni alla hört uttrycket till helgen
            åker vi till landet. Man säger sig vilja ha en levande landsbygd,
            men ofta uppstår motsättningar när landsbygden vill utvecklas.
          </note>
          <note>
            Låt mig ge några exempel på landsbygdens storhet. Jag börjar
            med Sveriges utrikeshandel, som har ett starkt överskott. Utan
            skogen, malmen och stålet skulle vi i stället ha ett underskott.
            Det innebär att hela den svenska nettoexporten kommer från basindustrin.
            Dessa bas- och exportföretag sysselsätter 82 000 människor, och
            enligt en studie som organisationen Industriarbetsgivarna har
            låtit göra är upp till 400 000 jobb inom andra branscher beroende
            av basindustrin. Med andra ord har bas- och exportindustrin stor
            betydelse för arbetsmarknaden, särskilt utanför storstäderna.
          </note>
          <note>
            Per Hidesten, vd för Industriarbetsgivarna det vill säga gruvorna,
            sågverken och pappers- och stålindustrin säger: I Stockholm kan
            det vara svårt att förklara, men utanför storstäderna finns inte
            den här okunnigheten. Där ser man fabrikerna, lastbilarna och
            tågen varje dag.
          </note>
          <note>
            I flera av landets kommuner står svensk bas- och exportindustri
            för en stor del av arbetstillfällena. Orter som Oxelösund, Grums,
            Hofors, Sandviken och Hylte är exempel på orter där andelen av
            den lokala sysselsättningen är mellan 25 och 46 procent.
          </note>
          <note>
            Ett annat område är utländska turister, som spenderar nästan
            100 miljarder kronor. Det innebär att turisterna står för nästan
            6 procent av Sveriges totala export. Turistbranschen svarar för
            drygt 160 000 årsarbetare. Allt detta är uppgifter från Tillväxtverkets
            årsrapport i juni 2012.
          </note>
          <note>
            Den framtida utvecklingen för besöksnäringen spås bli mycket
            kraftig. FN:s vision är att globala turistresor ska öka med 45
            procent under de närmaste sju åren och nästan dubbleras fram till
            2030. Detta innebär att starka besöksområden utanför Stockholm
            och Göteborg, som Dalarna, Jämtland, Lappland, Halland, Bohuslän,
            Öland och Gotland, också kommer att ha en fortsatt stark utveckling.
          </note>
          <note>
            Landsbygden är naturligtvis beroende av tätorter och städer,
            men den som bor i Stockholm, Göteborg eller Malmö är också i hög
            grad beroende av att hela Sverige lever och kan leverera. Vi behöver
            helt enkelt varandra. Centerpartiet vill ge människor, företag
            och organisationer förutsättningar att skapa attraktiva miljöer,
            jobb och tillväxt. Det är dessa som är landsbygdsutvecklarna,
            inte politiker eller byråkrater.
          </note>
          <note>
            Vi behöver inte en miljöpartistisk politik som försämrar reseavdragen
            eller höjer lastbilsbeskattningen. Vi behöver inte heller Socialdemokraternas
            förtal av företagande en jakt på företag som man kryddar med kraftigt
            höjda skatter och mer byråkrati och krångel.
          </note>
          <note>
            Vi behöver göra det billigare att anställa. Vi behöver ytterligare
            sänka kostnaderna för svenskt jordbruk som producerar nära, klimatsmart
            och sund mat. Vi behöver plocka bort ännu mer av onödiga regler
            inte lägga på mer byråkrati, vilket exempelvis månadsrapporteringen
            skulle innebära. Vi måste förbättra kommunikationerna ytterligare.
          </note>
          <note>
            Herr talman! Låt mig vara tydlig: Landsbygden behöver inte räddas.
            Landsbygden behöver ges luft under vingarna. Landsbygden behöver
            fria tyglar.
          </note>
          <note>
            En levande landsbygd är inte något valfritt, något vi kan kosta
            på oss när alla andra räkningar i statens hög av utgifter är betalda.
            En levande landsbygd är en förutsättning för hållbarhet och välstånd.
          </note>
          <note>
            Det du åt till frukost, biogasen till din bil, stålet i bron
            du passerade på väg till jobbet, vindkraftselen som du laddar
            din telefon med eller trästommen i ditt hus allt har levererats
            av landsbygden. Det är här naturtillgångarna finns. Det är här
            vår framgångsrika bas- och exportindustri finns. Det är här som
            stora delar av besöksnäringens expansionsmöjligheter finns.
          </note>
          <note>
            För oss Centerpartister är detta naturligt: Vi ser hela landet.
          </note>
          <note>
            Socialdemokraterna vill fortfarande fördubbla arbetsgivaravgifterna
            för unga. Här har Miljöpartiet gjort en klok helomvändning som
            Centerpartiet noterar med glädje bra för ungdomarna, bra för företagen
            och bra för Sverige.
          </note>
          <note>
            Socialdemokraterna lovar på nytt dubbelt så hög moms på mat som
            köps på restaurang jämfört med andra matinköp vi gör. Dessutom
            föreslår man höjd bolagsskatt, begränsat RUT-avdrag och att EU-stödet
            till svenskt jordbruk ska halveras. Totalt handlar det om runt
            30 miljarder kronor i skattehöjningar på företagen. Hur allt detta
            ska leda till fler jobb är ett mysterium som Socialdemokraterna
            måste reda ut.
          </note>
          <note>
            Herr talman! Jag tycker att det är på sin plats att den socialdemokratiska
            företrädaren i dagens debatt, Adolfsson Elgestam, här i kammaren
            nu berättar hur dessa pålagor på företag skapar fler jobb.
          </note>
          <note>
            Riksdagsledamöter! Jag tror att alla vi som är här i kammaren
            just nu vill ha rätten att välja vem som ska hjälpa oss duscha
            när vi blir gamla och hjälplösa. För Centerpartiet är det en självklarhet
            att få välja vem som ska utföra äldreomsorg, utbildning och barnomsorg.
            Det är en rättighet som vi inte vill beröva någon. Centerpartiet
            ser ett Sverige växa fram där fler utförare ger mer service till
            människor, där jobben inom välfärdssektorn ökar och där många
            kvinnor äntligen ges möjlighet att starta och driva företag eller
            kan välja bland flera arbetsgivare. För oss är det naturligt att
            lägga kraften på upphandling och uppföljning av välfärdstjänster
            och se hur de kan förbättras, detta för att säkerställa god kvalitet
            och fortsatt utveckling. Det som utlovats av utförarna, oavsett
            om det är i kommunal eller i privat regi, ska absolut levereras.
          </note>
          <note>
            Men i Socialdemokraternas Sverige ska det inte vara möjligt för
            invånarna att själva välja utförare av skola, vård och omsorg.
            I Socialdemokraternas Sverige kommer man att kräva att det bara
            är non-profit-företag, godkända av kommunen, som får utföra välfärdstjänster.
            I praktiken innebär det att kommunen har vetorätt mot konkurrenter
            till sin egen verksamhet. Det parti som vill kalla sig framtidspartiet
            söker lösningar bakåt i tiden, där politiker alltid visste bäst
            och styrde människornas liv i detalj.
          </note>
          <note>
            Jag vill gärna avsluta med att citera Lena Mellin som i Aftonbladet
            den 5 april skriver:
          </note>
          <note>
            Men kan man vara emot vinster i vissa delar av näringslivet och
            inte i andra? Uppenbarligen. Det är i alla fall den ståndpunkt
            som Socialdemokraterna intagit. Det finns massor av företag som
            säljer tjänster till den kommunala, landstingskommunala och statliga
            sektorn. Byggjätten NCC är ett av dem. Förra året gjorde NCC Construction,
            som bland annat bygger skolor, sjukhus, sportarenor, bostäder,
            vägar, järnvägar och kraftverk en vinst efter skatt på 801 miljoner
            kronor. NCC Roads är ett annat bolag i samma koncern. De tillverkar
            vägbeläggningar och utför vägunderhåll. Deras vinst under förra
            året var 413 miljoner efter skatt. Mycket litet av den summan
            kom från någon annan källa än skatter. De kvinnodominerade Carema
            Care och Carema sjukvård och bemanning ägs av Ambea AB som kan
            vara hur läskigt som helst, det har jag ingen aning om. Men skär
            vårdguld med täljkniv gör de inte. Enligt senaste årsredovisningen
            på Bolagsinfo var förlusten 230 miljoner på mindre än ett år.
            Även de bolagen betalas till största delen av skattepengar. Det
            borde vara besvärande för Socialdemokraterna att de har så olika
            syn på bolagsvinster beroende på vad företagen sysslar med.
          </note>
          <note>
            Herr talman! Tydligare än så här kan det väl knappast sägas.
            Hur ska de entreprenörer som satsar tid och pengar på att utveckla
            den svenska vården och omsorgen veta vad som händer efter en eventuell
            socialdemokratisk valseger? Hur ska de våga anställa? Hur ska
            de våga lita på att deras vårdmottagningar eller skolor får finnas
            kvar? Och hur ska patienter och elever veta det, för att inte
            tala om de drygt 100 000 människor som jobbar inom privat drivna
            välfärdsföretag?
          </note>
          <note>
            I detta anförande instämde Daniel Bäckström och Helena Lindahl
            (båda C) samt Hans Rothenberg (M).
          </note>
          <note type="speaker">
            Anf. 31 CARINA ADOLFSSON ELGESTAM (S) replik:
          </note>
          <note>
            Herr talman! Det var många intressanta saker som Anders Ahlgren
            sade i sitt anförande. Jag tänkte börja med att säga till Anders
            Ahlgren: Jag är en sådan där, jag bor på Skansen. Jag bor ute
            på landsbygden och vet ganska väl hur det är i vardagen. Det kändes
            inledningsvis, de första minuterna i Anders Ahlgrens anförande,
            som att han också visste och kände till villkoren i vardagen när
            man bor på landsbygden, eller i glesbygden. Det är lite olika
            hur man identifierar sig i förhållande till dessa beroende på
            om man bor i en liten tätort eller i en liten by.
          </note>
          <note>
            Mot bakgrund av det och anklagelserna angående vinster i välfärden
            vill jag säga hur det är hemma hos mig i Lenhovda där jag bor.
            Vi är väldigt glada att vi har en skola. Hitintills har vi inte
            sett att det finns någon som vill konkurrera om skolan. Vi är
            väldigt glada att vi har en vårdcentral. Vi har hitintills inte
            sett att det är någon som vill etablera en konkurrerande vårdcentral.
            Det är lite grann detta som är villkoren ute på landsbygden.
          </note>
          <note>
            Därför känns det lite tudelat när Anders Ahlgren i den ena stunden
            säger att han vill ha en fördelningspolitik i landet som gör att
            hela Sverige kan leva och i nästa andetag säger att det ska vara
            på marknadsmässiga villkor. Hur ska den politiken gå ihop? Det
            kan man fundera över.
          </note>
          <note>
            Jag trodde ett tag att Centerpartiet hade gått i opposition tillsammans
            med oss, för det kändes lite så. Kanske vi kan få svar på frågorna.
            Ska det bli minskad centralisering?
          </note>
          <note type="speaker">
            Anf. 32 ANDERS AHLGREN (C) replik:
          </note>
          <note>
            Herr talman! Carina Adolfsson Elgestam använde nästan hela sin
            replik till att ställa nya frågor utan att svara på en enda. Det
            är väldigt intressant, tycker jag, hur ni på kongressen kan lägga
            fram förslag där ni begränsar vinstuttaget i en del företag men
            inte i andra. Hur ska ni reda ut det? Hur ska företagen veta det?
            Eller ska kanske även de stora företagen, som är mer ROT-betingade
            än RUT-betingade, prövas som non-profit-företag?
          </note>
          <note>
            För min del pratar jag inte om glesbygd, jag pratar mycket landsbygd.
            Jag tycker att det i det här perspektivet är landsbygd som ligger
            utanför de stora städerna. För första gången i Sveriges historia
            kommer majoriteten av ledamöterna i denna kammare från Stockholm,
            Västra Götaland och Skåne. Det tror jag långsiktigt kommer att
            få effekter för svensk landsbygd, och det får vi förhålla oss
            till på ett alldeles speciellt sätt.
          </note>
          <note>
            När det gäller resonemang kring vårdcentraler skulle jag kunna
            referera till ett par fall som inte är särskilt smickrande för
            det parti som Carina Adolfsson Elgestam företräder. I mitt hemlän
            Dalarna, där socialdemokratiska majoriteter styrt länet i 82 år,
            öppnades det så småningom efter visst tvång en möjlighet att starta
            alternativa vårdcentraler.
          </note>
          <note>
            I Hedemora skulle man få möjlighet att anmäla sig till detta.
            Men när den här vårdcentralen ville öppna en liten filial i ett
            samhälle strax intill som heter Stora Skedvi fick man inte göra
            det, utan man skulle bli tvungen att ge en komplett vård. Det
            skulle vara en totalt utrustad vårdcentral som i de stora orterna.
            Då blev det inget av. Vågar vi däremot utveckla nya alternativ
            här tror jag att det kommer att gynna landsbygden.
          </note>
          <note type="speaker">
            Anf. 33 CARINA ADOLFSSON ELGESTAM (S) replik:
          </note>
          <note>
            Herr talman! Jag vill påminna Anders Ahlgren om att det inte
            är vi socialdemokrater som har majoritet här i riksdagen, utan
            det är Centerpartiet tillsammans med Moderaterna, Folkpartiet
            och Kristdemokraterna som har det. Det betyder att oppositionen
            ställer frågor till majoriteten i debatter, och vi förväntar oss
            kanske ett och annat svar också.
          </note>
          <note>
            Mot bakgrund av det som Anders Ahlgren sade i sitt anförande,
            och också återkommer till i sin replik, angående landsbygden är
            det intressant för oss i oppositionen att få reda på om Centerpartiet
            har ändrat sig i apoteksfrågan. Är det verkligen en utveckling
            för landsbygden? Samma sak gäller bensinmackar, Posten och möjligheten
            att ta ut pengar. Jag skulle kunna räkna upp hur många frågor
            som helst. Det har centraliserats väldigt mycket under de senaste
            sju åren, och det är Alliansen som har haft majoritet.
          </note>
          <note>
            Anders Ahlgren talade sig också varm för basindustrin. Den ligger
            såväl mig som Socialdemokraterna varmt om hjärtat. Jag kommer
            själv från industrin och har min anställning inom industrin. Det
            är mycket viktiga frågor.
          </note>
          <note>
            En annan sak som också slår oerhört hårt mot landsbygden, framför
            allt i södra Sverige, är de elprisområden som ni har infört. Det
            betyder att det är ett dyrare elprisområde för de småföretag som
            finns på landsbygden i södra Sverige. Med anledning av det Anders
            Ahlgren säger i sitt anförande undrar jag: Tycker Centerpartiet
            att det är okej? Samma sak gäller svaveldirektivet i förhållande
            till vikten av jobb på landsbygden.
          </note>
          <note type="speaker">
            Anf. 34 ANDERS AHLGREN (C) replik:
          </note>
          <note>
            Herr talman! I mitt anförande frågade jag hur många jobb som
            skapas om man belastar företagen med 30 miljarder ytterligare
            i form av höjd bolagsskatt och begränsat RUT-avdrag. Och det kom
            ett utspel förra sommaren från Socialdemokraternas ekonomiska
            talesperson om att halvera EU-stödet till svenskt jordbruk. Carina
            Adolfsson Elgestam har inte svarat på några av de frågorna i det
            här replikskiftet.
          </note>
          <note>
            Hon har inte heller svarat på hur Socialdemokraterna ska skilja
            på välfärdsföretag och företag som skottar snö, städar eller klipper
            gräsmattorna med vinst i en kommun. Välfärdsföretagen ska tydligen
            bedömas för sig. Det verkar som om de har två olika skattkistor
            i den här verksamheten där den ena får användas på det ena sättet
            och den andra på det andra sättet.
          </note>
          <note>
            Det är fler apotek i dag än tidigare. Om jag kan det här rätt
            är det bara ett apotek i Lima som har stängt. I övrigt är det
            fler apotek och större tillgänglighet än tidigare.
          </note>
          <note>
            Det finns ett särskilt stöd för att skapa service när det gäller
            bensinmackar. Det finns ett särskilt stöd för service på landsbygden.
          </note>
          <note>
            Jag bor också i en liten by, Gagnefs kyrkby, med 1 600 invånare.
            Där har vi en alldeles utmärkt service sedan vi lät Posten få
            tillgång till den lokala Icabutiken. Det fungerar mycket bra och
            är betydligt mer decentraliserat än vad det var tidigare.
          </note>
          <note>
            Ajournering
          </note>
          <note>
            Kammaren beslutade kl. 13.54 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            6 § Frågestund
          </note>
          <note type="speaker">
            Anf. 35 ANDRE VICE TALMANNEN:
          </note>
          <note>
            Jag hälsar utbildningsminister Jan Björklund, kultur- och idrottsminister
            Lena Adelsohn Liljeroth, statsrådet Birgitta Ohlsson, statsrådet
            Erik Ullenhag och miljöminister Lena Ek välkomna till dagens frågestund.
          </note>
          <note>
            Antalet högskoleplatser
          </note>
          <note type="speaker">
            Anf. 36 IBRAHIM BAYLAN (S):
          </note>
          <note>
            Herr talman! Jag vill rikta min fråga till utbildningsminister
            Jan Björklund.
          </note>
          <note>
            Den 18 april i år kom ny statistik över antalet sökande till
            landets högskolor och universitet. Den visar att vi för sjätte
            året i rad har ett rekordstort antal sökande till universitet
            och högskolor. Det var närmare bestämt 381 440 tjejer och killar,
            män och kvinnor som sökte sig till våra högskolor och universitet.
          </note>
          <note>
            Det är kanske inte så konstigt med tanke på den höga ungdomsarbetslösheten
            i vårt land. Det är många ungdomar som resonerar så att i ett
            läge med hög arbetslöshet kan det vara väldigt bra att utbilda
            sig och hoppas på att det ser bättre ut om tre till fem år.
          </note>
          <note>
            Min fråga till statsrådet är: När vi nu har så oerhört många
            ungdomar som vill studera på landets högskolor och universitet,
            varför väljer då den borgerliga regeringen att skära ned på antalet
            platser?
          </note>
          <note type="speaker">
            Anf. 37 Utbildningsminister JAN BJÖRKLUND (FP):
          </note>
          <note>
            Herr talman! Det är inte en korrekt beskrivning. Vi bygger ut
            med 5 200 platser.
          </note>
          <note>
            Det är helt korrekt att vi har fler sökande nu än vad vi har
            haft på många år. Vi har också under de här åren haft fler platser
            än vad vi har haft på många år. Det är fler studenter och fler
            platser i högskolan i dag än vad det var när Ibrahim Baylan var
            utbildningsminister. Ibland försöker ni beskriva det som att vi
            har skurit ned. Det har vi inte. Det är fler platser i dag än
            vad det var när Ibrahim Baylan hade ansvaret.
          </note>
          <note>
            Vi är också medvetna om att det blir konjunkturtoppar, och det
            är väl det vi har nu när det gäller söktryck. Konjunkturen är
            i botten. Det gör att det blir ett extra högt söktryck, och därför
            bygger vi ut med 5 200 platser.
          </note>
          <note>
            Vi får väl återkomma i höst om vi ser ytterligare behov. Vår
            bedömning är att detta är rätt väl avvägt. Vi bygger också ut
            mängder av platser inom vuxenutbildning och annat, men det är
            rätt väl avvägt att göra den här utbyggnaden vi nu gör. Behövs
            det mer får vi återkomma i höstpropositionen.
          </note>
          <note type="speaker">
            Anf. 38 IBRAHIM BAYLAN (S):
          </note>
          <note>
            Herr talman! Jag känner en oro över väldigt mycket när det gäller
            utvecklingen i svensk skola. Ett av de ämnen som oroar mest är
            utvecklingen inom matematikämnet, och när jag nu hör på utbildningsministern
            är det helt uppenbart att problemen med matematiken har nått ända
            upp i regeringen.
          </note>
          <note>
            När man tittar på fakta, herr talman, ser man att antalet högskoleplatser
            minskade med nära 12 000 förra året och beräknas i år minska med
            ytterligare 10 000 platser. De senaste två åren, när vi har haft
            ett rekordstort antal sökande, har antalet högskoleplatser enligt
            siffror från utbildningsminister Jan Björklunds myndigheter minskat
            med närmare 22 000 platser.
          </note>
          <note>
            Var ligger klokskapen i detta? Varför inte låta de ungdomar som
            i dag går utan arbete och vill skaffa sig en utbildning få göra
            det? Är det inte en klok investering, både för landet och för
            dem? Vari ligger klokskapen att skära ned på högskolor och universitet
            i ett läge med en rekordhög ungdomsarbetslöshet?
          </note>
          <note type="speaker">
            Anf. 39 Utbildningsminister JAN BJÖRKLUND (FP):
          </note>
          <note>
            Herr talman! Vi har långt över 400 000 personer som studerar
            vid svenska högskolor. Det är ju inte så att det gör en jätteskillnad
            om man bygger ut eller drar ned med några tusen, utan då talar
            vi om krusningar på ytan.
          </note>
          <note>
            Det är korrekt att det drogs ned med 10 000 platser för ett par
            år sedan. Det gjorde vi i enighet därför att vi införde avgifter
            för utomeuropeiska studenter. Tidigare betalade svenska staten
            för utomeuropeiska studenter. Men det drabbar ju inte de svenska
            studenter som Ibrahim Baylan nu talar om. Under den allra djupaste
            finanskrisen gjordes det en tillfällig utbyggnad med 10 000 platser
            som upphörde 2011. Det är korrekt.
          </note>
          <note>
            Nu bygger vi ut med 5 200 platser igen på grund av konjunkturläget.
            Vi bygger också ut vuxenutbildning med statliga anslag som den
            inte har haft på mycket länge.
          </note>
          <note>
            Jag tycker därför att det är välavvägt. Skulle det vara så att
            vi ser behov av det så får vi återkomma i höstbudgeten med eventuella
            ytterligare beslut. Men det här är den bedömning vi gör nu.
          </note>
          <note>
            Bemanningen på skolbibliotek
          </note>
          <note type="speaker">
            Anf. 40 TINA EHN (MP):
          </note>
          <note>
            Herr talman! Min fråga går förmodligen till utbildningsminister
            Björklund.
          </note>
          <note>
            Biblioteksfrågan är i dagarna aktuell, och ett förslag till ny
            bibliotekslag har precis överlämnats till riksdagen. Det som saknas
            i regeringens politik runt bibliotek är hur man ser på bemanningen
            av bibliotek.
          </note>
          <note>
            Min fråga i dag rör specifikt skolbibliotek. I den nya skollagen
            finns i dag inskrivet att skolor ska ha skolbibliotek. Men det
            står ingenting om att dessa ska ha utbildad personal. Många med
            mig ställer sig frågan vad regeringen har tänkt sig med skolbibliotek.
            Ska bemanning med utbildad personal ingå?
          </note>
          <note type="speaker">
            Anf. 41 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Jag tror att utbildningsministern och jag delar
            på svaret här som jag inleder med att berätta att vi mycket riktigt
            har lagt fram ett förslag till en ny bibliotekslag på riksdagens
            bord. Det är en lag som är tydligare och skarpare än den föregående
            lagen.
          </note>
          <note>
            Den nya lagen slår fast att det ska vara fritt att låna böcker,
            såväl fysiska böcker som e-böcker, liksom att biblioteken har
            en särskild uppgift för barns och ungas läsande, informationsteknik,
            ett demokratiuppdrag och mycket annat.
          </note>
          <note>
            Skälet till att det inte står någonting om bemanningen i bibliotekslagen
            det gör det inte heller i den lag som nu finns är att situationen
            för biblioteken skiljer sig åt. Det är annorlunda att ha ett bibliotek
            i en storstad än på glesbygden, och hur man väljer att utforma
            biblioteken är huvudmannens uppgift, det vill säga kommunen eller
            skolan.
          </note>
          <note>
            Däremot är kraven väldigt tydliga på vad som är ett bibliotek.
            Men vi kan inte gå in och detaljstyra. Det tror jag inte heller
            att Tina Ehns partikamrater ute i regionerna och kommunerna skulle
            uppskatta.
          </note>
          <note type="speaker">
            Anf. 42 TINA EHN (MP):
          </note>
          <note>
            Herr talman! Jag skulle vilja göra jämförelsen att ett skolbibliotek
            utan en bibliotekarie är som ett klassrum utan lärare, och det
            säger vi ju någonting om.
          </note>
          <note>
            Att det ska finnas biblioteksutbildad personal på bibliotek och
            specifikt på skolbibliotek tas upp i den aktuella Litteraturutredningen
            som presenterades i höstas. Att det ska finnas biblioteksutbildad
            personal tas upp av remissinstanserna till den nya bibliotekslagen,
            och det togs också upp inför skolbibliotekslagen.
          </note>
          <note>
            Regeringen verkar dock inte ha tagit till sig de här viktiga
            synpunkterna, en av de viktigaste ingredienserna i biblioteksverksamhet.
          </note>
          <note>
            Min fråga kvarstår, för jag förstår inte riktigt om vi inte har
            ett uttalat önskemål eller krav på att det ska finnas utbildad
            bibliotekspersonal på bibliotek.
          </note>
          <note type="speaker">
            Anf. 43 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Jag fortsätter svaret.
          </note>
          <note>
            Vad jag kan konstatera är att vi nu med alliansregeringen har
            krav på att det ska finnas skolbibliotek, att elever ska ha tillgång
            till skolbibliotek. Det är en skarpare skrivning än vad som tidigare
            funnits och som inte fanns när Tina Ehns parti var stödparti till
            Socialdemokraterna. Det är alltså en klar skärpning.
          </note>
          <note>
            När det gäller bemanningen av biblioteken var det mycket riktigt
            en fråga som togs upp i Litteraturutredningen. Den arbetar vi
            med nu på Kulturdepartementet och även tillsammans med Utbildningsdepartementet.
            Vi återkommer om det. Men det är inte en fråga som i första hand
            hör hemma i bibliotekslagen, som är en ramlag med mål för vad
            biblioteken ska arbeta med.
          </note>
          <note>
            Exakt hur bemanningen ser ut är en annan fråga, och den hör hemma
            på skolområdet. Men jag lovar att det här är någonting som är
            högt prioriterat, så vi kommer att återkomma.
          </note>
          <note>
            Försvarsanslaget
          </note>
          <note type="speaker">
            Anf. 44 MIKAEL JANSSON (SD):
          </note>
          <note>
            Herr talman! Det svenska försvaret är bantat till oigenkännlighet.
            Under en tid saknade det svenska försvaret i det närmaste all
            kapacitet. Det kallades för en strategisk paus inom Försvarsmakten.
          </note>
          <note>
            Nu ska förmågan till territoriellt försvar återtas. En av orsakerna
            till det är Rysslands kraftiga upprustning.
          </note>
          <note>
            Modellen för vårt försvar heter insatsorganisation 2014, IO 14.
            IO 14 blev inte intaget och färdigt år 2014 som det var tänkt,
            utan kommer att bli det till 2023, enligt den senaste planeringen.
            Målet är alltså att till år 2023 upprätta ett försvar som kan
            stå emot ett begränsat anfall under en vecka på en plats i Sverige.
            Ett stort problem är att det saknas 40 miljarder kronor i investeringsbudgeten
            för att fullt materielsätta IO 14.
          </note>
          <note>
            Min fråga till Jan Björklund är: Kommer regeringen att öka försvarsanslaget
            så att underskottet i försvarets investeringsbudget elimineras
            över tio år?
          </note>
          <note type="speaker">
            Anf. 45 Utbildningsminister JAN BJÖRKLUND (FP):
          </note>
          <note>
            Herr talman! Tack för frågan! Det har väl inte undgått någon
            att det pågår en rysk upprustning i vårt närområde. Det är den
            pågående parlamentariska Försvarsberedningen frågeställaren kanske
            ingår i den; alla partier finns med som gemensamt måste få expertiskunskap
            och analysera hur den upprustningen sker och sedan gemensamt försöka
            dra slutsatser av det inför det beslut som riksdagen ska fatta
            våren 2015.
          </note>
          <note>
            Idén med försvarsbeslut är att de ska vara någorlunda långsiktiga,
            och frågeställaren belyste det med IO 14, 2023 och allt möjligt.
            Det går inte att ändra på besluten från ett år till nästa, utan
            vi fattar långsiktiga beslut. Skälet till det är att kunna titta
            på vad som hänt säkerhetspolitiskt. Situationen förändras ofta
            inte från det ena året till det andra, men den förändras över
            en längre tid.
          </note>
          <note>
            Jag ser från regeringens sida fram emot att kunna ta emot ett
            betänkande från Försvarsberedningen när den är färdig om något
            år. Därefter ska det naturligtvis beredas och läggas fram för
            riksdagen med de slutsatser som då ska dras.
          </note>
          <note type="speaker">
            Anf. 46 MIKAEL JANSSON (SD):
          </note>
          <note>
            Herr talman! Låt mig i stället ställa en fråga med kanske lite
            kortare varsel. I fredstid väljer olika nationer olika nivåer
            för sin incidentberedskap. Flygövningar som läggs nära ett annat
            lands territorium är ett test på ifall det landet kan och hinner
            skicka dit sitt flyg för att markera sin gräns och visa sin beredskapsförmåga.
            Hur det går noteras av alla länder med försvarsintressen i den
            regionen.
          </note>
          <note>
            Försvarsmakten har i dag officiellt uttalat att vår incidentberedskap
            är så bra som våra politiker önskat sig. Det måste dock konstateras
            att läget har förändrats. Ryssland övar allt oftare och alltmer
            komplext sin försvarsmakt också i Östersjön. Min fråga till Jan
            Björklund är därför: Kommer regeringen att på grund av de ryska
            övningarna ge ett uppdrag till Försvarsmakten att ytterligare
            förstärka incidentberedskapen?
          </note>
          <note type="speaker">
            Anf. 47 Utbildningsminister JAN BJÖRKLUND (FP):
          </note>
          <note>
            Herr talman! Det vore inte bara olämpligt, det vore ett lagbrott
            av mig att stå i denna talarstol och inför offentligheten tala
            om vilka direktiv regeringen ger till den svenska Försvarsmakten
            om den svenska beredskapsnivån.
          </note>
          <note>
            Jag väljer att svara på så sätt att vi alla noterar en rysk ambitionsökning
            när det gäller militär upprustning och övningsverksamhet också
            i vårt närområde. Vilka slutsatser ska vi dra av det? Ni känner
            till att jag i den offentliga debatten framfört att jag anser
            att det måste påverka nästa försvarsbeslut. Det arbetet ligger
            hos Försvarsberedningen. Vi behöver därför invänta Försvarsberedningens
            bedömning.
          </note>
          <note>
            Utifrån min utgångspunkt är det självklart att det som händer
            runt omkring oss, inte minst den ryska upprustningen, med nödvändighet
            måste påverka de beslut som så småningom ska fattas.
          </note>
          <note>
            Tillgänglighet för funktionshindrade
          </note>
          <note type="speaker">
            Anf. 48 EVA OLOFSSON (V):
          </note>
          <note>
            Herr talman! Jag vill ställa min fråga till statsrådet Erik Ullenhag.
          </note>
          <note>
            I dag utestängs hundratusentals människor med funktionsnedsättning
            från möjligheten att ta del av mycket i vårt samhälle. Det kan
            vara att få ett jobb eller att ta del av samhällslivet och kulturlivet.
            Det är egentligen ren och skär diskriminering. Att inte kunna
            ta ett jobb, åka kollektivt, gå på bio eller komma in i en affär
            är särbehandling.
          </note>
          <note>
            Det är i dag 888 dagar sedan remisstiden för regeringens utredning
            med det nu ironiska namnet Bortom fagert tal gick ut. Varje torsdag
            står Funktionshinderrörelsen utanför Rosenbad och försöker övertyga
            ministrarna i regeringen om att det måste hända något. Man kan
            inte bara prata. Dessutom har riksdagen gjort en hemställan om
            att det ska komma ett förslag. Därför undrar jag när vi i Sverige
            får ett lagförslag om att bristande tillgänglighet är diskriminering,
            på samma sätt som man har i Norge.
          </note>
          <note type="speaker">
            Anf. 49 Statsrådet ERIK ULLENHAG (FP):
          </note>
          <note>
            Herr talman! Tack för frågan, Eva Olofsson! Vi har en jätteutmaning
            när det gäller personer med funktionsnedsättning i det svenska
            samhället. Vi har det på arbetsmarknaden. Vi har en verklighet
            där man handikappas på grund av att samhället inte är tillgängligt.
          </note>
          <note>
            När det gäller diskrimineringslagstiftningen finns det ett skydd
            mot diskriminering, självklart, för personer med funktionsnedsättning.
            Det frågan gäller är om bristande tillgänglighet ska ses som diskriminering.
            Om en restaurangägare eller annan arbetsgivare inte ser till att
            det finns en ramp för den som är rullstolsburen, ska de då kunna
            dömas, utöver den lagstiftning som finns, för diskriminering?
          </note>
          <note>
            Det finns förslag på regeringens bord, precis som frågeställaren
            säger. Jag noterar varje torsdag att handikapprörelsen är på plats.
            Det är bra att de väcker frågan. Från min sida jobbar vi med att
            bereda frågan ifall bristande tillgänglighet är diskriminering.
            Det är ett arbete som pågår. Min ambition är att vi ska nå fram.
            Det har jag varit tydligt med både från min och från Folkpartiets
            sida.
          </note>
          <note type="speaker">
            Anf. 50 EVA OLOFSSON (V):
          </note>
          <note>
            Herr talman! Jag tycker fortfarande inte att jag fått svar på
            frågan hur länge vi ska vänta. Det är 888 dagar sedan remisstiden
            gick ut. Det är en ganska lång tid. Dessutom har riksdagen fattat
            beslut om att man vill ha ett förslag. Det handlar om att människors
            liv begränsas, att de inte kan leva självständigt. Det kan handla
            om att kunna vara förälder. Det kan handla om att resa med tåg,
            vilket i många fall nästan är en tragikomisk historia för människor
            som är rullstolsburna. Är man blind och utropen på bussar och
            annat inte fungerar begränsas man. Att inte kunna gå på bio, att
            teatern inte är teckentolkad allt sådant är ren och skär diskriminering.
          </note>
          <note>
            Det är många gånger tydligt att om det gäller hudfärg och kön
            ser vi det som diskriminering. Det tolererar vi inte. Men om det
            är fråga om en funktionsnedsättning fortsätter vi att tolerera
            det. Det är en bred fråga som berör många. En åldrande befolkning
            behöver också ett tillgängligt samhälle.
          </note>
          <note type="speaker">
            Anf. 51 Statsrådet ERIK ULLENHAG (FP):
          </note>
          <note>
            Herr talman! Jag tror att vi ska akta oss för att ställa olika
            diskrimineringsgrunder mot varandra. Vi ska sträva efter ett samhälle
            där varje människa behandlas för den han eller hon är och inte
            som en representant för en grupp. Jag är glad över att vi har
            stärkt diskrimineringslagstiftningen, men vi har diskriminering
            på olika grunder. Vi har diskriminering för att folk har ett arabiskklingande
            namn. Vi har diskriminering när en kvinna i fertil ålder söker
            jobb. Det finns i det svenska samhället, och det behöver vi bekämpa.
            Vi ska inte hamna i en situation där vi ställer olika diskrimineringsgrunder
            mot varandra.
          </note>
          <note>
            Det handlar om ifall vi ska utvidga skyddet mot diskriminering
            för personer med funktionsnedsättningar. Min ambition är att vi
            ska göra det. På flera av dessa områden har vi en lagstiftning
            på plats. Eva Olofsson nämner kollektivtrafiken. Det finns reglerat
            att den ska vara tillgänglig. Problemet är att den som drabbas
            exempelvis genom att inte kunna komma upp på bussen kan inte själv,
            individuellt, driva ett diskrimineringsärende. Slutsatser från
            andra länder, till exempel Norge, USA och Sydafrika, visar att
            arbetet med att få mer tillgänglighet i samhället gått framåt
            när de fått en sådan lagstiftning på plats.
          </note>
          <note>
            Det korta svaret är att vi bereder frågan i Regeringskansliet.
          </note>
          <note>
            Timplanen i matematik
          </note>
          <note type="speaker">
            Anf. 52 CAMILLA WALTERSSON GRÖNVALL (M):
          </note>
          <note>
            Herr talman! Jag vill rikta frågan till utbildningsminister Jan
            Björklund.
          </note>
          <note>
            Vi moderater och alliansregeringen är mycket engagerade i svenska
            elevers kunskaper och utveckling i matematik. Sedan mer än 20
            år visar internationella mätningar att de har försämrats, alltså
            långt innan alliansregeringen tillträdde.
          </note>
          <note>
            I går fattade dock riksdagen ett mycket viktigt och välkommet
            beslut om att utveckla timplanen för ämnet matematik. Beslutet
            tillkom efter en proposition från alliansregeringen. Det beslutet
            välkomnades av hela Skolsverige och utgör en viktig del i att
            göra svenska elever mer konkurrenskraftiga och i längden anställbara.
          </note>
          <note>
            Hur ser statsrådet på implementeringen av reformen, och skulle
            statsrådet möjligen kunna säga några ord om bakgrunden till reformen?
          </note>
          <note type="speaker">
            Anf. 53 Utbildningsminister JAN BJÖRKLUND (FP):
          </note>
          <note>
            Herr talman! Det är riktigt att kunskapsresultaten i svensk skola
            sjunkit i 20 år. Ett av de ämnen som de sjunkit allra mest i,
            enligt den statistik som finns, är matematik. Det beror på ett
            antal faktorer, och det är dem vi nu successivt försöker rätta
            till.
          </note>
          <note>
            Det första är att lärarutbildningen, som beslutades på 80-talet,
            var upplagd så att lärarstudenterna själva fick välja vilka ämnen
            de skulle läsa. Det gällde även lärare på låg- och mellanstadiet,
            lärare som normalt undervisar i alla ämnen. De fick själva välja,
            och många valde då bort matematiken men skulle ändå undervisa
            i det. Vi har haft en bristfällig kompetens i lärarkåren vad gäller
            matematik eftersom den totala valfriheten i lärarutbildningen
            var sådan att studenterna kunde välja bort matematiken men fick
            ändå undervisa i ämnet i nästa steg. Det styr vi nu upp.
          </note>
          <note>
            Det andra är det som riksdagen röstade om i går, nämligen att
            vi nu utökar antalet lektioner i matematik i svensk grundskola.
            Det är ett viktigt steg. Det är en påtaglig ökning, ungefär 15
            procent.
          </note>
          <note>
            Det tredje är att vi måste fortbilda hela den svenska lärarkåren
            i hur man lär ut grundläggande räknesätt. Också den förmågan är
            i dag alltför låg.
          </note>
          <note type="speaker">
            Anf. 54 CAMILLA WALTERSSON GRÖNVALL (M):
          </note>
          <note>
            Herr talman! Jag tackar så mycket för svaret. Utökningen av timplanen
            i matematik är ett viktigt steg. I andra jämförbara länder läser
            eleverna betydligt fler timmar än vad de svenska eleverna gör.
            Detta gäller inte bara matten, utan också andra ämnen.
          </note>
          <note>
            Moderaterna föreslår i rapporten En modern skola för alla en
            ytterligare utökning av timplanen, men vi är också öppna för att
            diskutera förändringar i timplanen för andra ämnen. Hur ser utbildningsministern
            på ytterligare förändringar i timplanen? Det kan eventuellt gälla
            vidare justering av matematiktimplanen, men också andra ämnen,
            till exempel svenska, ett väldigt viktigt ämne som lägger grunden
            för de flesta andra ämnen.
          </note>
          <note type="speaker">
            Anf. 55 Utbildningsminister JAN BJÖRKLUND (FP):
          </note>
          <note>
            Herr talman! Jag tackar naturligtvis för frågan. Jag är väldigt
            glad över att Moderaterna stöder mig genom att lägga fram detta
            förslag. Själv har jag drivit frågan under ett par år ensam.
          </note>
          <note>
            Det handlar om att bygga ut timantalet och styra upp timplanen
            mer. Från både vänstersidan och högersidan i svensk politik har
            man varit för rädd för att styra upp timplanen i skolan. Den ena
            sidan har kallat det för lokal frihet, den andra för valfrihet,
            men allt har betytt att man ska kunna välja bort de svåra ämnena.
            Det är det som det har gått ut på.
          </note>
          <note>
            Men det kan man inte längre. Vi ökar matten och minskar utrymmet
            för elever att välja i skolan. En del tycker att det är jobbigt,
            men jag tror att det är helt rätt. Barn och ungdomar kan inte
            tillåtas att i valfrihetens namn få välja bort ämnen som är viktiga.
            Det är det som det går ut på. Vi bygger nu ut matematik, naturorientering
            och främmande språk, delvis på bekostnad av det utrymme som elever
            och skolor själva har fått förfoga över i en enligt mig missriktad
            tro på att barn och ungdomar ska kunna fatta dessa viktiga beslut
            själva. Matte är ofta tungt och jobbigt för elever, men vi som
            är vuxna inser att det är viktigt för livet.
          </note>
          <note>
            Etableringsreformen
          </note>
          <note type="speaker">
            Anf. 56 ULF NILSSON (FP):
          </note>
          <note>
            Herr talman! Sverige är och ska vara ett öppet land som bejakar
            invandring. Det gäller både arbetskraft och flyktingar. En viktig
            fråga blir då hur vi tar vara på kraften och kunskapen hos de
            människor som kommer hit och inte har ett arbete från början.
            Regeringens etableringsreform 2011 för nyanlända hade som mål
            att nyanlända skulle komma in i arbete eller studier, lära sig
            svenska och kunna försörja sig själva och bidra till Sveriges
            utveckling.
          </note>
          <note>
            Nu börjar vi se hur de första som berörts av reformen lämnar
            etableringsfasen och är färdiga att gå vidare. Även om det gäller
            ganska få människor frågar jag ändå om integrationsministern anser
            att man nu kan dra några slutsatser eller göra några reflexioner
            om hur etableringsreformen har fungerat. Blir det lite lättare,
            eller mycket lättare i bästa fall, för nyanlända att komma in
            i arbete och studier?
          </note>
          <note type="speaker">
            Anf. 57 Statsrådet ERIK ULLENHAG (FP):
          </note>
          <note>
            Herr talman! Jag tackar Ulf Nilsson för frågan. Kan man dra några
            säkra slutsatser? Svaret är nej. Det är för få som har lämnat
            etableringsreformen. Kan man då dra några preliminära slutsatser?
            Svaret är ja. Vi har ett par tusen personer som har varit nyanlända
            i Sverige och har gått igenom etableringsreformen och lämnat den.
            Att döma av siffrorna för den gruppen vi kommer att återkomma
            med mer uppföljning av detta verkar det vara fler som kommer i
            arbete och fler som börjar studera. Det är det tydligaste sättet
            att mäta.
          </note>
          <note>
            Den skillnad vi framför allt ser är att man snabbare och tidigare
            får kontakt med arbetsmarknaden. När vi hade ett mottagande där
            vi inte i samma utsträckning ställde frågan vad folk kunde bidra
            med och inte kopplade in Arbetsförmedlingen på samma sätt var
            det vissa år nio av tio som inte hade någon kontakt med arbetsmarknaden
            över huvud taget under sitt första år i Sverige. Nu kommer den
            absoluta majoriteten ganska snabbt i kontakt med Arbetsförmedlingen
            och arbetsmarknadspolitiska program, vilket gör att man kommer
            närmare arbetsmarknaden. Det vågar jag säga.
          </note>
          <note type="speaker">
            Anf. 58 ULF NILSSON (FP):
          </note>
          <note>
            Herr talman! Jag tackar för svaret. Inträdet på arbetsmarknaden
            hänger väldigt nära samman med inlärning av svenska språket och
            med språkutveckling. Ett hinder har länge varit att man inte får
            göra praktik om man inte kan svenska. Det blir som en ond cirkel.
            Hur lyckas regeringen med denna förändring, att snabbt låta den
            nyanlände lära sig svenska och samtidigt få praktikplatser? Jag
            har förstått att det är ganska ont om praktikplatser i Sverige.
            Vill ministern kommentera hur utvecklingen ser ut när det gäller
            praktik och språkinlärning?
          </note>
          <note type="speaker">
            Anf. 59 Statsrådet ERIK ULLENHAG (FP):
          </note>
          <note>
            Herr talman! Etableringsreformen innebar en avgörande omläggning
            av svensk integrationspolitik, men jag vill också säga till kammaren
            att vi kommer att fortsätta att reformera integrationspolitiken,
            för vi har fortfarande kvar utmaningar. Det här är steg i rätt
            riktning.
          </note>
          <note>
            En av de utmaningar vi har är den som Ulf Nilsson beskriver.
            Hur ser man till att få de två verktyg man behöver för att komma
            in i samhället när man är ny i Sverige, det vill säga svenska
            språket och jobb? Traditionellt har det i Sverige varit så att
            man ska göra en sak i taget. Först ska man lära sig svenska, sedan
            ska man ut på arbetsmarknaden. Men det där passar inte alla människor.
            För väldigt många är det bättre att vara vid ett fikabord samtidigt
            som man lär sig svenska. Den typen av ökad individualisering och
            en utökad reform av svenska för invandrare är det jag ser framför
            mig under kommande år.
          </note>
          <note>
            Jag har rader av exempel på kommuner som gör ett bra jobb. Men
            jag har tyvärr också rader av exempel på kommuner där man inte
            klarar av att ge till exempel yrkessvenska för att människor ska
            kunna få jobb, där man inte klarar av att ge den som vill plugga
            vidare på universitetet grunden i svenska tillräckligt snabbt.
            Vi kommer att återkomma till riksdagen med fortsatta reformer
            på integrationsområdet.
          </note>
          <note>
            Vargpolitiken
          </note>
          <note type="speaker">
            Anf. 60 DANIEL BÄCKSTRÖM (C):
          </note>
          <note>
            Herr talman! Jag vill ställa en fråga till miljöministern angående
            vargsituationen.
          </note>
          <note>
            Vi har vårväder nu. Då föds det många vargvalpar runt om i landet.
            Bara i Värmland har det skett en hel del föryngring det senaste
            året i 13 revir. Räknar man om det till individer innebär det
            52 nya vargar bara i Värmland. Vi har nu 27 vargrevir, och sju
            av dem är nya. Om det är sex vargar per revir innebär det att
            vi har 162 vargar bara i länet. År 2020 kan det med dagens tillväxttakt
            vara över 2 000 vargar i Sverige. Väldigt många människor berörs
            av detta i vardagen. Många är frustrerade och upplever maktlöshet.
            Konsekvenserna är stora.
          </note>
          <note>
            Jag skulle därför vilja fråga miljöministern vad som händer med
            rovdjursfrågorna i allmänhet och vad gäller vargen i synnerhet.
          </note>
          <note type="speaker">
            Anf. 61 Miljöminister LENA EK (C):
          </note>
          <note>
            Herr talman, ledamöter och åhörare! Jag tackar Daniel Bäckström
            för frågan. Jag tror att det är väldigt viktigt att vi diskuterar
            frågan om de svenska rovdjuren och hela tiden för en dialog. Det
            är väldigt viktigt att vi har en gynnsam bevarandestatus för våra
            stora svenska rovdjur. Vi försöker nu genomföra detta från regeringens
            sida grundat på riksdagsbeslutet om gynnsam bevarandestatus. Rovdjuren
            ska finnas i sina naturliga utbredningsområden. Det här ska ske
            med största möjliga hänsyn till människor, näringar och bygder.
            Naturligtvis ska vi också ha så regional beslutandemakt som möjligt
            över detta.
          </note>
          <note>
            Vi har nu lämnat in förvaltningsplaner för alla de stora rovdjuren,
            inte bara varg. Vi har även lämnat vetenskapliga rapporter till
            kommissionen om alla de här frågorna. Vi avser att återkomma till
            riksdagen i höst med en uppdatering av den svenska vargpolitiken
            för att föra den up-to-date med den kunskap som vi nu har.
          </note>
          <note>
            Kvotering i bolagsstyrelser
          </note>
          <note type="speaker">
            Anf. 62 ANDERS SELLSTRÖM (KD):
          </note>
          <note>
            Herr talman! Jag har en fråga till EU-minister Birgitta Ohlsson.
          </note>
          <note>
            Äganderätten är fundamenta i en demokrati och i en marknadsekonomi.
            Äganderätten är i mångt och mycket också grunden för vår utveckling,
            för tillväxten och för ansvarstagande i ett modernt samhälle.
          </note>
          <note>
            Men äganderätten utsätts också för många urgröpande attacker
            och åtgärder, även om det i grunden ibland kan finnas ett vällovligt
            syfte bakom. Ett exempel är de kvoteringsdiskussioner som pågår
            inom EU, den här gången med udden riktad mot bolagsstyrelserna.
          </note>
          <note>
            Hur står EU-ministern upp för äganderätten i EU när kvoteringsdiskussionens
            vindar nu riktar sin kraft mot bolagsstyrelsernas sammansättning?
          </note>
          <note type="speaker">
            Anf. 63 Statsrådet BIRGITTA OHLSSON (FP):
          </note>
          <note>
            Herr talman! Det är oerhört bra att EU-kommissionen engagerar
            sig för jämställdhet. Det ser riktigt uselt ut på både svensk
            och europeisk nivå vad gäller andelen kvinnor i bolagsstyrelserna.
            Det har skett en informell kvotering av män alldeles för länge.
          </note>
          <note>
            Men därmed inte sagt att det bästa är att byta ut den informella
            kvoteringen av män mot formell kvotering av kvinnor. Detta är
            en fråga där staten och EU ska hålla sina tassar borta. Det är
            en ägarfråga, inte en fråga som bäst styrs genom lagstiftning.
            Detta är viktigt att slå fast och vara tydlig med. Vi är flera
            medlemsstater som i enlighet med subsidiaritetsprincipen gör bedömningen
            att kvotering till bolagsstyrelser inte är något som EU ska hålla
            på med.
          </note>
          <note type="speaker">
            Anf. 64 ANDERS SELLSTRÖM (KD):
          </note>
          <note>
            Herr talman! Jag får tacka statsrådet för svaret, och jag håller
            fullständigt med. Man ska inte röra äganderätten och gå in i bolagsstyrelserna
            i den delen.
          </note>
          <note>
            Sedan har vi ett bekymmer. Jag delar åsikten att vi måste få
            in fler kvinnor i bolagsstyrelserna. Vi är fullständigt överens
            om att det är fel väg att gå att ge sig på äganderätten. Det känns
            bra att EU-ministern driver de frågorna i EU för att förhindra
            att det på något sätt sker. Jag tackar för svaret.
          </note>
          <note type="speaker">
            Anf. 65 Statsrådet BIRGITTA OHLSSON (FP):
          </note>
          <note>
            Herr talman! Jag tänkte bara avsluta med en stilla feministisk
            fundering på den här fronten. Det är kanske dags att sopa rent
            på hemmaplan först när det gäller EU-kommissionen, dess instruktioner
            och också medlemsstaterna i EU. Vi kan bara konstatera att det
            sitter noll kvinnor i Europeiska centralbankens högsta ledning.
            Man kanske kunde börja i EU självt när det gäller att få fram
            fler kvinnor i maktpositioner.
          </note>
          <note>
            Miljögifter i fisk
          </note>
          <note type="speaker">
            Anf. 66 MATILDA ERNKRANS (S):
          </note>
          <note>
            Herr talman! För jobben, människors hälsa och vår gemensamma
            välfärd är ett aktivt, ambitiöst men framför allt genomtänkt miljöarbete
            oerhört viktigt. Min fråga går till miljöministern.
          </note>
          <note>
            Halten av miljögifterna dioxin och PCB är fortsatt höga i fet
            fisk som lax och strömming från Östersjöområdet, ofta över gränsvärdena.
            Sik från Vänern har också oväntat höga halter av de miljögifterna,
            liksom röding från Vättern. Det rapporterar regeringens egen expertmyndighet
            Livsmedelsverket.
          </note>
          <note>
            Livsmedelsverket påpekar också att gränsvärdena är högt satta,
            vilket betyder att det är ganska liten marginal till att vi får
            i oss för mycket av miljögifterna. Rekommendationen är att kvinnor
            i fertil ålder och barn inte ska äta den här fisken alls.
          </note>
          <note>
            Ändå säljs fisken i Sverige utan någon som helst information
            till konsumenten. Är inte miljöministern orolig att vi får i oss
            för mycket miljögifter?
          </note>
          <note type="speaker">
            Anf. 67 Miljöminister LENA EK (C):
          </note>
          <note>
            Herr talman! Tack för frågan, som rör ett väldigt viktigt ämne.
          </note>
          <note>
            Vi har väldigt mycket kemikalier i vår vardag, många gånger helt
            i onödan. Det går på slentrian. Det är därför som regeringen har
            lagt ett stort extra anslag på Kemikalieinspektionen just för
            att hitta de farliga ämnena och genomföra den strategi om en giftfri
            vardag som regeringen har bestämt.
          </note>
          <note>
            När det gäller just dessa gifter är det rätt mycket gifter som
            kommer ut i våra vatten. Det är till exempel hormonstörande ämnen,
            som vi har diskuterat mycket, men också dioxiner.
          </note>
          <note>
            Just frågan om halten i livsmedel är en fråga som faller på Livsmedelsverket
            och därmed också på landsbygdsministern. Jag försäkrar att vi
            arbetar väldigt mycket gemensamt i regeringen med dessa frågor.
          </note>
          <note type="speaker">
            Anf. 68 MATILDA ERNKRANS (S):
          </note>
          <note>
            Herr talman! Förutom det självklara att Sverige borde öka engagemanget
            ytterligare för att minska miljögifterna som miljöministern också
            säger i svaret, och jag tycker att vi kan öka det ytterligare
            och att främja bra mat av god kvalitet har Sverige under den borgerliga
            regeringen lovat, garanterat, EU-kommissionen att tillse att kvinnor
            i fertil ålder och barn inte ska få i sig miljögiftet dioxin.
          </note>
          <note>
            Om miljöministern nu är orolig för att kvinnor i fertil ålder
            och barn ska få i sig alltför mycket av miljögiftet, vad är man
            beredd att vidta för åtgärder för att tillse att människor inte
            får i sig miljögiftet? I dag säljs fisken runt om i Sverige utan
            någon som helst information till konsumenten.
          </note>
          <note type="speaker">
            Anf. 69 Miljöminister LENA EK (C):
          </note>
          <note>
            Herr talman! Miljögifter är ett väldigt allvarligt problem. Det
            finns olika grupper av miljögifter. Jag har nämnt de hormonstörande,
            som slår väldigt hårt särskilt mot kvinnor och barn och lagras
            i människors fettlager i olika delar av kroppen.
          </note>
          <note>
            Dioxin är också ett väldigt allvarligt miljögift. Den största
            dioxinkällan är egentligen kolkraftseldning. Därför är hur vi
            hanterar vår uppvärmning en väldigt viktig sak. Luftkvalitetsfrågorna
            har också en otrolig betydelse i sammanhanget. Det finns gränsvärden,
            och vi arbetar väldigt hårt med just luftkvalitetsfrågorna.
          </note>
          <note>
            När det gäller livsmedel informeras väldigt tydligt om de risker
            som finns med just de livsmedlen. Samtidigt ska vi balansera detta
            på ett sådant sätt att människor fortfarande kan ha sill på julbordet,
            sill på midsommarafton, och människor som vill äta en surströmming
            en gång om året ska också kunna göra det.
          </note>
          <note>
            Miljögifter
          </note>
          <note type="speaker">
            Anf. 70 HELENA LEANDER (MP):
          </note>
          <note>
            Herr talman! Miljöministern kan stå kvar, för vi håller oss kvar
            bland miljögifterna.
          </note>
          <note>
            Häromveckan varnade konsumentorganisationer i Europa för att
            vanliga hygienprodukter som tvål, schampo och tandkräm kan innehålla
            farliga halter av bland annat hormonstörande ämnen. De ämnena
            sätts nu i samband med allt fler sjukdomar. Även här är barn särskilt
            känsliga.
          </note>
          <note>
            Miljöministerns kommentar var att ämnena visserligen är bekymmersamma
            men att det blir för krångligt att gå före EU och att det är bättre
            att vänta och låta Danmark driva på frågan i EU.
          </note>
          <note>
            Danmark driver på frågan i EU, och Danmark går också före på
            hemmaplan. Det förbjuder bland annat vissa hormonstörande ftalater.
            Det är inte bara ett sätt att skydda danska barn utan också ett
            sätt att driva på EU genom att visa vägen.
          </note>
          <note>
            Jag vill fråga miljöministern när vi kommer att få samma regleringar
            och begränsningar i Sverige för att skydda svenska barn och för
            att driva på EU så att vi får bort de ämnen som gör barnen sjuka.
          </note>
          <note type="speaker">
            Anf. 71 Miljöminister LENA EK (C):
          </note>
          <note>
            Herr talman! När det gäller de hormonstörande ämnena har vi ett
            väldigt problem just med EU-systemet. Det tror jag också frågeställaren
            är väl medveten om. Det kanske är bra att nämna det här.
          </note>
          <note>
            Det finns två olika sätt att se på de hormonstörande ämnena.
            Det ena är ett kemikalieperspektiv. Det är genom Kemikaliemyndigheten
            och den europeiska kemikalielagstiftningen som man jobbar med
            de frågorna. Vi går från svensk sida före genom att nu ta striden
            med EU-kommissionen när det gäller till exempel bisfenol A i barnmatsburkslock
            och också genom de uppdrag som vi har gett till både Naturvårdsverket
            och livsmedelsmyndigheten i dessa sammanhang.
          </note>
          <note>
            Den andra delen av EU-systemet är det som handlar om Efsa, European
            Food Safety Authority, som inte alls har samma åsikt, anser att
            den vetenskapliga dokumenteringen inte räcker och motarbetar det
            som vi försöker göra på ett väldigt tydligt sätt. Den konflikten
            är inte så enkel för en svensk miljöminister att lösa, men jag
            ska försöka att göra det bästa jag kan.
          </note>
          <note type="speaker">
            Anf. 72 HELENA LEANDER (MP):
          </note>
          <note>
            Herr talman! För en vanlig dödlig riksdagsledamot framstår det
            som konstigt att det är livsmedelsmyndigheten i EU som reglerar
            tandkräm och sådant. Det är klart att det intas i munnen, men
            regleringen gäller också tvål. I vilket fall är jag väldigt glad
            att miljöministern visar vad gäller bisfenol A att man är beredd
            att göra saker i Sverige. Det handlar inte bara om att sitta still
            och vänta på att EU ska göra någonting.
          </note>
          <note>
            När man nu en gång för alla har erkänt att det faktiskt går att
            göra saker på hemmaplan och att vi inte behöver sitta och vänta
            i åratal blir det naturligt att man också går vidare med andra
            ämnen som kan skada inte minst barn, som är särskilt känsliga.
          </note>
          <note>
            Det kan handla om de hormonstörande kemikalierna i hudvårdsprodukter,
            till exempel. Varför skulle inte Sverige kunna gå vidare också
            på de områdena och titta på hormonstörande ämnen i kemikalier
            så att vi slipper den här utvecklingen där vi har alldeles för
            många kemikalier runt omkring oss som reagerar med varandra och
            gör människor sjuka och där vi helt har tappat kontrollen?
          </note>
          <note type="speaker">
            Anf. 73 Miljöminister LENA EK (C):
          </note>
          <note>
            Herr talman! Jag tror att vi förenas, Helena Leander och jag,
            i hur bekymrade vi är just när det gäller dessa kemikalier och
            särskilt de hormonstörande kemikalierna. Vi får rapporter om att
            abborrar utanför reningsverk är dubbelkönade och också oerhört
            aggressiva jämfört med det naturliga beteendet. Det finns rapporter
            om sterilitet hos unga män i områden där avloppsreningen inte
            fungerar ordentligt. Det är väldigt bekymmersamt.
          </note>
          <note>
            Däremot går Sverige före. Vi försöker hela tiden att driva på
            i det här sammanhanget. När det gäller EU-systemet har vi varit
            med och sett till att det på den nya farlighetslistan kommer upp
            en hel grupp av ämnen som inte har funnits där innan. Det är en
            framgång för det svenska förhandlingsarbetet.
          </note>
          <note>
            Vi samarbetar också med de länder som liksom vi jobbar mycket
            med de hormonstörande kemikalierna. Det är Frankrike, Danmark
            och Belgien. Vi tillsammans försöker att se till att vi får in
            den information som EU kräver för att ta steg vidare.
          </note>
          <note>
            Litteraturutredningen
          </note>
          <note type="speaker">
            Anf. 74 CECILIA MAGNUSSON (M):
          </note>
          <note>
            Herr talman! Att min fråga är viktig visas av att två av ministrarna
            som varit uppe i debatten i dag har talat om den. Erik Ullenhag
            talade om integrationen och hur viktigt det är att få ett språk
            och att kunna läsa. Utbildningsministern talade om bristande mattekunskaper.
            För att kunna tillägna sig matte är läsningen och att man kan
            läsa väldigt viktigt.
          </note>
          <note>
            Det leder mig till kulturministern. På kulturministerns bord
            ligger Litteraturutredningen. Min fråga gäller läsandet. Vad kommer
            nu att hända med Litteraturutredningens förslag?
          </note>
          <note type="speaker">
            Anf. 75 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Det är för ungefär två år sedan vi tillsatte Litteraturutredningen.
            Vi kunde se att läsandets villkor hade förändrats, och framför
            allt var vi oroliga över ungas, särskilt pojkars, läsande. Utredningen
            kom i höstas, och nu har det varit en rejäl remissrunda. Vi kommer
            till hösten att lägga fram en proposition och förslag som rör
            läsandet.
          </note>
          <note>
            När jag ändå står här vill jag berätta lite grann om hur det
            ser ut. Vuxnas läsande ligger fortfarande på en god nivå, och
            vi har god tillgång till litteratur i landet. Vi har också ett
            starkt stöd för biblioteken. Men det här gäller just pojkars läsande.
          </note>
          <note>
            Kulturrådet jobbar en hel del med det. Vi har en läsambassadör,
            Johan Unenge, en populär författare som är ute på skolorna och
            talar om läsande och stimulerar biblioteken och bibliotekarierna.
            Det finns också intressanta samarbeten mellan idrottsrörelsen
            och läsandet. Huddinge IF har tillsammans med huvudbiblioteket
            i Huddinge kommun startat någonting som heter Sparka i gång läsningen.
            Det är ett av flera förslag som nu är i gång.
          </note>
          <note type="speaker">
            Anf. 76 CECILIA MAGNUSSON (M):
          </note>
          <note>
            Herr talman! Detta är viktigt. Vi ser fram emot att ta emot en
            proposition när den kommer. Det är viktigt vad samhällets institutioner
            gör med skola, skolbibliotek och vanliga folkbibliotek.
          </note>
          <note>
            Men vad kan vi alla vanliga människor göra? Kan kulturministern
            utveckla det något?
          </note>
          <note type="speaker">
            Anf. 77 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Det gör jag mer än gärna. Skolan har liksom biblioteken
            en viktig roll när det handlar om barns och ungas läsande. Detta
            är en fråga för oss alla för oss som föräldrar, för oss som vänner
            och för alla oss som möter barn.
          </note>
          <note>
            För bara några år sedan låg föräldrars högläsande för barn på
            en rätt hög nivå; ungefär 70 procent läste regelbundet för sina
            barn. Siffran har sjunkit betänkligt. Det är inte så att läsförmågan
            hos föräldrarna har minskat, utan vi prioriterar annat.
          </note>
          <note>
            För att få i gång läsandet, läslusten och läsförståelsen krävs
            inte bara insatser i skolan. Det krävs också att vi föräldrar,
            och alla vi som möter barn, ser till detta och talar med barnen,
            läser högt för våra barn och gärna tar med dem till biblioteken.
          </note>
          <note>
            Socialbidrag
          </note>
          <note type="speaker">
            Anf. 78 PIA NILSSON (S):
          </note>
          <note>
            Herr talman! Jag har en fråga till vice statsminister Jan Björklund.
          </note>
          <note>
            Socialbidraget har blivit den enda livlinan för allt fler under
            allt längre tid. 50 000 medborgare har uppburit socialbidrag i
            mer än tre år trots löften från regeringen om minskat utanförskap
            och förstärkt arbetslinje.
          </note>
          <note>
            Notan för socialbidrag landade på 11 miljarder förra året för
            kommunerna. Merparten av mottagarna uppger arbetslöshet som den
            främsta orsaken. När regeringens jobbpolitik fallerar hamnar ansvaret
            i knäet på kommunerna. Ökade kostnader för socialbidrag betyder
            mindre pengar till förskolan, till gymnasieskolan och till äldreomsorgen.
          </note>
          <note>
            Därför undrar jag vilket ansvar vice statsminister Jan Björklund
            anser att regeringen har för att bryta trenden med ökade socialbidrag.
          </note>
          <note type="speaker">
            Anf. 79 Utbildningsminister JAN BJÖRKLUND (FP):
          </note>
          <note>
            Herr talman! Det ansvaret har absolut regeringen. Arbetslinjen
            och reformer som stärker den har varit en ledstjärna för denna
            regering.
          </note>
          <note>
            Man kan dock inte bortse från att Europa under dessa år har drabbats
            av den djupaste ekonomiska krisen på 80 år. Man kan inte bara
            vifta bort den utgångspunkten och bakgrunden när man gör bedömningen
            av dessa nivåer. Självfallet drabbas också Sverige av den ekonomiska
            krisen i vår omvärld. Vi har lägre arbetslöshet än genomsnittet
            i Europa, men vi har naturligtvis för höga siffror jämfört med
            vad vi önskar. Det får effekten att samhället måste försörja människor
            som inte har arbete.
          </note>
          <note>
            Men vi tror inte på att gå tillbaka till en lösning där vi ska
            förtidspensionera bort människor som är arbetslösa. Det handlar
            om att hitta vägar tillbaka till arbetsmarknaden. Det är klart
            att arbetslöshetssiffrorna vänder på allvar först när konjunkturen
            blir bättre. Den ödmjukheten ska vi ha; vi styr inte världskonjunkturen
            alldeles själva från detta parlament.
          </note>
          <note type="speaker">
            Anf. 80 PIA NILSSON (S):
          </note>
          <note>
            Herr talman! Ett absolut ansvar, säger vice statsministern. Men
            det märks inte i handling. Var finns de skarpa förslagen för att
            till exempel minska arbetslösheten? Var fjärde socialbidragstagare
            uppger arbetslöshet som orsak till att de behöver bidraget. Varför
            redogör inte vice statsminister Jan Björklund för regeringens
            förslag för att få bukt med dessa skenande kostnader?
          </note>
          <note>
            50 000 människor i vårt land har uppburit bidraget i mer än tre
            år. Bidragstagarna blir fler månad för månad. Ju längre tid alliansregeringen
            styr, desto högre blir kostnaderna för socialbidrag. Och det är
            kommunerna som får betala. Det är inte Jan Björklunds regering
            som står för fiolerna.
          </note>
          <note>
            Jag undrar igen: Vad är det för ansvar regeringen tar? Kan vice
            statsminister Jan Björklund vara lite mer konkret i sitt svar?
          </note>
          <note type="speaker">
            Anf. 81 Utbildningsminister JAN BJÖRKLUND (FP):
          </note>
          <note>
            Herr talman! Arbetslinjen innefattar en lång rad reformer. Vi
            har socialförsäkringsreformer, vi har sänkta skatter på arbete
            och vi gör stora investeringar större än någonsin i forskning
            och infrastruktur. Det är den typ av statliga investeringar som
            är jobbskapande och tillväxtskapande. Vi har en politik för ett
            bättre företagsklimat.
          </note>
          <note>
            Det skiljer sig radikalt från det alternativ som redovisas i
            denna riksdag och som har som enda idé att höja skatterna på svensk
            företagsamhet med 30 miljarder kronor för att betala ännu mer
            bidrag till dem som inte arbetar. Det tror vi inte på. Det skapar
            inte jobb.
          </note>
          <note>
            Det som skapar jobb är ett bättre företagsklimat, offentliga
            investeringar och incitament och regelsystem som befrämjar övergång
            till arbete. Det är också huvudlinjen för regeringens ekonomiska
            politik.
          </note>
          <note>
            Scenkonsten
          </note>
          <note type="speaker">
            Anf. 82 ISAK FROM (S):
          </note>
          <note>
            Herr talman! Min fråga berör den redan skyhöga arbetslösheten.
            Men det är också en kulturfråga och en fråga om framtidstro. Svensk
            Scenkonst meddelade för några veckor sedan att tre av fyra institutioner
            tvingas skära ned på sin verksamhet. Man tvingas varsla, och man
            tvingas minska sina produktioner. Under den borgerliga regeringen
            har satsningarna på kulturområdet långsamt krympt, kanske mest
            på scenkonstområdet.
          </note>
          <note>
            Min fråga till kulturministern är därför: Är den pågående avvecklingen,
            neddragningen och utvecklingen inom scenkonstområdet i linje med
            regeringens kulturpolitik? Om den inte är det vad avser i så fall
            kulturministern att göra åt det?
          </note>
          <note type="speaker">
            Anf. 83 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Jag tycker att det är en hederssak att man håller
            sig till sanningen när man står här i riksdagen och ska tala.
            Den som lyssnar på Isak From kan möjligen få intrycket av att
            det sker nedskärningar på kulturområdet. Det sker på många håll
            i Europa. Man tvingas skära ned budgetarna för kulturen i Finland
            och i Danmark. Island håller nu äntligen på att hämta sig.
          </note>
          <note>
            Så är det inte i Sverige. Vi har höjt kulturbudgeten varje år
            sedan 2006, både i absoluta tal och som andel av statsbudgeten.
            Det här vet Isak From, och jag tycker därför inte att det är snyggt
            att stå här och låtsas som att det är rejäla nedskärningar.
          </note>
          <note>
            Vi har dessutom moderniserat kulturpolitiken. Under Socialdemokraternas
            tid hände inte mycket. Den stod och stampade. Nu har vi ett vitalt
            kulturliv i hela landet och ett engagemang som inte har funnits
            på många år tack vare bland annat regionalmodellen, där man har
            ett helt annat intresse också från andra håll att engagera sig
            i kulturpolitiken.
          </note>
          <note type="speaker">
            Anf. 84 ISAK FROM (S):
          </note>
          <note>
            Herr talman! Kulturministern svarar inte på min fråga.
          </note>
          <note>
            Jag konstaterar ändå att vi socialdemokrater anser att satsningar
            på kultur ger framtidstro. Nu meddelar Svensk Scenkonst att tre
            av fyra institutioner tvingas skära ned och minska sin verksamhet
            därför att anslagen inte räknas upp i samma takt som kostnadsutvecklingen.
          </note>
          <note>
            Jag frågade om detta är i linje med regeringens politik. Är man
            nöjd med utvecklingen? Om man inte är nöjd med utvecklingen avser
            man då att vidta några åtgärder? Eller är det bra att vi spär
            på den redan höga arbetslösheten med ytterligare arbetslösa kulturarbetare?
          </note>
          <note type="speaker">
            Anf. 85 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Isak From talar om framtidstro. Jag märkte inte
            mycket av det under den tid som Socialdemokraterna styrde över
            kulturpolitiken. Budgeten har ökat; det sade jag tidigare.
          </note>
          <note>
            Den största del av de medel som går ut från kulturbudgeten och
            som rör detta går just till scenkonsten. Den går till musiken,
            till dansen, till teatern och till operan. Det är riktigt att
            man har höga ambitioner på detta område, men även här måste man
            anpassa sig efter den budget som finns.
          </note>
          <note>
            Det görs enormt mycket kultur på våra scenkonstinstitutioner.
            Alla kommer inte att kunna göra allting de vill det är man väl
            medveten om. Det är inte kris på teatrarna, kris på konserthusen
            eller kris på våra operascener. Tvärtom händer det väldigt mycket.
            Men man kommer inte att kunna göra allt man vill, och en del får
            kanske därmed skjutas på framtiden. Men satsningar har skett varje
            år och kommer att ske även fortsättningsvis.
          </note>
          <note>
            Handlingsplanen mot våldsbejakande extremism
          </note>
          <note type="speaker">
            Anf. 86 FINN BENGTSSON (M):
          </note>
          <note>
            Herr talman! Jag har en fråga till statsrådet Birgitta Ohlsson.
          </note>
          <note>
            Toulouse, Utøya, Stockholm, Oslo, London och Madrid är bara några
            av de ställen i Europa som nyligen har utsatts för fasansfulla
            dåd utförda av extremister.
          </note>
          <note>
            Det var glädjande när alliansregeringen satsade på en nationell
            handlingsplan för att värna demokratin mot den våldsbejakande
            extremismen. Det gjorde man för drygt ett år sedan.
          </note>
          <note>
            Jag skulle nu gärna vilja höra, i efterdyningarna till det fasansfulla
            som hände i Boston i samband med maratonloppet där nyligen, hur
            den nationella handlingsplanen har kunnat komma vidare i att möta
            den våldsbejakande extremismen här i Sverige.
          </note>
          <note type="speaker">
            Anf. 87 Statsrådet BIRGITTA OHLSSON (FP):
          </note>
          <note>
            Herr talman! Jag är glad över att Finn Bengtsson lyfter upp den
            frågan. Jag kom dessutom själv hem från Boston bara dagen innan
            det oerhört tragiska extremistdådet skedde vid maratonloppet.
          </note>
          <note>
            I december 2011 presenterade vi en handlingsplan mot våldsbejakande
            extremism, både religiös och politisk sådan. Den innehåller 15
            åtgärder och kostar totalt 62 miljoner kronor fram till 2014.
          </note>
          <note>
            Det är viktigt som du säger: Vill man värna, vurma och vårda
            den svenska demokratin måste man också ta på största allvar de
            extremistkrafter som finns också i vårt land och som med våld
            vill urholka denna svenska demokrati.
          </note>
          <note>
            Senast i dag lanserade vi i regeringen den senaste satsningen.
            Den handlar om att Statens medieråd har fått 2 miljoner kronor
            för att framför allt motverka radikaliseringen på nätet för ungdomar
            mellan 12 och 18 år. Det är bara en av många satsningar som ligger
            i pipeline den närmaste tiden.
          </note>
          <note type="speaker">
            Anf. 88 FINN BENGTSSON (M):
          </note>
          <note>
            Herr talman! Tack för svaret! Jag delar uppenbarligen ministerns
            syn på saken och är också glad att man i princip har avsatt 60
            miljoner kronor i budgeten fram till 2014 för detta viktiga arbete.
          </note>
          <note>
            Jag har följt ministern, som också har nämnt att den våldsbejakande
            extremismen angår oss alla. Med det förstår jag att det inte bara
            är polis och rättväsen som hanterar den här frågan. I alliansregeringens
            och inte minst i ministerns ögon är detta en fråga som berör oss
            alla.
          </note>
          <note>
            Kanske kan Birgitta Ohlsson lite grann utveckla tankarna baserade
            på den nationella handlingsplanen, hur vi vanliga medborgare kan
            komma in och möta både dem som har lätt för att glida in i våldsbejakande
            extremism och inte minst dem som försöker lämna den här typen
            av ofta sekteristiska rörelser. Hur kan vi stödja ett sådant arbete
            för demokratins bästa?
          </note>
          <note type="speaker">
            Anf. 89 Statsrådet BIRGITTA OHLSSON (FP):
          </note>
          <note>
            Herr talman! Som Finn Bengtsson mycket riktigt säger handlar
            det inte bara om vad staten, myndigheterna eller politikerna kan
            göra, utan det handlar lika mycket om civilsamhällets roll och
            också oss själva som enskilda medmänniskor.
          </note>
          <note>
            Många av satsningarna i handlingsplanen utgår från demokratipolitiken.
            Det handlar delvis om det förebyggande arbetet, hur vi kan stärka
            exempelvis lärare, skola, socialtjänst, kriminalvård och fritidsledare
            de som möter ungdomar på glid men förstås också familjer, föräldrar
            som är oroliga över att en son eller en dotter kanske har hamnat
            i ett högerextremistiskt sällskap.
          </note>
          <note>
            Längre fram under sommaren kommer vi att göra en presentation.
            Det är Forum för levande historias generaldirektör Eskil Franck
            som har lett en satsning om hur man når de här nyckelgrupperna
            bland olika yrken.
          </note>
          <note>
            Vi jobbar också med avhopparverksamhet. Exit har arbetat länge
            mot just den högerextrema rörelsen för att få unga nynazister
            att lämna den. Det måste vi vidga till andra extremistinriktningar.
          </note>
          <note>
            Basen är förebyggande arbete och demokrati.
          </note>
          <note>
            EU:s utsläppshandelssystem
          </note>
          <note type="speaker">
            Anf. 90 JENS HOLM (V):
          </note>
          <note>
            Herr talman! Jag har en fråga till miljöminister Lena Ek.
          </note>
          <note>
            Förra veckan röstade EU-parlamentet ned EU-kommissionens förslag
            om att reformera utsläppshandelssystemet ETS. Det var ett väldigt
            oroväckande beslut. ETS är nu nära en kollaps. Det här handelssystemet
            ska vara EU:s främsta verktyg för att få ned utsläppen.
          </note>
          <note>
            I dag kostar 1 ton koldioxid på EU:s utsläppsmarknad mindre än
            vad det kostar att köpa en pizza på restaurang i Sverige. I Sverige,
            där vi har koldioxidskatt, kostar det mer än 1 000 kronor att
            släppa ut 1 ton koldioxid.
          </note>
          <note>
            Därför undrar jag förstås vad miljöministern nu kommer att göra
            för att vi ska få ordning på utsläppshandelssystemet, så att utsläppen
            ska minska.
          </note>
          <note type="speaker">
            Anf. 91 Miljöminister LENA EK (C):
          </note>
          <note>
            Herr talman! Ja, det var bekymmersamt.
          </note>
          <note>
            Det EU gör när det gäller klimatutsläpp är uppdelat i två olika
            delar. Den ena är den icke handlande sektorn, som i stort sett
            är hela samhället. Där jobbar man med standardiseringar, lagstiftningsfrågor
            och en mängd olika frågor. Den andra är den handlande sektorn,
            som är den tunga industrin, med 12 000 anläggningar som släpper
            ut klimatgaser i hela Europa.
          </note>
          <note>
            Det är ett marknadsnära system för att det ska fungera mot industrin
            och i marknaden. Det är något som den svenska regeringen har prioriterat,
            eftersom vi tycker att det är ett bra styrmedel. Men det kräver
            som alltid i alla marknader som bygger på vad som finns tillgängligt
            och priset på det att priset på koldioxid hålls uppe.
          </note>
          <note type="speaker">
            Anf. 92 JENS HOLM (V):
          </note>
          <note>
            Herr talman! Tack för det! Men det var inte så mycket svar på
            min konkreta fråga, nämligen vad miljöministern gör nu för att
            vi ska få ordning på systemet.
          </note>
          <note>
            Det är precis som Lena Ek säger: Handelssystemet är ett marknadsbaserat
            system. Jag tycker att detta visar på det vanskliga i att förlita
            sig så mycket på ett marknadsbaserat system. I Sverige, där vi
            har en koldioxidskatt, som är ett mer statligt kontrollerat system,
            kostar det också mer än 1 000 kronor att släppa ut 1 ton koldioxid.
          </note>
          <note>
            Då kan man tänka sig att regeringen borde höja koldioxidskatten,
            för det vet vi fungerar. Men i det här fallet vill jag veta vad
            Lena Ek gör på Europanivå för att se till att handelssystemet
            kommer att börja leverera.
          </note>
          <note type="speaker">
            Anf. 93 Miljöminister LENA EK (C):
          </note>
          <note>
            Herr talman! Jag tycker i mina frågor att det är viktigt att
            svara på ett sådant sätt att också åhörarna vet vad jag svarar
            på.
          </note>
          <note>
            Det jag har gjort för att försöka hantera detta är först och
            främst att jag skrev brev till alla ledamöter i EU-parlamentet
            som skulle rösta om detta i förra veckan, tillsammans med ministrar
            från Frankrike, Tyskland, Storbritannien och Italien, för att
            se till att omröstningen skulle gå rätt.
          </note>
          <note>
            Innan dess har vi lagt ned ett stort jobb i miljöministerrådet
            för att se till att det skapas en majoritet där för kommissionens
            förslag om att, genom att flytta auktioneringen lite längre bak
            i tiden, försöka balansera upp marknadspriset.
          </note>
          <note>
            Det vi kommer att göra nu är att gå vidare och arbeta med utskottet.
            Jag har redan haft kontakter med rapportören Matthias Groote om
            hur vi ska kunna göra detta med de länder som har tvekat i voteringen
            och också diskuterat detta med tre kommissionärer så sent som
            i går och i förrgår.
          </note>
          <note>
            Jag sliter verkligen, för den här frågan måste gå rätt på slutet.
          </note>
          <note>
            Den nya bibliotekslagen och personalens betydelse
          </note>
          <note type="speaker">
            Anf. 94 KERSTIN ENGLE (S):
          </note>
          <note>
            Herr talman! Min fråga går till kulturministern. Jag hade också
            tänkt fråga om den nya bibliotekslagen, och jag ska göra det.
          </note>
          <note>
            Jag såg att ministern marknadsförde lagen som vägen mot ett läslyft
            för Sverige. Men här i dag fick vi höra att det bara är en ramlag
            som inte behöver fästa så mycket vikt vid hur vi ska nå kvalitet.
          </note>
          <note>
            Kungliga biblioteket har tagit fram underlag som visar att de
            bibliotek som har hög personalbemanning också har fler besök,
            mer utlåning och, förmodar jag, mer läsning för dem som lånar
            böcker.
          </note>
          <note>
            Det är ganska knepigt när man i den här lagen inte över huvud
            taget för något resonemang om personalens betydelse för hög kvalitet.
          </note>
          <note type="speaker">
            Anf. 95 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Det är roligt att så många vill diskutera läsfrågor.
            Detta är onekligen en framtidsfråga.
          </note>
          <note>
            Jag talar om ett läslyft för Sverige därför att det är vad vi
            kommer att satsa på. Bibliotekslagen är en del i det. Det är ett
            förslag till en ny lag i stället för den som har verkat i snart
            20 år och som av många uppfattas som tämligen omodern. Det är
            en skarpare lag så till vida att vi bland annat betonar kvalitet
            och litteraturens roll men också säger att biblioteken har ett
            värde för demokratisk utveckling, för allsidighet och för att
            lyfta barns och ungas läsande. Det är bara delar i detta.
          </note>
          <note>
            Man kan inte stifta en detaljlag. Jag vill ge samma svar som
            jag gav till Tina Ehn: Jag tror inte att Kerstin Engles kolleger
            ute i kommunerna blir så lyckliga om vi börjar tala om exakt hur
            biblioteken ska vara bemannade. Det är stor skillnad på stadsbiblioteket
            i Malmö och ett litet bibliotek i Dorotea.
          </note>
          <note type="speaker">
            Anf. 96 KERSTIN ENGLE (S):
          </note>
          <note>
            Herr talman! Tack för svaret! Jag menar inte att lagen exakt
            ska föreskriva hur bemanningen ska se ut, för då hade jag nog
            inte blivit särskilt populär ute hos kommunpolitiker.
          </note>
          <note>
            Men det är ändå så att en avgörande fråga för besök, läsning
            och utlåning är att det finns bemanning. Och vi vet nu att 50
            procent av skoleleverna inte har tillgång till bemannade bibliotek.
          </note>
          <note>
            Jag blir också orolig när Moderaternas gruppledare i kulturutskottet
            säger att det är jättebra om ideella organisationer kan ta över
            biblioteksverksamhet. Och vi vet att det är väldigt många biblioteksfilialer
            som har lagts ned.
          </note>
          <note>
            Då tycker jag att det är viktigt att vi talar om för dem som
            jobbar entusiastiskt ute på våra bibliotek att deras jobb är oerhört
            viktigt för läsningen i Sverige.
          </note>
          <note type="speaker">
            Anf. 97 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Jag tror faktiskt att bibliotekarierna runt om i
            landet uppfattar det här förslaget till skärpt bibliotekslag som
            ett starkt stöd för deras arbete. Det står också att det är obligatoriskt
            för kommunerna att ta fram biblioteksplaner. Det har inte skett
            överallt.
          </note>
          <note>
            Nu har Kungliga biblioteket ett uppdrag också att samordna biblioteksväsendet.
            Det är mycket som åligger Kungliga biblioteket och också ger möjligheter
            till Kungliga biblioteket att göra detta.
          </note>
          <note>
            Den här lagen omfattar förvisso folkbiblioteken men även forskningsbibliotek.
            Skolbiblioteken är också nämnda.
          </note>
          <note>
            Hur skolbiblioteken ska vara bemannade är en annan fråga. Det
            hör inte hemma i den här lagen.
          </note>
          <note>
            Sedan kan jag i högsta grad beklaga att många filialer har tvingats
            lägga ned. Men det är det vet Kerstin Engle resultatet av en urbanisering,
            bland annat. Människor lämnar mindre orter och flyttar till större
            orter. I dag bor majoriteten av det svenska folket i de tre storstäderna.
            Det är därför som man bygger ut filialerna här.
          </note>
          <note type="speaker">
            Anf. 98 ANDRE VICE TALMANNEN:
          </note>
          <note>
            Det var dagens sista fråga. Jag vill tacka de närvarande statsråden
            för medverkan.
          </note>
          <note>
            7 § (forts. från 5 §) Näringspolitiska frågor (forts. NU11)
          </note>
          <note type="speaker">
            Anf. 99 ANNA HAGWALL (SD):
          </note>
          <note>
            Herr talman! Det av riksdagen fastställda målet för näringspolitiken
            är att stärka den svenska konkurrenskraften och skapa förutsättningar
            för fler jobb i fler växande företag för att därigenom bryta utanförskapet.
          </note>
          <note>
            De näringslivspolitiska insatserna ska även bidra till att man
            uppnår målen i EU:s gemensamma strategi för tillväxt och sysselsättning.
          </note>
          <note>
            Allt det här låter bra och rimligt, men låt oss se den andra
            sidan av myntet, som står för skapandet av dessa resurser. Hur
            och varför?
          </note>
          <note>
            Vi har stora visioner och drömmar om tillväxt, att fler startar
            företag och att dessa företag växer och förser oss med välfärd.
          </note>
          <note>
            Att starta företag är en av de största händelserna i en människas
            liv. Det kan gott jämföras med att bli förälder. Även det nyfödda
            företaget har likheter med ett barn. Det behöver all vår omsorg
            och tid och engagemang för att bli livsdugligt.
          </note>
          <note>
            De flesta av Sveriges största företag som så småningom uppnått
            stora framgångar har inte fått något stöd alls. Entreprenörens
            goda affärsidé, ihärdighet och navigering mellan hinder tillsammans
            med ett ständigt engagemang har till slut vunnit.
          </note>
          <note>
            I dessa fall har entreprenören kunnat se fram emot en belöning,
            som vetskapen om ett lyckat företag ger, och inte minst en bra
            ekonomisk utveckling för risktagande och nedlagt arbete.
          </note>
          <note>
            Med tiden har allting blivit mycket mer komplicerat. Vi är nu
            en del av EU och en del av en globaliserad värld, där andra länder
            konkurrerar med oss på villkor som vi inte kan tävla med. Med
            EU:s regleringar har byråkratin vuxit, och svårigheterna har blivit
            ännu större.
          </note>
          <note>
            Den blivande företagaren i dag har en uppförsbacke som få klarar.
          </note>
          <note>
            Det är inte nog med att regleringarna har blivit fler och ägarens
            inflytande därmed mindre. Företagaren kan inte ens se fram emot
            en riklig ekonomisk belöning i och med alla skatter och pålagor
            som finns i dag.
          </note>
          <note>
            Herr talman! Vad ska då drivkraften vara i dag för att starta
            företag?
          </note>
          <note>
            Om vi ska vänta oss ett ökat företagande måste vi se problematiken
            ur den synvinkeln och eliminera hinder. Att utforma skatter och
            trygghetssystemet för att gynna små och medelstora företag är
            åtgärder som kan öka chansen att fler vågar starta företag.
          </note>
          <note>
            Flera nämner att vi ska rikta våra insatser selektivt till grupper
            som har särskilt svårt att etablera sig på arbetsmarknaden. Till
            en viss nivå kan det vara rimligt. Invandrare måste till exempel
            få utbildning i hur regelverket fungerar och kunna söka lån och
            stöd hos rätt instanser.
          </note>
          <note>
            Därutöver är det affärsidéns bärighet och entreprenörens skicklighet
            som avgör om man lyckas.
          </note>
          <note>
            Däremot ska människor som på grund av handikapp eller som av
            andra sociala orsaker har svårt att integreras på arbetsmarknaden
            få stöd. Som flera nämner kan sociala företag bli en anställningsform,
            då människor får tillträde till arbetsmarknaden.
          </note>
          <note>
            Dessa företag är i behov av finansiering, kunskap och kompetensutveckling.
            Det kan handla om marknadsföring, hjälp med upphandling med mera.
          </note>
          <note>
            Människor som kanske aldrig har haft ett jobb kommer in i samhället,
            får gemenskap med sina arbetskamrater och egen försörjning.
          </note>
          <note>
            När det gäller ungdomar är bästa sättet att få dem anställbara
            att ge dem bra utbildning och realistiska förväntningar på lön
            och arbetsvillkor. Att ungdomar kostar mindre för företagaren
            gör självklart att anställningen blir mer attraktiv för arbetsgivaren.
          </note>
          <note>
            När det gäller ägarskiften i företag har vi ett stort problem.
          </note>
          <note>
            Företag som gått i arv i flera generationer måste läggas ned
            för att nästa arvinge inte har möjlighet att driva företaget vidare
            av olika skäl. Denna fråga måste vi belysa ytterligare.
          </note>
          <note>
            Den yngre generationen är inte alltid beredd på slit och stora
            uppoffringar i den hårda verkligheten. Här skulle man kunna matcha
            människor som vill starta eget. De skulle i stället kunna ta över
            befintliga företag och få hjälp med finansieringen.
          </note>
          <note>
            Vi tror på insatser som höjer kunskapen om företagandet.
          </note>
          <note>
            Kvinnor som har jobbat i den offentliga sektorn har nu möjlighet
            att bli entreprenörer i stort sett i alla branscher affärsutveckling,
            teknikinnovation, utbildningsväsendet, tjänste- och servicesektorn,
            kulturella och kreativa näringar. Men i så fall måste egenföretagandet
            erbjuda fördelar jämfört med en anställning.
          </note>
          <note>
            Herr talman! Många idéer diskuteras när det gäller hur företagandet
            ska gynnas, och då inom några särskilda näringsgrenar, till exempel
            turism.
          </note>
          <note>
            Vi sverigedemokrater vill gärna visa upp vårt vackra land för
            omvärlden. Jag har bara hört goda och fördelaktiga omdömen om
            Sverige, och när Sverige kommer på tal är alla nyfikna och vill
            se vår fina natur, vackra städer, orörda miljöer, de tusen sjöarna
            och alla andra attraktioner vi har.
          </note>
          <note>
            I den näringen finns många utvecklingsmöjligheter. Det handlar
            om alla små hotell, pensionat, stugbyar, campingplatser, restauranger,
            guideturer, rundvandringar och tusen andra aktiviteter som kan
            bidra om vi anstränger oss och lockar till oss turister från länder
            där befolkningen är kapitalstark och vill spendera.
          </note>
          <note>
            I det sammanhanget ser jag utmaningar gällande servicen och bland
            annat matutbudet, som väntar turisterna vid vägarna. Det är inte
            särskilt uppmuntrande. Ambitionsnivån måste höjas från fabriksgjorda
            köttbullar med brunsås och plastinpackad mazarin i bästa fall,
            ofta inte ens det. Man får åka långt innan en öppen krog kan dyka
            upp. Skillnaden är sorglig och ofattbar mellan Sveriges stora
            internationella framgångar i matlagning och verkligheten i vägkrogsutbudet.
          </note>
          <note>
            Internationella evenemang är bra, och jag ser gärna mera kulturella
            evenemang där man inte behöver stora resurskrävande polispådrag
            och städning i flera dagar. Varför inte evenemang inom klassisk
            musik, mästerskap i dans eller skridskoåkning?
          </note>
          <note>
            Jag tror att det skulle locka många och därför ge ett gott ekonomiskt
            resultat. Dessutom ger detta en kulturell stimulans i dessa ungdomsbejakande
            tider. Jag vill nämna Dalhalla, som är en konserthall i Rättvik.
            Det är ett bra exempel på kulturell potential som skulle gynnas
            av dessa satsningar.
          </note>
          <note>
            Fisketurism låter realistisk i ett land med tusen sjöar. Människor
            längtar i dag efter tystnad och avskildhet och är beredda att
            betala för exotiska aktiviteter i vårt nordiska land. Låt oss
            sprida vårt goda rykte i alla sammanhang. Ibland är det inte ens
            pengar utan omtanke och planering som gör skillnaden.
          </note>
          <note>
            Herr talman! Ser vi realistiskt på möjligheterna, lyssnar på
            de berörda företagsorganisationerna och vågar vara självkritiska
            är detta en början till god utveckling. Idéer finns alltid runt
            omkring oss, vi får hjälpas åt för att fler ska förverkliga sina.
          </note>
          <note>
            Härmed vill jag yrka bifall till utskottets förslag.
          </note>
          <note type="speaker">
            Anf. 100 MATS ODELL (KD):
          </note>
          <note>
            Herr talman! I dagens debatt diskuterar vi framför allt motioner
            från förra årets allmänna motionstid. Jag tyckte att det skulle
            vara på sin plats att också något presentera vad regeringen har
            gjort och gör på näringspolitikens område.
          </note>
          <note>
            Jag menar att alliansregeringen har genomfört ett stort antal
            väldigt viktiga reformer för att förbättra näringsklimatet i Sverige.
            Vi kan börja med arbetslinjen, jobbskatteavdragen och sänkningen
            av inkomstskatten för vanliga löntagare som har ökat arbetsutbudet
            och sysselsättningen, men det innebär också att människor har
            fått mer pengar kvar i plånboken. Det har ökat friheten, stimulerat
            till ökat eget ansvarstagande och gett möjlighet att göra egna
            livsval.
          </note>
          <note>
            Arbetslinjen har varit framgångsrik, absolut! Men Alliansen har
            också sänkt bolagsskatten från 26,3 procent till 22 procent, framför
            allt för att stärka Sveriges internationella konkurrenskraft och
            attraktivitet som en plats att investera i.
          </note>
          <note>
            Den 4 april i år lade regeringen fram en proposition om ett nytt
            investeraravdrag, ett riskkapitalavdrag. Jag noterar fortfarande
            när jag är ute och träffar företagare och andra att det nästan
            inte finns några som ännu har hört talas om att vi nu har ett
            riskkapitalavdrag som innebär att man kan satsa pengar i eget,
            närståendes eller annat litet företag när det startar eller när
            det ska expandera och få ett avdrag för detta. I praktiken innebär
            det att staten skjuter till ytterligare 15 procent till de pengar
            som du satsar i ett litet företag.
          </note>
          <note>
            Det här kommer att ha stor betydelse för riskkapitalförsörjningen
            runt om i vårt land. Det är alltså pengar som inte behöver passera
            styrelserummen på försäkringsbolag eller olika typer av institutioner,
            utan det är människor som själva satsar egna surt förvärvade pengar.
            Där kommer staten efter och skjuter till en del till sådant som
            människor av kött och blod faktiskt tror på. Det tror vi är mycket
            bättre än att det är statliga tjänstemän som sitter på olika institutioner
            och pekar ut vilka företag som har framtiden för sig. Det är ett
            stort steg i rätt riktning för någonting som länge har varit en
            mycket efterfrågad reform.
          </note>
          <note>
            Det är också så att jobbskatteavdragen och sänkta egenavgifter
            för enskilda firmor har gjort det mer lönsamt att starta och driva
            företag. Jag tycker också att det är glädjande att notera, herr
            talman, att det är fler och fler partier i den här kammaren som
            också tycker så. Det är väldigt glädjande.
          </note>
          <note>
            Det har redan gjorts saker. Medfinansieringen av sjukförsäkringen
            har slopats och ett högkostnadsskydd för sjuklönekostnader har
            införts. Regeringen har också sänkt de generella sociala arbetsgivaravgifterna
            med en procentenhet. Arbetsgivaravgifterna för unga har halverats,
            och genom nystartsjobben har vi faktiskt också slopat dem för
            arbetsgivare som anställer långtidsarbetslösa, långtidssjuka,
            äldre och nyanlända invandrare.
          </note>
          <note>
            Förmögenhetsskatten har slopats. Det förbättrar förutsättningarna
            för investeringar i Sverige och tillgången till riskkapital på
            ett dramatiskt sätt jämfört med hur det var tidigare. Trygghetssystemen
            för företagare har också förbättrats, så att företagare behandlas
            mer likvärdigt med arbetstagare.
          </note>
          <note>
            Vi har utöver ROT-avdraget infört ett RUT-avdrag där hushållsarbeten
            också kan få en skattereduktion som motsvarar hälften av arbetskostnaden.
            Detta, herr talman, har skapat tusentals nya företag och tiotusentals
            nya arbetstillfällen.
          </note>
          <note>
            Konkurrenslagen har förbättrats så att företag, kommuner och
            landsting konkurrerar på mer lika villkor än det var tidigare.
          </note>
          <note>
            Införandet av LOV, alltså lagen om valfrihet, skapar valfrihet
            i välfärdstjänsterna men ger också förutsättningar för nya jobb
            och nya företag inom välfärdssektorn.
          </note>
          <note>
            Utöver detta, herr talman, vill jag tillfoga några av de viktigaste
            förslagen som vi kristdemokrater driver i näringspolitiken.
          </note>
          <note>
            Vi tror att det vore klokt att ta bort företagens ansvar för
            den andra sjuklöneveckan och förstärka högkostnadsskyddet, helt
            enkelt för att enkäter som har genomförts av företagarnas egna
            organisationer tyder på att det kan vara ända upp till runt 50
            000 arbetstillfällen som inte har tillkommit på grund av att företagarna
            har upplevt sjuklöneansvaret för tungt. Då kan vi säga: Det där
            stämmer inte. Men beslutet sitter faktiskt i huvudet på företagaren.
            Tycker företagaren att det här är för tungt blir det ingen anställning.
            Man måste då lyssna in detta och försöka skapa förutsättningar
            för att i alla fall det hindret kan rullas undan.
          </note>
          <note>
            Det här är någonting som naturligtvis måste diskuteras, och vi
            måste hitta en finansiering för det. Men det är en princip som
            vi tror är viktig.
          </note>
          <note>
            När det finns ett reformutrymme tror vi att sänkta arbetsgivaravgifter
            för små företag också skulle öka efterfrågan på arbetskraft. Det
            skulle ge fler jobb om det blir billigare att anställa. Arbetsutbudspolitiken
            med jobbskatteavdragen har varit oerhört lyckosam. Vi tror att
            arbetslinjen nog behöver kompletteras med en företagarlinje som
            ökar efterfrågan också på arbetskraft.
          </note>
          <note>
            Det här ska i god ordning diskuteras, och det ska hittas ett
            reformutrymme innan man kan verkställa en sådan politik. Men det
            här är viktigt helt enkelt därför att nio av tio nya jobb skapas
            just i dessa små företag. Då tror vi att det är klokt att göra
            satsningar där de har störst effekt. Det är också de små företagen
            som anställer flest ungdomar jämfört med större företag.
          </note>
          <note>
            Vi måste också fortsätta att minska regelkrånglet och inrikta
            regelförenklingsarbetet på företagarnas vardagliga behov. Detta
            är någonting som nu pågår intensivt i Regeringskansliet. Där behöver
            arbetet ha högt tempo och finnas högt på dagordningen hela tiden.
          </note>
          <note>
            Jag tror dock inte att regelförenklingsarbetet är förenligt med
            att genomföra Månadsuppgiftsutredningens förslag, i varje fall
            inte så som utredningen föreslår det. Det vore ett bakslag för
            regelförenklingsarbetet, mycket lindrigt talat.
          </note>
          <note>
            Vi har mycket arbete som pågår nu i Regeringskansliet som kommer
            att kunna bli konkreta förslag under hösten, när budgeten för
            2014 läggs fram.
          </note>
          <note>
            Det finns också ett väldigt bra arbete som redan har gjorts.
            Jag tänker på forsknings- och innovationspropositionen, innovationsstrategin
            och mineralstrategin. Allt det här är exempel på ett målinriktat
            arbete för att ta till vara Sveriges goda förutsättningar, våra
            naturresurser, vår energiproduktion, forskning och utbildning
            för att stärka vår konkurrenskraft och vår goda position i en
            allt tuffare global konkurrens.
          </note>
          <note>
            Vår chans är att satsa på kunskapsintensiv tillväxt men att inte
            ta ut högre skatt av medborgare och företag än vad som är nödvändigt,
            vidare att Sveriges ledande position som innovationsland kan växlas
            in i en bättre kommersialisering av de innovationer som föds i
            vårt land.
          </note>
          <note>
            Herr talman! Allt detta ställer krav på en flexibel arbetsmarknad,
            en väl fungerande kapitalmarknad, en utformning av skattesystemet
            som främjar att företag startar, att företag växer och en anpassning
            av trygghetssystemen till företagens behov. För att skapa förutsättningar
            för fler och växande företag behövs både generella och riktade
            insatser för företagande. För att fler ska bli företagare krävs
            också att individer ser företagande som lika självklart som en
            anställning. Dit har vi nog långt kvar.
          </note>
          <note>
            Herr talman! Regeringens näringspolitik rymmer många olika insatser
            för att främja alla saker som vi har talat om. Det handlar mycket
            om generella insatser och om insatser för att främja forskning,
            utveckling och innovation, konkurrensfrämjande åtgärder och regelförenkling.
            Men det rör sig också om mer riktade insatser. Det är insatser
            för att främja kvinnors företagande, företagande bland personer
            med utländsk bakgrund och socialt företagande. Min partikamrat
            Penilla Gunther kommer senare att utveckla Kristdemokraternas
            syn på just socialt företagande, idéburet företagande samt den
            tillväxt och sysselsättning som skapas av turism i vårt vackra
            land.
          </note>
          <note>
            I detta anförande instämde Anders Ahlgren och Helena Lindahl
            (båda C).
          </note>
          <note type="speaker">
            Anf. 101 CARINA ADOLFSSON ELGESTAM (S) replik:
          </note>
          <note>
            Herr talman! Det är oerhört glädjande att här i kammaren höra
            Mats Odell, som också är ordförande i näringsutskottet, redogöra
            för att man är beredd att driva frågan om att ta bort andra sjuklöneveckan.
            Under den här debatten har vi konstaterat att det från allianssidan
            finns två partier som stöder vårt förslag. Därför ska jag inte
            ställa en fråga till Mats Odell om sjuklöneveckan. I stället har
            jag två andra frågor.
          </note>
          <note>
            Kvinnors företagande har utvecklats under de senaste 25 åren.
            Vi har gjort framsteg. Dock finns mer att göra, inte minst på
            grund av att kvinnor fortfarande blir diskriminerade som företagare.
            Socialdemokraterna är beredda att förespråka en kvotering till
            bolagsstyrelser, vilket skulle ge en normsättande effekt på näringslivet
            i stort. Vi vet från Norge, där man har kvotering, att den har
            haft mycket tydliga effekter. Mot bakgrund av detta undrar jag
            hur Kristdemokraterna ställer sig till den frågan, Mats Odell.
          </note>
          <note>
            Min andra fråga handlar om vårt förslag om en nationell strategi
            för socialt företagande. Hur ställer sig Kristdemokraterna till
            en nationell strategi?
          </note>
          <note type="speaker">
            Anf. 102 MATS ODELL (KD) replik:
          </note>
          <note>
            Herr talman! Jag är lite förvånad över att Carina Adolfsson Elgestam
            tar upp diskriminering av kvinnligt företagande när hon representerar
            ett parti som ska kasta hela lass med grus i det kvinnliga företagande
            som nu spirar inom välfärdssektorn. Vore det inte lämpligt att
            fundera över detta? Ni skickar in missiler rakt in i kvinnligt
            företagande. Det är en fullständigt häpnadsväckande fråga som
            Carina Adolfsson Elgestam ställer till mig.
          </note>
          <note>
            Fundera lite grann över vilka signaler ni skickar till alla de
            duktiga kvinnor inom välfärdssektorn som vill starta och har startat
            företag. Det skapar en osäkerhet, en otrygghet, en ambivalens
            om vad man håller på med. Där tycker jag att vi först ska få tydliga
            svar på vad som gäller. Är det de som bygger sjukhusen som kommer
            med sina lastbilar, alla män som jobbar där? Där har ni inga synpunkter.
            Men för de områden som domineras av kvinnor kommer det kraftiga
            bannbullor: Aj, aj, aj, här ska ni akta er. Företagen ska ombildas
            till non-profit-företag eller läggas ned.
          </note>
          <note>
            Detta är en kontraproduktiv politik om man vill gynna kvinnligt
            företagande.
          </note>
          <note>
            Vi säger absolut nej till kvotering. Det är få som vill inkvoteras
            på en arbetsplats. Både män och kvinnor vill ta sig in med hjälp
            av egna kvalifikationer.
          </note>
          <note>
            Jag hade ansvar för statlig arbetsgivarpolitik och för statsförvaltningen
            under fyra år, 20062010. Vi ökade jämställdheten bland statliga
            chefer från ca 29 procent kvinnor till nästan 49 procent. Vi är
            i dag uppe i ungefär 49 procent. Det går att göra detta utan kvotering.
          </note>
          <note type="speaker">
            Anf. 103 CARINA ADOLFSSON ELGESTAM (S) replik:
          </note>
          <note>
            Herr talman! Det var ett mycket tydligt nej till fler kvinnor
            i bolagsstyrelser och att använda redskapet kvotering. Det är
            bara att beklaga denna syn.
          </note>
          <note>
            Jag kan inte låta bli att sätta detta i samband med vad Mats
            Odell sade tidigare. Han använde kraftord som missiler och häpnadsväckande.
            Med den erfarenhet och kunskap jag har om härskartekniker är sådana
            kraftord ett sätt att i debatten försöka förminska en fråga och
            förminska kvinnor. Det är allvarligt.
          </note>
          <note>
            Det finns så oerhört många välfärdsföretag i Sverige som drivs
            av både kvinnor och män. Vet Mats Odell vad de säger? De vill
            ha ordning och reda och tydliga regler.
          </note>
          <note>
            Vi socialdemokrater vill ha en politik där det är helt okej med
            vinster i företagen, men vi vill att våra skattepengar ska gå
            till vård, omsorg och skola, inte till några brevföretag någonstans
            i världen. Det är inte okej. Det är utifrån de argumenten man
            får fundera på hur man formar sin politik, Mats Odell.
          </note>
          <note>
            Jag fick inget svar på min andra fråga om Kristdemokraterna är
            beredda att ställa upp på en nationell strategi för socialt företagande.
          </note>
          <note type="speaker">
            Anf. 104 MATS ODELL (KD) replik:
          </note>
          <note>
            Herr talman! Frågan om en nationell strategi för socialt företagande
            lämnar jag över till min partikamrat Penilla Gunther, som kommer
            att tala om just detta. Vi är varma anhängare av socialt företagande,
            och det kommer att framgå tydligt av vad Penilla ska säga om en
            stund.
          </note>
          <note>
            Jag håller inte alls med Carina Adolfsson Elgestam om att jag
            försöker förminska kvinnor. Det är ni som gör det genom att lägga
            så kraftfulla begränsningar i just kvinnligt företagande. När
            det gäller de män som dominerar byggbranschen, som bygger förskolor,
            sjukhus och så vidare, finns inga synpunkter. Det är också skattepengar
            som går till den typen av investeringar. Sanningen är att det
            träffar rakt in i det kvinnliga företagandet och skapar stor osäkerhet.
            Jag skulle vilja se dem som säger att de tycker att det är bra
            eftersom de vill ha ordning och reda. Det kan finnas sådana, men
            jag tror att den absolut dominerande känslan är att det här skapar
            en osäkerhet om man kan fortsätta med sitt upplägg eller måste
            bilda om bolaget. Det skapar inte framtidstro utan oro och ängslan
            för dem som driver den typen av företag.
          </note>
          <note type="speaker">
            Anf. 105 KENT PERSSON (V) replik:
          </note>
          <note>
            Herr talman! Mats Odell hade i sitt anförande en genomgång av
            regeringens politik inom näringspolitiken och det lyckade resultatet,
            att den har lett till tiotusentals nya jobb och tusentals nya
            företag.
          </note>
          <note>
            Låt oss titta lite grann på hur det ser ut i dag. Vi kan se att
            produktiviteten i företagen har fallit. Vi tappar marknadsandelar
            i den svenska exporten. Investeringsnivån är historiskt låg. Och
            framför allt har det här lett till utslagning av företag och till
            ökad arbetslöshet.
          </note>
          <note>
            Dessutom ska vi komma ihåg er strategi när det gäller arbetslinjen.
            Ni tog ju bort 75-dagarsregeln för deltidsarbetslöshet, som drabbar
            deltidsföretagare speciellt hårt, alltså de företagare som vid
            sidan av sitt företag hade ett jobb. Blev de av med jobbet trädde
            den här nya regeln in, vilket gjorde det omöjligt för dem att
            ha sitt företag kvar. De blev arbetslösa och var tvungna att lägga
            ned sitt företag.
          </note>
          <note>
            Det är en del som ni inte pratar om över huvud taget. De försämringar
            och de regelbördor som ni har lagt på företagen tar ni aldrig
            upp, utan ni hävdar med bestämdhet att det ni har infört i form
            av skatteförändringar och så vidare har medfört nya jobb.
          </note>
          <note>
            Men sanningen är ju den att arbetslösheten ökar, antalet företag
            minskar, konkurserna ökar, produktiviteten faller och vi tappar
            exportandelar på världsmarknaden. Det är sanningen.
          </note>
          <note type="speaker">
            Anf. 106 MATS ODELL (KD) replik:
          </note>
          <note>
            Herr talman! Ja, det ligger någonting i det Kent Persson säger
            om exporten, produktiviteten och allt detta. Men Kent Persson
            har missat någonting om han tror att det är regeringens politik
            som har medfört detta. Har Kent Persson helt missat att vi har
            haft en global lågkonjunktur och fortfarande har en kris i våra
            viktigaste exportländer? Mycket gör regeringen, men inte har man
            lyckats påverka intresset i Portugal för att köpa lastbilar. Det
            tror jag vore en överdrift.
          </note>
          <note>
            Produktiviteten har fallit. Vad beror det på? Jo, det beror i
            så fall på att företagen har behållit arbetskraft även när orderingången
            har minskat. Det är den andra sidan av det myntet, Kent Persson.
          </note>
          <note>
            Vad beror det på att vi har tappat marknadsandelar? Ja, inte
            har vi slagit klubban i bordet i Rosenbad och sett till att det
            har hänt. Det är ju daglig rapportering om detta. Det finns ingen
            människa utanför oppositionen, höll jag på att säga, som på allvar
            vill mena att det är regeringens politik som ligger bakom detta.
          </note>
          <note>
            Det är en låg investeringsnivå. Ja, men tacka för det när efterfrågan
            på våra produkter har minskat! Det är klart att man börjar investera
            igen när man ser att det finns en efterfrågan, när man har ledig
            produktionskapacitet.
          </note>
          <note>
            Ökad arbetslöshet ja, det är alldeles riktigt. Men grejen är
            ju att sysselsättningen har ökat med över 200 000 personer sedan
            2006. Det är då en väldigt effektiv arbetsutbudspolitik, som jag
            nämnde i mitt anförande, nämligen att fler har kommit ut på arbetsmarknaden.
            Den andra sidan av det myntet är att även om sysselsättningen
            går upp kan arbetslösheten öka. Så är det måttet konstruerat.
            Där måste vi nu hjälpas åt att utforma en politik som gör att
            sysselsättningen vänder när konjunkturen vänder.
          </note>
          <note type="speaker">
            Anf. 107 KENT PERSSON (V) replik:
          </note>
          <note>
            Herr talman! Det var intressant att lyssna. Mats Odell hade gärna
            kunnat få trassla in sig ännu mer i sitt anförande.
          </note>
          <note>
            Det må väl ändå vara så: Vem har ansvaret för den politik som
            förs som leder till denna utveckling? Ansvaret lägger Mats Odell
            på någon annan. När det går bra, när sysselsättningen ökar och
            när företagandet ökar beror det på regeringens politik. Det hörde
            vi för några år sedan här i kammaren i samma debatt. Men när det
            vänder och går åt andra hållet är det någon annans fel.
          </note>
          <note>
            Det finns ingen logik i det hela över huvud taget. Det blir ett
            väldigt märkligt resonemang. Som Mats Odell resonerar spelar det
            faktiskt ingen roll vad regeringen gör och vilka politiska beslut
            man fattar. Det är den slutsatsen jag måste dra av det resonemanget,
            och det är väldigt märkligt. Givetvis kan regeringen göra mycket
            här.
          </note>
          <note>
            Samtidigt som vi har en hög arbetslöshet har vi företag som skriker
            efter arbetskraft. Vi har en arbetsmarknad som inte fungerar därför
            att de arbetssökande och behovet inte matchar varandra. Men i
            Mats Odells resonemang är inte det heller regeringens politik,
            utan det är någon annans politik.
          </note>
          <note>
            Nej, Mats Odell, jag vet att du kan bättre än så.
          </note>
          <note type="speaker">
            Anf. 108 MATS ODELL (KD) replik:
          </note>
          <note>
            Herr talman! Låt oss då slå fast några fakta.
          </note>
          <note>
            Sysselsättningen har ökat i Sverige sedan 2006 genom finanskris
            och genom skuldkris. Ca 200 000 personer fler är sysselsatta i
            dag än 2006. Vem som har ansvar för det kan vi diskutera. Jag
            menar att en stor del av det ansvaret ligger på regeringen, som
            har lagt om politiken från att dölja arbetslöshet i förtidspensioneringar
            till att ha en arbetslinje som har gett resultat.
          </note>
          <note>
            Vem har ansvar? Ja, regeringen har inte ansvar det kan väl inte
            Kent Persson mena för lågkonjunkturen eller för finanskrisen,
            som minskar efterfrågan på våra exportprodukter. Jag tror att
            Kent Persson är ganska ensam om att tro att regeringen hade kunnat
            kompensera för detta och se till att nyckeltalen hållits uppe
            trots en så kraftfull internationell lågkonjunktur.
          </note>
          <note>
            Då menar han: Spelar det ingen roll vad regeringen gör? Det är
            klart att det spelar roll! Men det finns inga vare sig finanspolitiska
            eller penningpolitiska åtgärder som kan kompensera för en så kraftig
            konjunkturförsvagning på våra viktiga exportmarknader som har
            lett till den avmattning i ekonomin som vi har sett.
          </note>
          <note>
            Sanningen är att det är viktigt att göra rätt saker även i lågkonjunktur,
            att utbilda människor, att se till att vi har god ordning i våra
            offentliga finanser, att se till att vi är konkurrenskraftiga,
            att vi har en forsknings- och innovationspolitik som gör att Sverige
            kan hävda sig när det tar fart igen och att vi då kan se till
            att vi får en utväxling i ytterligare ökad sysselsättning och
            sjunkande arbetslöshet.
          </note>
          <note>
            Det går med regeringens politik, men det går inte med den politik
            som Kent Persson och oppositionen representerar, där enbart våra
            socialdemokratiska vänner vill höja skatterna på jobb och företagande
            med över 30 miljarder kronor. Det är inte rätt medicin.
          </note>
          <note type="speaker">
            Anf. 109 JENNIE NILSSON (S):
          </note>
          <note>
            Herr talman! Det har varit en lång och intressant debatt så här
            långt. För mig som socialdemokrat är det extra viktigt att ha
            en näringspolitisk debatt eftersom jobben är vår viktigaste fråga.
          </note>
          <note>
            Jobb, att ha ett jobb, ger en inkomst och därmed förutsättningar
            för egen försörjning. Det ger förutsättningar för individer att
            göra egna val. Jobben är också förutsättningen och grunden för
            hela vårt välfärdssamhälle.
          </note>
          <note>
            När man diskuterar näringspolitik, när man diskuterar jobbpolitik,
            vad som ger effekt, vad man borde göra och hur prioriteringarna
            för framtiden borde se ut är det extremt viktigt att man tar sin
            utgångspunkt i verkligheten den verklighet som är, inte den verklighet
            som man önskar var.
          </note>
          <note>
            Om man ska titta på den verklighet som är och ta sin utgångspunkt
            i nuet får man börja med att konstatera några fakta.
          </note>
          <note>
            I dag är arbetslösheten över 8 procent. Den är historiskt hög;
            den har varit så under väldigt lång tid. Det är det största bekymret
            med arbetslösheten, att den har bitit sig fast på höga nivåer.
          </note>
          <note>
            Ungdomsarbetslösheten är än värre. Vi har en ungdomsarbetslöshet
            som ligger konstant på runt 25 procent. Den gör det i lågkonjunktur
            och i högkonjunktur. Det är givetvis ett jättestort bekymmer,
            och det borde engagera var och en av oss som sitter i denna sal
            varje dag i varje debatt som handlar om jobb.
          </note>
          <note>
            Samtidigt och det är här det blir riktigt komplicerat i någon
            mening, riktigt obegripligt för många, skulle jag vilja påstå
            har vi en situation där företag rapporterar att de har svårt att
            hitta personal med rätt kompetens. Hälften av företagen i den
            senaste undersökningen uppgav att de hade haft problem att rekrytera
            personal med rätt kompetens. En femtedel av företagarna uppgav
            att problemet hade varit så allvarligt och så stort att det hade
            lett till att de hade misslyckats med att rekrytera. Arbetstillfällen,
            jobb, går därmed förlorade i Sverige i dag, samtidigt som vi har
            en jättehög arbetslöshet. Det kan i min värld inte vara tecken
            på en lyckad politik. Arbetsmarknadens funktionssätt har allvarligt
            försämrats med den här regeringen.
          </note>
          <note>
            Går vi sedan vidare och tittar på andra viktiga nyckeltal och
            andra viktiga fakta som borde ligga till grund för hur man utformar
            sin politik på det näringspolitiska området kan vi konstatera
            att antalet nyregistrerade företag 2012 visade på en minskning
            med 10 procent. Sverige behöver fler och växande företag, inte
            färre.
          </note>
          <note>
            När det gäller förutsättningar, som ofta diskuteras när man diskuterar
            näringspolitik och grunden för att man ska få fler nya och växande
            företag, finns det en ganska stor samstämmighet i debatten om
            behovet och vikten av att satsa på forskning och innovationer.
            Och vi är ganska bra på det i Sverige. Vi satsar förhållandevis
            mycket pengar på forskning. Vi har en förhållandevis hög kvalitet
            på den forskning som bedrivs i Sverige vid internationella jämförelser.
            Men på ett område mäler vi ut oss, och det är hur många av forskningsresultaten
            som sedan blir till varor och produkter som når en marknad och
            betalande kunder, som blir till export, skatteintäkter och så
            vidare. Här ser det inte alls lika bra ut. Här finns bevisligen
            stora problem. Man brukar tala om det som den svenska innovationsparadoxen.
          </note>
          <note>
            De som kan de här frågorna lyfter ofta fram ett antal olika problem
            som man menar är en del av grunden till problemet. Ett sådant
            problem är tillgången till riskkapital, framför allt i de tidiga
            skedena. Det är lätt att tänka sig att det finns en brist på riskkapital.
            Men stämmer det?
          </note>
          <note>
            Man kan konstatera att av de 17 miljarder som avsätts i statligt
            riskkapital låg 6 miljarder i princip outnyttjade under förra
            året. Av de fonder som är regeringens tillskott till riskkapital
            och riskkapitalsystemet, som ju har en antingen geografisk inriktning
            eller branschinriktning, kan man konstatera att merparten, nästan
            4 miljarder av de 6 miljarderna, ligger outnyttjade. Det är pengar
            i en lågkonjunktur som har nämnts flera gånger i debatten som
            skälet till problemen på arbetsmarknaden. I en lågkonjunktur lyckas
            regeringen inte få riskkapitalet som ändå finns att verka och
            möta de behov som finns. Det är givetvis ett jättestort problem.
          </note>
          <note>
            Därför vill vi socialdemokrater att man tar utgångspunkt i det
            som är verkligheten. Vi vill att man satsar på strategisk samverkan,
            att man samlar de aktörer som har ett intresse av de här frågorna
            politiken, akademin, näringslivet och parterna med utgångspunkt
            i gemensamma framtidsutmaningar. Som ett steg i detta vill vi
            satsa på innovationsråd. Vi vill dessutom höja statusen på innovationsfrågorna
            så att de hamnar på högsta politiska nivå.
          </note>
          <note>
            Vi tycker att ett innovationsråd borde ledas av statsministern
            för att visa på hur betydelsefullt det är och för att visa på
            behovet av att alla de många bra saker som ändå görs i Sverige,
            för det görs många bra saker på det här området i Sverige, verkar
            i samma riktning och tillsammans. Så sker inte i dag.
          </note>
          <note>
            Vi vill satsa på innovationsupphandling och ta fram modeller
            för det. Vi tror att det skulle vara väldigt betydelsefullt i
            det här sammanhanget. Vi vill göra en översyn av riskkapitalet
            i syfte att bättre möta de behov som finns. Vi vill också koppla
            en del av riskkapitalet direkt till de regionala inkubatorerna,
            så att de får finansiella muskler och därmed kan fungera bättre.
          </note>
          <note>
            Vi vill satsa på utbildning. Det är inte rimligt i ett läge med
            hög arbetslöshet att en stor andel av våra företagare inte kan
            få tag i personal med rätt kompetens.
          </note>
          <note>
            Vi vill avskaffa den andra sjuklöneveckan. Vi vill korta betaltiderna
            för företag. Och vi vill satsa på ökat exportstöd. I en lågkonjunktur
            som drabbar vår närmaste omvärld och där vi ser att det går nedåt
            på marknader som vi är extremt beroende av och exporterar mycket
            till är det givetvis angeläget att se till att minska sin sårbarhet.
            Det behövs riktade insatser för att hjälpa svenska företag ut
            på nya tillväxtmarknader. För detta har vi föreslagit en särskild
            satsning.
          </note>
          <note>
            Detta är ett axplock av våra förslag. Jag skulle kunna stå här
            och räkna upp fler förslag.
          </note>
          <note>
            Som ett exempel tjänar det ändå att visa på den starka kontrast
            som finns mot den politik som förs i dag, mot den borgerliga regeringens
            uppenbara ointresse för de här frågorna. Politiken som levereras
            fungerar bevisligen inte. Tittar man på verkligheten, tittar man
            på facit, tittar man på hur det ser ut på område efter område
            kan man konstatera att oavsett om det under sju års tid nu har
            varit högkonjunktur eller lågkonjunktur ligger arbetslösheten
            fortsatt högt.
          </note>
          <note>
            Kompetensgapet har av flera i debatten identifierats som en av
            de viktigaste frågorna. Jag tror att det var Jessica Polfjärd
            som sade i sitt anförande att när hon möter företag ute är den
            fråga som de lyfter fram som allra viktigast bristen på rätt personal
            med rätt kompetens. Om man nu är överens om den analysen, hur
            kan man komma fram till att det är rätt medicin att minska antalet
            utbildningsplatser såväl på högskolan som i den arbetsmarknadsinriktade
            utbildningen? Nu gör visserligen regeringen, som så många gånger
            annars, en liten abrovink här. Först minskar man väldigt mycket
            och lägger sedan till lite grann och kallar det för en satsning.
            Men det hjälper ju inte.
          </note>
          <note>
            Faktum är att en lägre andel av våra ungdomar kommer att ha möjlighet
            att läsa vidare på högskolan nu än tidigare. Sverige är det enda
            land som jag vet i världen som sänker sina utbildningsambitioner.
            Det är anmärkningsvärt.
          </note>
          <note>
            Sedan kommer det inga förslag från regeringen. Det blir väldigt
            tydligt i den här debatten på det näringspolitiska området, det
            område som vi behandlar i vårt utskott i Sveriges riksdag. Den
            debatt vi har i dag till exempel handlar ju om att diskutera oppositionens
            förslag, inte regeringens förslag. Där är det väldigt tomt och
            fattigt.
          </note>
          <note>
            Jag kan också konstatera att jag har suttit i näringsutskottet
            i lite mer än ett år nu. Inte någon gång, trots lågkonjunktur
            och trots att varslen stod som spön i backen i höstas, har näringsministern
            besökt näringsutskottet när jag har varit där. Jag tror inte att
            hon heller har besökt näringsutskottet när jag inte varit där.
            Inte någon gång har näringsministern varit på plats i kammaren
            när vi har haft en debatt, inte någon gång!
          </note>
          <note>
            Inte något förslag med direkt bäring på de här frågorna har presenterats
            för vårt utskott att behandla. Den enda frågan som man faktiskt
            har jobbat med och som vi hade väldigt stora förhoppningar på
            var innovationsstrategin, ett väldigt viktigt verktyg som vi med
            fördel hade kunnat debattera här i dag. Det hade varit ett konkret
            förslag från Sveriges regering där man ville någonting, där man
            tog tag i några av de problem som vi ser på det här området och
            som vi gemensamt identifierar.
          </note>
          <note>
            Då väljer regeringen att inte skicka skrivelsen till Sveriges
            riksdag för förankring, debatt och beslut. Man väljer att inte
            över huvud taget, åtminstone inte publikt, lägga upp en plan för
            den här strategin, som ju är en ganska bra vision som de flesta
            kan ställa upp på. Man väljer att inte på något sätt redovisa
            hur man ska få den att tränga ut, verka och få effekt och genomslag.
            Det är märkligt.
          </note>
          <note>
            Trots att vi har ett besvärligt konjunkturläge, trots att regeringen
            lade fram en budget baserad på helt fel prognoser och trots facit
            och verklighet och resultat av den förda politiken gör man i vårpropositionen
            som kom häromveckan justeringar på marginalen. Det är mycket märkligt
            och beklagligt.
          </note>
          <note>
            Låt mig avsluta med att konstatera att om regeringen bara kunde
            bli aktiv och intresserad skulle mycket vara vunnet. Har man inga
            idéer får man gärna ta av våra. Det gör ni lite till och från,
            men gör det mer så att det händer något. Det förtjänar Sverige,
            Sveriges företagare och Sveriges befolkning.
          </note>
          <note>
            Ajournering
          </note>
          <note>
            Kammaren beslutade kl. 15.50 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            8 § Beslut om ärenden som slutdebatterats den 24 april
          </note>
          <note>
            Punkt 3
          </note>
          <note>
            Punkt 7
          </note>
          <note>
            Punkt 9
          </note>
          <note>
            Punkt 14
          </note>
          <note>
            Punkt 17
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 9
          </note>
          <note>
            Punkt 10
          </note>
          <note>
            Punkt 11
          </note>
          <note>
            Punkt 15
          </note>
          <note>
            Punkt 19
          </note>
          <note>
            Punkt 22
          </note>
          <note>
            Punkt 23
          </note>
          <note>
            Övriga punkter
          </note>
          <note>
            Punkt 4
          </note>
          <note>
            Punkt 6
          </note>
          <note>
            Punkt 14
          </note>
          <note>
            Övriga punkter
          </note>
          <note>
            9 § (forts. från 7 §) Näringspolitiska frågor (forts. NU11)
          </note>
          <note type="speaker">
            Anf. 110 MATS ODELL (KD) replik:
          </note>
          <note>
            Herr talman! Det var väldigt intressant att lyssna till Jennie
            Nilsson. Hon hade en hel meny av i och för sig positiva förslag
            som skulle kunna underlätta livet för företagare och för mänskligheten
            i stort om de genomfördes.
          </note>
          <note>
            Det hon inte nämnde är hur det här ska finansieras. De skattehöjningar
            på 30,9 miljarder som Socialdemokraterna föreslår i sin budget
            för 2013 drabbar ju just företagande och jobb. Ja, det finns en
            del annat ni höjer alkoholskatterna med 1,5 miljarder. Det gör
            ni för att man ska minska drickandet, antar jag. Problemet är
            att ni höjer arbetsgivaravgifterna för ungdomar med 14,2 miljarder.
            Med samma logik, herr talman, innebär det att jobben för unga
            människor ska minska på samma sätt. Jag antar att det är så man
            har tänkt sig det. Att lägga en straffskatt på någonting innebär
            enligt det tänkandet en minskad användning av just den typen av
            resurs i samhället.
          </note>
          <note>
            Ni höjer bolagsskatten med 7,6 miljarder. Hur smart är det på
            en skala i den allt tuffare globala konkurrens svensk exportindustri
            befinner sig och när det gäller investeringar i Sverige? Ni höjer
            momsen på restaurangtjänster med 5,4 miljarder. Ni höjer inkomstskatten
            med 1,3 miljarder, och så vidare. Ni halverar taket för RUT-avdraget.
            Har inte Jennie Nilsson funderat något på hur det här slår mot
            alla de goda tankar hon själv presenterade? Det blir fullständigt
            kontraproduktivt att höja skatten på de produktiva insatserna
            så mycket.
          </note>
          <note>
            En liten rännil av detta går sedan tillbaka till satsningar,
            men huvuddelen går ju till att höja bidrag.
          </note>
          <note type="speaker">
            Anf. 111 JENNIE NILSSON (S) replik:
          </note>
          <note>
            Herr talman! Tack för att jag fick en fråga! Det är inte så vanligt
            för oss i oppositionen att få frågor, eller rättare sagt borde
            det inte vara så vanligt. Nu brukar man av någon anledning alltid
            hamna i en situation att företrädare för regeringspartierna ställer
            frågor till oppositionen i alla fall, oavsett på vilken sida vi
            står här.
          </note>
          <note>
            Jag kan börja med att säga att det gläder mig att Mats Odell
            tycker att jag hade ett helt batteri med förslag som jag tror
            att han uttryckte det så skulle kunna förbättra livet för många
            företagare och svenska folket i allmänhet. Det gläder mig att
            Mats Odell ser det.
          </note>
          <note>
            Sedan hade han idéer om det som alla företrädare för Alliansen
            alltid landar i, skatter. Skatter tycks vara det enda som man
            tror på och föreslår någonting om. Hade skattesänkningar varit
            lösningen på alla problem hade vi inte haft en arbetslöshet på
            över 8 procent, oavsett konjunkturläge, och en ungdomsarbetslöshet
            på 25 procent, oavsett konjunkturläge.
          </note>
          <note>
            Skattesänkningar och skattelättnader för unga som Mats Odell
            använde som ett exempel kostar nästan 15 miljarder kronor och
            har gett ingen vet vad det har gett. Det är det som är bekymret.
            Riksrevisionen har exempelvis utvärderat den åtgärden och kommit
            fram till att den sannolikt har betydande dödviktseffekter och
            tveksam effekt. De svepande stora generella nedsättningarna är
            tveksamma och ger ingen effekt. Vi föreslår i stället riktade
            insatser, riktade gentemot politik, alternativt riktade gentemot
            unga. Att ta bort hela arbetsgivaravgiften för den som anställer
            en arbetslös ung person är ett av våra förslag, i stället för
            att halvera arbetsgivaravgiften för alla som anställer en ung
            person oavsett om den unga personen har det lätt eller svårt på
            arbetsmarknaden. Mats Odells problem är att han inte kan visa
            att hans miljardsatsningar har gett några jobb.
          </note>
          <note type="speaker">
            Anf. 112 MATS ODELL (KD) replik:
          </note>
          <note>
            Herr talman! Jennie Nilsson har helt fel när hon säger att jag
            inte kan visa att regeringens miljardsatsningar har gett några
            jobb. Vi har alltså ökat sysselsättningen i Sverige genom finanskrisen
            och genom skuldkrisen som tynger våra exportmarknader med 200
            000 personer, sådana som i mycket stor utsträckning tidigare befann
            sig i utanförskap, som var undanskuffade för att inte finnas med
            i arbetslöshetsstatistiken. De har verkligen gett resultat, herr
            talman.
          </note>
          <note>
            Nu säger Jennie Nilsson att jag och alla i Alliansen alltid landar
            i att tala skatter. Ja, men det är väl inte så konstigt. Jag tror
            nämligen inte på den teori som implicit ligger i Jennie Nilssons
            resonemang, att det inte spelar någon roll om vi höjer skatterna
            på ungdomsarbetsplatser med 14,2 miljarder. Det är en väldigt
            djärv hypotes, skulle jag vilja säga.
          </note>
          <note>
            Ta en arbetsplats, en Ica Maxi-butik, en av de medelstora, som
            kanske har 2530 ungdomar anställda och som har anställt dem för
            att det har varit billigt. De har kunnat anställa en ung person
            billigare än en person med lång erfarenhet. Tror man att den här
            skattehöjningen passerar obemärkt i exempelvis en Ica Maxi-butik,
            att det är business as usual och att det inte gör någonting om
            det plötsligt poppar upp en fördubbling av arbetsgivaravgifterna
            för en stor del av arbetskraften? Det är inte seriöst, Jennie
            Nilsson, att tro att det bara passerar, att de här pengarna kan
            vi bara ta. Vi höjer skatterna med 14,2 miljarder och lägger dem
            på andra saker. Så fungerar det inte, och det tror jag att de
            allra flesta inser.
          </note>
          <note>
            De här skattehöjningarna slår på olika sätt. Bolagsskatten försämrar
            Sveriges generella konkurrensläge, och det tycker jag är allvarligt.
          </note>
          <note type="speaker">
            Anf. 113 JENNIE NILSSON (S) replik:
          </note>
          <note>
            Herr talman! Jag börjar där du slutar, Mats Odell: bolagsskatt.
            Vi tycker att vi ska ha konkurrensneutrala skatter på företagsområdet.
            Det är viktigt. Vi tyckte därför att man skulle sänka bolagsskatten
            till den genomsnittliga nivån i vår omvärld. Det vi inte tyckte
            var att man för lånade pengar skulle starta en press nedåt, ett
            skattetryck nedåt, när det gäller bolagsskatten. I någon mening
            fick vi rätt. Nu ser vi att andra länder tvingas följa efter,
            vilket innebär att man hela tiden kommer att trycka nedåt. Det
            kan man tycka är bra och trevligt om man som enda syfte med politiken
            har att skatterna ska vara så låga som möjligt. Men om syftet
            är att de ska vara neutrala och att man konkurrerar med andra
            saker än skatter fyller det ingen som helst funktion.
          </note>
          <note>
            När det gäller vilken effekt skattesänkningarna har haft kan
            jag bara konstatera att den här regeringen har sänkt skatterna
            med långt över 100 miljarder, hisnande 100 miljarder, utan att
            lyckas nå en arbetslöshet på något mätbart område som är lägre
            nu än vad den var 2006 när man tillträdde, inte någon gång under
            hela perioden. Jag kan inte begripa hur det kan vara ett recept
            på en lyckad politik.
          </note>
          <note>
            Anders Borg har nu presenterat vårpropositionen. Han går ifrån
            prognoserna på de lyckade effekter som skulle bli av politiken.
            Det som hela tiden har legat i framkant och som såg bra ut om
            fyra år ser inte bra ut ens om fyra år från nu. De ligger år 2016,
            efter tio år vid regeringsmakten, enligt den nuvarande prognosen
            möjligtvis på det ingångsläge man hade när man tillträdde. För
            de pengarna, Mats Odell, kunde vi ha anställt varenda arbetslös
            människa i det här landet och antagligen fått en bättre effekt
            än den effekt som din politik har gett.
          </note>
          <note type="speaker">
            Anf. 114 HANS ROTHENBERG (M):
          </note>
          <note>
            Herr talman! Början på många företag är innovationer. Vi kan
            se tillbaka på ett drygt halvår av satsningar på innovation i
            syfte att stimulera, uppmuntra och stärka entreprenörskapet och
            för att få fler innovativa företagare.
          </note>
          <note>
            Det började med den nationella innovationsstrategin i höstas
            som regeringen beslutade om. Syftet med den strategin är att bidra
            till ett innovationsklimat med bästa möjliga förutsättningar för
            innovation i Sverige. Den tar sikte på år 2020.
          </note>
          <note>
            Strategin kommer att omsättas i konkreta insatser från regeringens
            sida men också bidra till att mobilisera andra aktörers insatser
            för att stärka innovationskraften i Sverige. Innovationsstrategin
            är en viktig spelare i sammanhanget för att nå ökat entreprenörskap.
          </note>
          <note>
            Vi har sett den kanske kraftfullaste forsknings- och innovationspropositionen
            någonsin. Regeringens förslag i budgetpropositionen innebar en
            successiv nivåökning av medel till forskning med 4 miljarder kronor
            fram till 2016. Propositionen innehåller åtgärder som syftar till
            att öka forskningens kvalitet och nyttiggörande av forskningsbaserad
            kunskap.
          </note>
          <note>
            Anslaget för forskning och utveckling till Vinnova innebär en
            ökning med 200 miljoner kronor under åren fram till 2016. Det
            här diskuterade vi under budgetdebatten i december.
          </note>
          <note>
            Det tredje var sammanslagningen av Almi och Innovationsbron.
            Dessa två bolag har slagits ihop för att få en mer effektiv och
            tillgänglig organisation för rådgivning och finansiering i tidiga
            skeden av innovation och tillväxt. Syftet med sammanslagningen
            är att skapa en tydligare aktörsstruktur för marknadskompletterande
            finansiering i tidigare skeden.
          </note>
          <note>
            Herr talman! Det ska finnas goda förutsättningar att starta och
            utveckla företag som bidrar till samhällets utveckling och till
            näringslivets konkurrenskraft. När ny kunskap och nya idéer omsätts
            i lönsamma verksamheter läggs grunden för en långsiktigt hållbar
            tillväxt och ökad sysselsättning i hela landet. Därför bedriver
            regeringen en tillväxtpolitik som tar sin utgångspunkt i att stimulera
            entreprenörskap och företagande.
          </note>
          <note>
            I tidigare inlägg har vi hört kritik från framför allt Socialdemokraterna.
            Det är för lite, det är för dåligt och det är för sent. Vi har
            hört det förr.
          </note>
          <note>
            När man tittar närmare på den socialdemokratiska näringspolitiken,
            framför allt när det handlar om innovationer, osar det fortfarande
            väldigt mycket social ingenjörskonst när de pratar om sådant som
            samhällsinvesteringar utan att riktigt förtydliga det. Jag skulle
            vilja säga: För pratigt, för luddigt och för idélöst.
          </note>
          <note>
            De verkar se näringspolitiken huvudsakligen som ett sätt att
            skapa fler jobb snarare än som något som ska leda till utveckling
            som i sin tur leder till fler jobb och till ett höjt välstånd
            i landet.
          </note>
          <note>
            Det omtalade innovationsrådet lyfts fram i tid och otid. Innovationsrådet
            är uppenbarligen en stor och central del i Socialdemokraternas
            näringspolitik. Det är i sig ett ganska anmärkningsvärt underbetyg
            till det egna idéarbetet.
          </note>
          <note>
            Sveriges problem är alltså att det pratas för lite och att vi
            har för lite politisk inblandning i innovationsprocessen. Eller?
          </note>
          <note>
            Jag ska vara uppriktig och säga att Stefan Löfvens utspel i innovationsfrågorna
            har två poänger. Det här presenterades i Ny Teknik för ett tag
            sedan. Jag kan känna en viss sympati för det stöd för klimatinnovationer
            som Socialdemokraterna signalerar, och det gäller även bättre
            skydd mot patentintrång. Det finns egentligen ingen politisk konflikt
            i detta. Det är någonting som jag tycker att man kan ta till sig.
          </note>
          <note>
            I övrigt kan man konstatera att det finns ganska många termer
            och ord som låter som ambitioner men innehåller ganska lite. Det
            är mest politiksatsningar med ovanifrånperspektiv. Vi i Alliansen
            får ibland höra att vi gör reformer av ideologiska skäl, men på
            det här området är framför allt Socialdemokraterna helt ideologiskt
            låsta i sitt sätt att tänka.
          </note>
          <note>
            När man ser en mur tänker man att det behövs fler stegar i form
            av speciallösningar och strategier, innovationsråd. Dessa levereras
            parallellt med att man lägger på några extra stenar på muren.
            Mats Odell nämnde dessa 30 miljarder kronor som debatterades för
            en liten stund sedan.
          </note>
          <note>
            Vi tänker snarare att någon måste riva muren.
          </note>
          <note>
            Herr talman! Ett företagande som bygger på innovationer engagerar.
            Det finns en bred insikt om dess betydelse för framtiden. Vi har
            olika syn på hur , vilket dagens debatt och betänkande visar.
            Alliansen ser att kraften och idéerna främst finns hos företagen,
            hos den enskilda människan. Politikens viktigaste roll är att
            inte dämpa den kraften utan snarare att frigöra den.
          </note>
          <note>
            Därmed yrkar jag bifall till förslaget i betänkandet.
          </note>
          <note>
            I detta anförande instämde Olof Lavesson och Cecilie Tenfjord-Toftby
            (båda M).
          </note>
          <note type="speaker">
            Anf. 115 PENILLA GUNTHER (KD):
          </note>
          <note>
            Herr talman! Goda villkor för företagande är avgörande för vår
            ekonomiska tillväxt. Det ska vara enkelt och lönsamt att driva
            företag i Sverige, och det ska dessutom finnas en mångfald av
            företagande och företagare.
          </note>
          <note>
            I den mångfalden måste de arbetsintegrerande sociala företagen
            få finnas och utvecklas i än högre grad. I dag saknas framför
            allt en reguljär stödstruktur, en ekonomisk bas för handledarstöd,
            utbildning i affärsmannaskap, möjlighet till mikrolån med mera.
          </note>
          <note>
            Tillväxtverket ska ha all heder för att det är en god kontakt
            och ger stöd genom projektmedel och bidrar på andra sätt till
            en konstruktiv utveckling för de över 300 sociala företag som
            är arbetsintegrerande och som finns runt om i Sverige i dag. Men
            det räcker alltså inte med tanke på den samtidiga komplexitet
            som den här formen av företagande utgör.
          </note>
          <note>
            Många av de här företagarna, deltagarna, har en bakgrund som
            långtidsarbetslösa eller långtidssjukskrivna eller har andra typer
            av arbetshinder, vilket ger skäl just för en stabilitet när det
            gäller anställning av handledare som finns där och kan stötta
            i respektive situation.
          </note>
          <note>
            Ska begreppet att få arbeta 100 procent av sin förmåga ha någon
            som helst mening måste det, enligt min åsikt, inte finnas orosmoment
            om finansiering av hyra för lokaler eller löner till handledarna.
            Företaget måste i stället få koncentrera sig på att erbjuda varor
            och tjänster av hög kvalitet och få konkurrera på samma villkor
            som liknande företag på marknaden.
          </note>
          <note>
            Däri ingår förstås möjligheten att kunna delta i offentliga upphandlingar
            av olika slag. Kommunerna har ett viktigt uppdrag att sätta sig
            in i vad detta innebär och inte se de arbetsintegrerande sociala
            företagen som konkurrenter till arbetsmarknadsenheternas verksamheter.
            Tyvärr uppfattas det så ibland. Man frågar sig: Var ska vi då
            göra av våra anställda arbetsledare? Ofta finns det ingen tanke
            på att man kan omvandla verksamheterna och ge en mer självständig
            roll till de här deltagarna så att de i stället kan bli företagare.
            Det tycker jag är väldigt synd. Därför krävs det väldigt mycket
            mer kunskap om den här typen av företag.
          </note>
          <note>
            Företagaren ger människor jobb på ett sätt som är mycket framgångsrikt
            i jämförelse med många andra arbetsmarknadsinsatser och stödformer
            hos Arbetsförmedlingen.
          </note>
          <note>
            Det är min förhoppning att den handlingsplan för arbetsintegrerande
            sociala företag som regeringen beslutade om 2010 inte ska samla
            några dammkorn utan tas fram och putsas upp så att de goda exemplen
            på företagande och arbete ska komma fram i ljuset. Tillsammans
            med Tillväxtanalys tidigare arbete, som det står om i betänkandet,
            om dessa företags olika behov behöver alltså ytterligare åtgärder
            vidtas. Det tror jag att vi alla skulle kunna enas om.
          </note>
          <note>
            Herr talman! Jag ska raskt kasta mig över till ett annat ämne
            i vårt betänkande, nämligen besöksnäringen. Kristdemokraterna
            har nyligen, som enda parti i riksdagen, skrivit om de två vitala
            delarna i besöksnäringen, nämligen turismen och mötesindustrin,
            i inlägget Besök och möten.
          </note>
          <note>
            Inom mötesindustrin, och inte minst inom branschorganisationerna,
            diskuteras varför en konferensmiddag inte har samma momssats,
            12 procent, som all annan mat och fika. Är inte det konstigt?
            Varför ska den momsen räknas upp med det dubbla och alltså vara
            25 procent?
          </note>
          <note>
            När möten planeras och priser beräknas är det ju totalsumman
            man ser på som kund. Att få ned slutsumman för en heldagskonferens
            skulle naturligtvis gynna hela mötesindustrin och skapa fler arbetstillfällen,
            precis som övrig sänkning av restaurangmomsen har gjort.
          </note>
          <note>
            Det vore också ett viktigt steg att ta för att främja att utländska
            kongress- och konferensplanerare förlägger sina evenemang i Sverige
            eftersom momsen ska redovisas och bokföras på rätt sätt, och då
            behöver det bli enklare, inte minst med tanke på alla andra olika
            momssatser som vi har här i Sverige när det gäller entréavgifter,
            transporter och så vidare.
          </note>
          <note>
            En mötesbesökare genererar ju som de flesta vet mer pengar än
            en vanlig turist eftersom möten oftast hålls på arbetstid. Man
            har i alla fall en planerad vistelse med program som kräver transporter,
            mötesrum, mat och fika, föredragshållare med mera. Beräkningar
            visar ett värde för en mötesbesökare på mellan 3 300 kronor och
            7 500 kronor per dag, medan den vanliga turisten ligger på ungefär
            300700 kronor per dag.
          </note>
          <note>
            Därmed inte sagt att den vanliga turismen ska glömmas bort tvärtom.
            Turismen utgör stommen genom sina fyra grundpelare äta, bo, göra
            och resa. En god infrastruktur där det går att transportera sig
            samt surfa på sitt mobila bredband är viktig tillsammans med ett
            gott bemötande ute i landet.
          </note>
          <note>
            Regeringen har lagt fram en strategi för besöksnäringen fram
            till 2020. Målet att fördubbla turismen är något högt satt men
            inte omöjligt att nå. Det beror dock på utvecklingen av konjunkturläget,
            och då behöver verkligen hela Sverige leva. Det har vi diskuterat
            tidigare både i dag och andra gånger här i kammaren.
          </note>
          <note>
            En besökare som kommer till en ort där skyltfönstren gapar tomma,
            turistbyrån knappt är öppen och den offentliga servicen lyser
            med sin totala frånvaro har naturligtvis inget intresse av att
            komma dit igen. Men de som bor på orten kan kanske inte alltid
            se de möjligheter som ändå finns. Det behövs ibland extern kompetens
            som kan hjälpa till att jobba strategiskt med frågorna kring turismen
            och inte minst lägga in dem i de kommunala tillväxt- och näringslivsstrategierna
            så att resultaten också går att mäta. Flytta alltså turismen från
            kultur- och fritidsnämnden, säger jag.
          </note>
          <note>
            Herr talman! Som sista ämne här har jag också tänkt ta upp frågan
            om det idéburna företagandet. Det handlar alltså företag som har
            en värdegrund, en idé, som till exempel stiftelser, trossamfund,
            ideella och ekonomiska föreningar och kooperativ. Det förekommer
            ju många begrepp i den här debatten, till exempel non-profit som
            vi har hört bland annat Carina Adolfsson Elgestam prata om, där
            non-profit på svenska faktiskt betyder ideell verksamhet och inte
            affärsdriven.
          </note>
          <note>
            Den svenska definitionen av idéburet företagande lyder så här:
            Organisationerna kan vara vinstdrivande och har generellt någon
            form av mer allmänmänskliga uppdrag, utan att vara statliga eller
            kommunala. De är självstyrande och har ofta inslag av idealitet
            samt bedrivs ofta med en ideologisk medvetenhet.
          </note>
          <note>
            Den verksamhet som bedrivs av och inom dessa organisationer kan
            beskrivas som idéburen verksamhet.
          </note>
          <note>
            Där har jag efterlyst en näringspolitisk strategi liksom möjligheten
            att få göra avdrag för investeringar även för den här typen av
            företagande. Då blir det nämligen, tror jag, mer legalt att tycka
            att de här verksamheterna är någonting att ha. I Sverige blir
            vi ju så otroligt emotionella när vi diskuterar vård, omsorg och
            skola i andra former än offentliga. Vi har liksom fått slut på
            de rationella argumenten: att människor är olika och faktiskt
            kan behöva olika former av både vård, omsorg och utbildning.
          </note>
          <note>
            Vi får konstatera att i många andra länder, inte minst i Tyskland,
            ligger man rejält före när det gäller att främja och uppmuntra
            idéburna verksamheter för att få just en reell valfrihet för människor
            inom de här verksamheterna.
          </note>
          <note>
            Jag tror att det behövs ett nytänk i politiken där man ser att
            det offentliga är ett komplement till människors initiativ och
            egna förmåga att starta och driva verksamheter, där man jobbar
            sida vid sida på lika villkor. Det behövs alltså en strategi för
            att se att valfriheten är vinsten för medborgaren, inte nödvändigtvis
            den ekonomiska vinsten för företagen.
          </note>
          <note>
            Med detta yrkar jag bifall till utskottets förslag i betänkandet.
          </note>
          <note type="speaker">
            Anf. 116 CARINA ADOLFSSON ELGESTAM (S) replik:
          </note>
          <note>
            Herr talman! Penilla Gunther talar sig varm för såväl socialt
            företagande som non-profit-företag. Jag tror att vi i grund och
            botten är oerhört överens kring de här frågorna, för de är oerhört
            viktiga och vi vet att de betyder oerhört mycket för väldigt många
            människor runt om i vårt samhälle.
          </note>
          <note>
            Mot bakgrund av det har jag bara en enda fråga till Penilla Gunther.
            Vi vill ju ha en nationell strategi på det här området. Är Kristdemokraterna
            beredda att ställa sig bakom detta?
          </note>
          <note type="speaker">
            Anf. 117 PENILLA GUNTHER (KD) replik:
          </note>
          <note>
            Herr talman! Det har Kristdemokraterna redan gjort genom den
            handlingsplan som är beslutad av regeringen 2010, så det kan jag
            direkt svara ja på. Det var precis det jag efterlyste i mitt anförande:
            Vi vill alltså ha en fortsättning på den här handlingsplanen.
            Den ska inte ligga och samla damm, utan den ska utvecklas eftersom
            vi fortfarande ser behov av att få fler att förstå och få en större
            kunskap om vad arbetsintegrerande sociala företag är.
          </note>
          <note>
            I arbetsgruppen som har kommit överens om handlingsplanen ingick,
            förutom regeringen, Tillväxtverket, Arbetsförmedlingen, Försäkringskassan,
            SKL och kanske ytterligare någon myndighet som jag har glömt.
            Precis som det står i betänkandet fick sedan även Tillväxtanalys
            i uppdrag att se över behoven för den här typen av företagande.
            Men det är tre år sedan, så i den meningen kan jag verkligen tycka
            att vi ska ta nya tag i det här. Vi vet till exempel att lönebidraget
            behöver höjas. Vi behöver se över just stödstrukturen.
          </note>
          <note>
            Handlingsplanen är alltså bra i sig, men den måste utvecklas.
            Där hoppas jag verkligen att man från Tillväxtverkets sida ska
            kunna driva på det här arbetet. De har nämligen gjort en kartläggning
            av alla de över 300 företagen som finns inom den här sektorn.
            Antalet växer, men det skulle kunna gå att växa ytterligare om
            även kommunerna förstod sitt ansvar i detta.
          </note>
          <note type="speaker">
            Anf. 118 CARINA ADOLFSSON ELGESTAM (S) replik:
          </note>
          <note>
            Herr talman! Det är inte utan att man kan bli lite besviken på
            svaret jag nu fick av Penilla Gunther. På tal om att samla damm
            har det ju gått några år sedan 2010, och det är faktiskt så, herr
            talman, att i betänkandet som vi behandlar nu finns en motion
            från Kristdemokraterna, N221, med just precis exakt det här yrkandet,
            precis det som vi efterfrågar. Men det yrkar majoriteten avslag
            på i sin majoritetstext.
          </note>
          <note>
            Det är alltså inte utan att man kan känna en viss besvikelse,
            och det måste ändå vara så att alliansregeringen inte står bakom
            just det som Penilla Gunther säger här i kammaren just nu.
          </note>
          <note>
            Sedan är det en sak som oroar mig som politiker. Jag hoppas verkligen
            att det är vi politiker som tillsammans med samhället driver på
            utvecklingen i de politiska frågorna och inte våra myndigheter.
            Det är väl ändå så att vi ger dem i uppdrag att arbeta utifrån
            de förslag som vi lägger fram och beslutar om här i kammaren.
            Det känns lite oroväckande att det ska vara Tillväxtverket som
            driver på.
          </note>
          <note>
            Jag tycker att det är ännu bättre om vi kan fatta beslut och
            komma överens om att vi ska ha en nationell strategi för non-profit-företag
            här i riksdagen, och så ser vi till att Tillväxtverket genomför
            det. I vårt framtidskontrakt som vi beslutade om på vår kongress
            har vi just uttalat det: Alla människor behövs och ska ges möjlighet
            att försörja sig själva. Det krävs en ny politik för att skapa
            jobb eller utbildning också för personer med svag ställning på
            arbetsmarknaden. För att uppnå jämlikhet behöver alla inkluderas.
            För att möjliggöra detta krävs mycket mer av individuellt utformade
            insatser.
          </note>
          <note type="speaker">
            Anf. 119 PENILLA GUNTHER (KD) replik:
          </note>
          <note>
            Herr talman! Det verkar som om Carina Adolfsson Elgestam över
            huvud taget inte hörde vad jag sade i mitt anförande. Det är ju
            väldigt tragiskt att jag uppenbarligen inte har nått fram, eftersom
            vi står så nära varandra här.
          </note>
          <note>
            Det här handlar helt enkelt om att vi har en handlingsplan, men
            jag säger att handlingsplanen måste utvecklas. Vi vet allihop
            i den här kammaren att det inte alltid är motionerna i sig som
            går igenom, men förslagen kanske kommer fram dit de ska i alla
            fall.
          </note>
          <note>
            Att jag menar att Tillväxtverket ska vara drivande vad gäller
            sociala företag är helt enkelt därför att de har fått i uppdrag
            av regeringen att göra så. De har gjort en kartläggning. De vet
            vad företagen behöver. De är väl insatta i det här. Det drivs
            en hemsida, www.sofisam.se, tillsammans med andra aktörer. Det
            finns en temagrupp som jobbar med frågorna och så vidare som hamnar
            just under Tillväxtverkets vingar.
          </note>
          <note>
            Varför skulle vi vara emot det? Det kan inte Carina Adolfsson
            Elgestam vara heller. Det är naturligtvis någonting som vi ska
            jobba med gemensamt att politiskt driva på att det här goda arbetet
            faktiskt fortsätter. Vi ser också behovet av att kommunerna tar
            ett ökat ansvar, att man förstår vad det här gäller.
          </note>
          <note>
            Vi har inte råd att låta människor gå arbetslösa på grund av
            arbetshinder när de faktiskt kan komma ut i den gemenskap som
            ett arbete innebär. Varför skulle vi inte jobba vidare med det
            på en redan inslagen väg i stället för att gå några sidospår och
            tro att vi hittar rätt igen?
          </note>
          <note>
            Det tror inte jag på, men jag tror på att utveckla den handlingsplan
            vi har och att vi faktiskt ska kunna påverka också myndigheterna
            i rätt riktning. Det är naturligtvis ett politiskt ansvar, och
            det är jag villig att ta.
          </note>
          <note type="speaker">
            Anf. 120 BORIANA ÅBERG (M):
          </note>
          <note>
            Herr talman! Den snart fem timmar långa debatten visar att det
            råder en viss samstämmighet över blockgränserna om hur viktigt
            det är att från ett jämställdhetsperspektiv få fler kvinnor att
            starta företag.
          </note>
          <note>
            I praktiken finns det dock betydande ideologiska hinder hos Socialdemokraterna
            som gör att deras intentioner förblir just bara intentioner. Det
            går inte att tala sig varm för vikten av kvinnors företagande
            och samtidigt kräva regler som slår undan benen på det privata
            initiativet, regler som handlar om allt från minskade eller avskaffade
            möjligheter för privata företag att tillhandahålla offentligt
            finansierade välfärdstjänster, alternativt förbjuda vinst i desamma,
            till minskade eller avskaffade möjligheter till skattelättnader
            för dem som köper hushållsnära tjänster.
          </note>
          <note>
            Vi i Sverige har länge varit världsledande när det gäller jämställdhet.
            Vi har högst andel yrkesverksamma kvinnor, och våra attityder
            när det gäller fördelningen av ansvaret för hem och barn är ganska
            jämställda, vilket borde vara en förutsättning för en hög andel
            kvinnliga företagare. Men så är det inte riktigt. Fortfarande
            finns mycket övrigt att önska. Andelen företag som drivs av kvinnor
            är strax under 30 procent. I Tillväxtverkets undersökning om attityder
            till företagande, Entreprenörskapsbarometern, framkommer att 42
            procent av de tillfrågade kvinnorna kan tänka sig att starta företag.
          </note>
          <note>
            Den politik som alliansregeringen har fört sedan 2006 har främjat
            företagandet i allmänhet och kvinnors företagande i synnerhet.
            Bland annat har områden som tidigare har varit under det offentligas
            monopol öppnats för företagande. Många kvinnor har tagit steget
            från att vara anställda inom vård, skola och omsorg till att själva
            bedriva verksamhet. Lagen om valfrihetssystem har blivit en katalysator
            för kvinnors företagande i de kommuner som valt att införa den.
          </note>
          <note>
            Det går inte att nog understryka hur viktiga villkoren för företagande
            i den offentliga sektorn är för att uppmuntra kvinnor att starta
            företag. Av 1,9 miljoner anställda kvinnor arbetar hälften inom
            den offentliga sektorn, att jämföra med bara 300 000 offentligt
            anställda av totalt 2 miljoner anställda män. Tillväxtverket visar
            i en analys att i de branscher där många kvinnor arbetar är det
            också många kvinnor som driver företag.
          </note>
          <note>
            Herr talman! De nya företagen som skapades inom vård- och omsorgssektorn
            under 2009 och 2010 stod för 15 procent av den ökade sysselsättningen
            bland kvinnor. Företagande inom vård, skola och omsorg bidrar
            till innovationer samt ökad valfrihet för medborgarna. Dessutom
            skapas nya karriärmöjligheter för arbetstagarna inom dessa branscher.
            Det finns en stor potential för fler och växande företag inom
            den offentliga sektorn. Med ökat välstånd ställer brukarna, vårdtagarna,
            kunderna högre krav på välfärdstjänsterna både när det gäller
            kvalitet och individuell utformning.
          </note>
          <note>
            Herr talman! Reformerna som Alliansen sjösatt sedan 2006 har
            inneburit en tydlig förbättring vad gäller förutsättningarna för
            kvinnors företagande både i den offentliga och i den privata tjänstesektorn.
            Införandet av RUT-avdraget har lett till en stor ökning av antalet
            företag som arbetar med hushållsnära tjänster. En studie, publicerad
            av Skatteverket 2010, visar att 56 procent av alla företag som
            erbjöd hushållsnära tjänster drevs av kvinnor. Hälften av dessa
            företag hade dessutom grundats efter 2007 som ett direkt resultat
            av RUT-reformen. En begränsning av möjligheterna att använda RUT-avdraget
            kommer att slå hårt mot många kvinnor, både mot dem som leder
            företag och mot dem som har en anställning i ett av dessa företag.
          </note>
          <note>
            Det är sorgligt att debatten om välfärdsföretagen har stannat
            vid ett ställningskrig om huruvida vinst i välfärden är bra eller
            dåligt. I stället borde diskussionen handla om ökad valfrihet
            och konsumentmakt i välfärden och om kvinnors möjlighet att använda
            sin kompetens, kapacitet och kreativitet i nya företag som drivs
            av kvinnor. Vad Sverige behöver för att öka kvinnors företagande
            och ge kvinnor bättre möjligheter att använda sin kompetens och
            kreativitet är mer, inte mindre, av den typ av reformer som alliansregeringen
            genomfört, såsom lagen om valfrihet och RUT-avdrag.
          </note>
          <note>
            I detta anförande instämde Johan Johansson, Olof Lavesson, Jessica
            Polfjärd, Hans Rothenberg och Cecilie Tenfjord-Toftby (alla M)
            samt Anders Ahlgren och Helena Lindahl (båda C).
          </note>
          <note type="speaker">
            Anf. 121 KENT PERSSON (V) replik:
          </note>
          <note>
            Herr talman! Tack, Boriana Åberg! Ja, Vänsterpartiets politik
            är ett hot mot riskkapitalbolagen inom välfärdssektorn. Vi kommer
            att vara en blåslampa i häcken på dem ända tills vi får ordning
            på detta.
          </note>
          <note>
            Hur ser det ut? Ni, Boriana Åberg, säger att ni öppnar upp för
            det för att kvinnor ska kunna starta företag inom dessa sektorer.
            Men hur ser verkligheten ut? Två riskkapitalbolag behärskar 50
            procent av marknaden inom äldreomsorgen. I ledningen för dessa
            sitter bara män, och i värsta fall för de ut vinsterna från Sverige
            till något skatteparadis för att slippa betala skatt.
          </note>
          <note>
            100 procent av företagen som är verksamma inom handikapp är riskkapitalbolag.
            Det är inte fråga om några kvinnor.
          </note>
          <note>
            Om vi tittar på skolan och de som köpts upp och drivs i privat
            regi med skattemedel ser vi att vinsterna, eller överskottet,
            uppstår på grund av att de har sämre bemanning och sämre utbildad
            personal och för att de inte har samma förutsättningar som den
            kommunala verksamheten vad gäller lokaler, bibliotek, skolsköterska.
          </note>
          <note>
            Det är så det ser ut. Vi i Sverige är extrema. Det finns inte
            ett enda land i världen som kan jämföras med Sverige när det gäller
            privatiseringsivern. Nu kommer dessutom forskningsrapporter som
            verkligen ifrågasätter det vi håller på med, privatiseringen av
            välfärdstjänsterna.
          </note>
          <note type="speaker">
            Anf. 122 BORIANA ÅBERG (M) replik:
          </note>
          <note>
            Herr talman! Av den repliken kan man utläsa att det inte bara
            finns en tydlig ideologisk skillnad mellan mig och Kent Persson,
            utan det är även skillnad på rapporterna som vi läser. De rapporter
            jag har läst, som handlar om öppnandet av den offentliga sektorn
            för privata aktörer, säger att människor är betydligt nöjdare
            med den service de får.
          </note>
          <note>
            För mig som moderat är frihetsaspekten mycket viktig. Individens
            frihet att välja vårdcentral, skola och äldreomsorg är grundläggande
            liksom möjligheten att kunna välja bort de verksamheter man inte
            är nöjd med och söka sig någon annanstans där kvaliteten är bättre.
            Det handlar om att själv bestämma över sitt liv och sina angelägenheter
            och inte överföra makten till politikerna.
          </note>
          <note>
            Där ni i Vänsterpartiet ser rovgiriga kapitalister ser jag vanliga
            arbetstagare som vågat lämna en trygg anställning för att i stället
            satsa på företagande inom ett område som de känner väl. Jag ser
            barnmorskan Tina i Trelleborg, som belånade sitt hem för att starta
            egen barnmorskemottagning. Jag ser sjuksköterskan Anna i Stockholm,
            som jobbade på sjukhuset på natten och på dagen renoverade sin
            blivande mottagning.
          </note>
          <note>
            Jag har träffat dem, och jag vet att ingen av dem drömmer om
            enorma summor i skatteparadis. Däremot drömmer de om att ha pengar
            nog att betala sina anställda, att ha pengar till fortbildning
            av anställda och att kunna betala reparatören som fixar röntgenskannern
            när den går sönder.
          </note>
          <note type="speaker">
            Anf. 123 KENT PERSSON (V) replik:
          </note>
          <note>
            Herr talman! Vi har ingenting emot valfrihet. Det vi från Vänsterpartiet
            lyfter fram är vinstfrågan, riskkapitalbolagens plundring och
            flykten av pengar till skatteparadis. Tack vare att vi presenterar
            vår rapport om hur man ska åtgärda detta har vi fått till stånd
            en debatt här i Sverige om rimligheten i den företagsverksamhet
            som bedrivs. Det har till och med gått så långt att företagen
            inom den här sektorn har satt sig ned tillsammans med Svenskt
            Näringsliv för att utreda detta: Ajajaj, det här är inte så bra
            vi måste hitta någon lösning på kvalitetsfrågorna!
          </note>
          <note>
            Givetvis är det politiken som har det yttersta ansvaret, Boriana.
            Det är vi som gör upphandlingarna och så vidare. Det är politiska
            beslut, inget annat. Vad det handlar om är rimligheten i de vinster
            som tas ut. När det har lagts skattekronor på skola, vård och
            omsorg och det uppstår överskott ska det återinvesteras där, inte
            föras ut som privata vinster, menar vi. Den frågan är helt avgörande
            för oss, och den kommer vi att fortsätta att driva.
          </note>
          <note>
            Boriana! Det kan väl ändå inte vara så att svaret när det gäller
            kvinnors möjligheter att starta företag är att vi öppnar den offentliga
            sektorn, där de har jobbat tidigare, frivilligt eller med lönearbete,
            och att det är där de ska starta företag? Det kan väl inte vara
            så att det är er enda politik? I så fall är det väldigt fattigt.
          </note>
          <note type="speaker">
            Anf. 124 BORIANA ÅBERG (M) replik:
          </note>
          <note>
            Herr talman! Vi ska dra oss för att dra alla företag över en
            kam. Självklart finns det sådana som har missbrukat förtroendet,
            och de ska inte tillåtas bedriva sina verksamheter. Men det handlar
            också om kontroll och bra upphandlingar, som vissa politiker är
            ansvariga för. Det är där vi ska söka ansvaret i stället för att
            skuldbelägga de kvinnor som har vågat starta företag.
          </note>
          <note>
            På tal om att det är just kvinnor som startar företag inom vård,
            omsorg och skola kan jag säga att man vanligtvis brukar gräva
            där man står. Det är inget konstigt med att man satsar på ett
            område som man känner väl och där man har idéer om hur det kan
            bli bättre och hur man kan använda innovationer för att organisera
            verksamheten på ett bättre sätt.
          </note>
          <note>
            Till skillnad från Kent Persson har jag levt i ett samhälle där
            allt styrdes av politiker, nämligen det socialistiska drömsamhället
            i Bulgarien, mitt forna hemland. Politikerna bestämde inte bara
            vilken skola man skulle gå i, utan även vilka kläder man skulle
            ha, vilken mat man skulle äta och vilket parti man skulle rösta
            på. Det fanns nämligen bara ett parti, och dessutom var man tvungen
            att gå och rösta. Jag vill inte tillbaka till det samhället. Tro
            mig det är inget samhälle som vi strävar efter. Vi är för ett
            samhälle där individen får frihet att bestämma framför kommunpolitiker,
            regionpolitiker och riksdagspolitiker.
          </note>
          <note type="speaker">
            Anf. 125 OLOF LAVESSON (M):
          </note>
          <note>
            Herr talman! Jag hade från början inte satt upp mig på talarlistan,
            men när de kreativa näringarna kom upp i debatten kunde jag inte
            låta bli. De kreativa näringarna blir allt viktigare för Sverige.
            I en annars ganska mörk tid är det här som Sverige växer. Det
            är 146 000 anställda i 117 000 företag. Tillväxten inom denna
            sektor låg 2010 på 5,5 procent. Man omsätter ca 285 miljarder,
            vilket bidrar med 3,3 procent till Sveriges bnp.
          </note>
          <note>
            Sverige betraktas som ett av världens mest kreativa länder, enligt
            vissa undersökningar det allra mest kreativa. Vi ligger i framkanten
            och är trendkänsliga. Sverige är inte en helt ovanlig testmarknad
            för nya produkter och tjänster.
          </note>
          <note>
            Vi ligger också i framkant teknologiskt. Ny teknik och nya kommunikationsformer
            förändrar vårt samhälle i grunden. Vår syn på konsumtion förändras.
            Det som förr hette ägande heter nu tillgänglighet. Det ska vara
            här och nu till ett rimligt pris. Frågan är huruvida vi och våra
            system är redo att möta en ny tids krav.
          </note>
          <note>
            Det första jag vill ta upp är att exempelvis patent betraktas
            som ett affärsverktyg i de traditionella näringarna utan patent,
            ingen investering. Detta gäller även upphovsrätten utan en modern
            och fungerande upphovsrätt, inga framgångar. Det går därför inte
            att glädjas åt de kreativa näringarnas framväxt utan att samtidigt
            sätta ned en väldigt tydlig fot för upphovsrätten.
          </note>
          <note>
            Det andra jag vill lyfta fram är vad de här siffrorna betyder
            för Sverige i världen. Bara musikexporten ligger på drygt 1 miljard
            svenska kronor. Dataspelsexporten är med sina 2 miljarder dubbelt
            så stor och är i dag en av våra snabbast växande exportgrenar.
            År 2011 växte dataspelsexporten med över 50 procent.
          </note>
          <note>
            Detta avspeglas i regeringens exportpolitik, där de kreativa
            näringarna i dag är ett av de mest prioriterade områdena. Flera
            initiativ har tagits, som den främjarkalender som vi arbetar efter
            vid våra ambassader och kommunikationsplattformen Symbio Create,
            som är framtagen för de kreativa näringarna.
          </note>
          <note>
            Det tredje perspektivet handlar om vad vi kan göra inom landets
            gränser. Är vi beredda att ge de kreativa näringarna utrymme att
            växa och utvecklas? Är våra system redo? Klarar våra myndigheter
            av att möta branschernas behov? Många aktörer klagar i dag på
            att de möter oförståelse för sina villkor från myndigheter och
            från bank- och finansvärld. Och är vi beredda att se de kreativa
            näringarna som en ekonomisk tillväxtsektor och inte bara som en
            kultursektor?
          </note>
          <note>
            Vi behöver se över hur vi kan underlätta för nya affärsmodeller
            att växa fram, vilka hinder som finns och vilka regleringar som
            kan behöva ändras. Inte minst är det en viktig fråga hur vi löser
            rättighetsfrågor i ett internationellt perspektiv. Detta är något
            vi vill utveckla tillsammans med näringarna.
          </note>
          <note>
            Om allt detta säger Socialdemokraterna och Carina Adolfsson Elgestam
            ingenting. De säger ingenting om vilka förändringar de vill se,
            ingenting om vad de vill göra. Under Adolfsson Elgestams anförande
            hördes att mer pengar eventuellt skulle kunna vara en bra idé.
            Men några resurser finns inte avsatta. Det är tomt och tyst. Det
            enda man kunnat presentera här i dag är ett förslag om att riksdagen
            ska uppmana regeringen att främja kreativa näringar och att 2014
            vore ett bra år för det.
          </note>
          <note>
            Jag vet inte om det står klart för Carina Adolfsson Elgestam,
            men det hon föreslår gör vi varje dag. Vi gör inte bara uttalanden
            vi främjar de kreativa näringarna, inom och utom landets gränser.
          </note>
          <note>
            Går Carina Adolfsson Elgestam in på handelsministerns hemsida
            kan hon konstatera att kreativa näringar är en av huvudrubrikerna.
            Regeringens råd för kulturella och kreativa näringar har precis
            lämnat sina synpunkter, som nu bereds inom Regeringskansliet.
            Tillväxtverket har fått kreativa näringar infört som ett av sina
            grunduppdrag. Kreativa näringar är en viktig del av förenklingsarbetet,
            och vid landets inkubatorer växer nya företag fram varje dag.
            När det gäller kulturhuvudstadsåret har mångmiljonbelopp avsatts
            i budgeten.
          </note>
          <note>
            Vi inte bara säger vi gör! Vi ser det nya Sverige som växer fram.
            Carina Adolfsson Elgestam, vad gör ni?
          </note>
          <note>
            I detta anförande instämde Johan Johansson, Jessica Polfjärd,
            Hans Rothenberg, Cecilie Tenfjord-Toftby och Boriana Åberg (alla
            M) samt Anders Ahlgren och Helena Lindahl (båda C).
          </note>
          <note type="speaker">
            Anf. 126 KRISTER ÖRNFJÄDER (S):
          </note>
          <note>
            Herr talman! Det är alltid intressant att sitta och lyssna utan
            att vara anmäld. Då kan man lyssna in de olika förslag och idéer
            som ledamöterna delar med sig av.
          </note>
          <note>
            Eva Flyborg började med att säga att man har betraktat företagen
            som mjölkkor. Hon hänvisar till arbetsgivaravgifterna. Jag vill
            påminna om att arbetsgivarorganisationerna alltid tagit bort den
            kostnaden vid förhandlingar. Det innebär alltså att man har minskat
            de uteblivna lönehöjningarna.
          </note>
          <note>
            Anders Ahlgren vill att det ska bli billigare att anställa. Då
            förutsätter jag att svaret är sänkta löner. Han tycker också att
            det är besvärligt när vi socialdemokrater har synpunkter på jordbruksstödet
            i EU. Men det är precis detta som regeringen har framhållit i
            budgetförhandlingarna.
          </note>
          <note>
            Mats Odell tar upp frågan om att månadsredovisning inte ska genomföras.
            Kan man inte åtminstone låta exempelvis taxibranschen och byggindustrin
            få göra det när de själva vill det?
          </note>
          <note>
            Alla fyra partierna har uttalat sig så väldigt väl om halvering
            av restaurangmomsen och det goda resultatet av det. Jag står här
            nu och lovar er att om ni ger mig 5 miljarder kronor ska jag åstadkomma
            mer än 5 000 jobb.
          </note>
          <note>
            Mats Odell gjorde ytterligare en jämförelse. Ica Maxi anställer
            2530 ungdomar för att man sänker arbetsgivaravgiften från i runda
            tal 30 till 15 procent. Tror han verkligen på det själv?
          </note>
          <note>
            Jag tar ett löneexempel. Jag har 30 ungdomar, och de har 200
            000 kr i lön. Om det ska betalas in en arbetsgivaravgift för dem
            på den summan blir det 1,8 miljoner. Den summan halverar man till
            900 000 kronor.
          </note>
          <note>
            Är det någon i den här lokalen som tror att arbetsgivaren är
            beredd att betala 5,1 miljoner i lön för att få en besparing på
            900 000 kronor? Kan det vara det som driver Maxiägaren, eller
            vad det nu kallas för? Jag tror inte det.
          </note>
          <note>
            Det är därför som vi har sagt att man ska använda utrymmet till
            de arbetsgivare som är beredda att ta en person som är helt arbetslös
            i stället för att sprida ut det på hela branscher och hela arbetsmarknaden.
          </note>
          <note>
            Det är inte så som ni vill få det att framstå att vi ska göra
            skattepålagor på ca 30 miljarder. Det måste vara fel på de personer
            som jobbar borta på Finansdepartementet om de kan få fram de siffrorna.
          </note>
          <note>
            Vad vi säger är att det utrymme som ni i dag använder för att
            ha generella sänkningar på ca 15 miljarder för ungdomar som är
            upp till 25 år ska vi i stället använda till de ungdomar som är
            arbetslösa. De 15 miljarderna kvittar vi mot era 15 miljarder.
          </note>
          <note type="speaker">
            Anf. 127 MATS ODELL (KD) replik:
          </note>
          <note>
            Herr talman! Jag lyssnade med stigande förvåning på Krister Örnfjäders
            anförande. Om han tror att en skattehöjning på 14,2 miljarder
            som riktas enbart mot arbetsplatser för ungdomar under 26 år går
            spårlöst förbi frågar man sig: Varför höjer ni inte arbetsgivaravgifterna
            generellt om det inte är något problem? Här har ni världens inkomstkälla.
          </note>
          <note>
            Varför bara ta ungdomarna? Det är väl bättre att ta sådana som
            har fått en fastare plats och är mer oumbärliga för arbetsgivarna
            i så fall. Höj någon procent, och så kan ni finansiera ännu mer
            bidragshöjningar. Detta håller inte.
          </note>
          <note>
            Vi kan ta de stora företagen som anställer många ungdomar, Ica
            och snabbmatsföretagen. Dem kan man tycka vad man vill om, men
            de är en instegsplats för ungdomar på arbetsmarknaden. Det skulle
            bara passera som business as usual. Det är att beskatta ungdomars
            arbete mer som är er utan jämförelse största inkomstkälla till
            alla era satsningar som ni gör.
          </note>
          <note>
            Krister Örnfjäder räknade på en kalkyl för en Icaföretagare.
            Det är en kostnadshöjning. Det är inte så att dessa platser plötsligt
            blir lediga för att de människorna avskedas direkt. Det tror inte
            jag. Men inte blir det nya platser lediga för människor som kan
            komma in och få Socialdemokraternas nolltaxa vad gäller arbetsgivaravgifter.
          </note>
          <note>
            Den politiken håller inte. Det är bara ena sidan av myntet. Den
            andra sidan av myntet är att ni använder pengarna för att förstärka
            bidragssystemen i stället för att förstärka konkurrenskraften
            som leder till långsiktiga jobb.
          </note>
          <note type="speaker">
            Anf. 128 KRISTER ÖRNFJÄDER (S) replik:
          </note>
          <note>
            Herr talman! Man blir lite betänksam när man hör Mats Odell uttrycka
            sig på det här sättet. Det hänger inte ihop för fem öre.
          </note>
          <note>
            Hur kan det vara så att när ni sänker för alla är det en bra
            insats, men när vi sänker för dem som är arbetslösa är det en
            dålig insats?
          </note>
          <note>
            Du säger: Varför höjer ni inte arbetsgivaravgifterna över huvud
            taget, eftersom det är vår lösning, som du uttrycker det? Motfrågan
            är: Varför sänker inte ni för alla kategorier av människor, eftersom
            det är lösningen på ert problem?
          </note>
          <note>
            Nu har ni visserligen sagt att ni även ska sänka för dem som
            är äldre, och ni har också påbörjat det. Snart är det bara de
            som är i mitten kvar. Om det vore på det sättet som du nu beskriver
            det att ni lyckas med den yngre kategorin och den äldre kategorin
            borde det bli så att de i mitten utsätts för en press när det
            gäller satsningarna, och då ska det sänkas där också.
          </note>
          <note>
            Jag har ingenting emot att man sänker arbetsgivaravgifter om
            det finns ett utrymme för det, inte alls. Men man ska vara medveten
            om att de pengarna går till någonting. Är det inte så att vi betalar
            det som pengarna går till gemensamt får varje individ stå för
            de kostnaderna själv. Det finns länder med sådana system, och
            de förskräcker.
          </note>
          <note>
            Jag tycker att vi ska behålla ett sådant system som vi har i
            dag. Men vi ska rikta våra insatser mot de grupper som har det
            största behovet. Det är de som är utan arbete.
          </note>
          <note type="speaker">
            Anf. 129 MATS ODELL (KD) replik:
          </note>
          <note>
            Herr talman! Problemet med Socialdemokraternas och Krister Örnfjäders
            förslag är att det är ännu fler som kommer att bli utan arbete
            med den politiken.
          </note>
          <note>
            Det märkliga är att Krister Örnfjäder plötsligt är inne på att
            tala om varför jag är emot att ni vill sänka. Ni vill ju höja
            och fördubbla arbetsgivaravgiften. Det är problemet.
          </note>
          <note>
            Det är inget problem med att man tar bort arbetsgivaravgiften
            helt enbart för dem som är arbetslösa. Men det jag vänder mig
            emot är att ni låtsas som att det inte får någon som helst effekt
            om man fördubblar arbetslösheten. Det är en mycket stor grupp
            med tanke på att det är sammanlagt 14,2 miljarder kronor.
          </note>
          <note>
            Ni måste ändå tänka igenom detta. Det handlar om så kraftfulla
            skattehöjningar på produktiva faktorer som arbete, kapital och
            företagande som i så liten utsträckning satsas för att öka produktiviteten
            utan snarare används för att förbättra ersättningarna i olika
            typer av socialförsäkringssystem.
          </note>
          <note>
            Det är en politik som inte hänger ihop. Den kommer inte att leda
            till att stärka Sveriges konkurrenskraft och se till att människor
            får arbeten som är långsiktigt hållbara.
          </note>
          <note type="speaker">
            Anf. 130 KRISTER ÖRNFJÄDER (S) replik:
          </note>
          <note>
            Herr talman! Mats Odell tror att vår politik kommer att få en
            viss effekt. Vi vet att er politik har en effekt. Ni har inte
            lyckats.
          </note>
          <note>
            Ni har gjort satsningarna, som ni kallar det för. Det har inte
            fått det resultat som jag hoppas att ni åtminstone trodde på.
            Eftersom ungdomsarbetslösheten ökar och arbetslösheten i sin helhet
            ökar lyckades det inte.
          </note>
          <note>
            Jag tycker för min del att man kan räkna på det sätt som jag
            här har beskrivit. Vad vi gör är att ta ett utrymme som ni redan
            använder för hela arbetsmarknaden och använda det utrymmet till
            att sätta in för speciella grupper på arbetsmarknaden.
          </note>
          <note>
            Budgetmässigt ser jag inte någon skillnad. Sedan kan Mats Odell
            räkna hur han vill. Men i vår satsning ska vi använda oss av de
            pengar som ni redan har använt och använder.
          </note>
          <note type="speaker">
            Anf. 131 HANS ROTHENBERG (M) replik:
          </note>
          <note>
            Herr talman! Jag blir nog tvungen att ta en replik när Krister
            Örnfjäder går i gång och börjar tala om restaurangmomsen. Det
            är någonstans där som debatten om näringspolitik klev av banan
            och inte längre blev en debatt om näringspolitik.
          </note>
          <note>
            Krister Örnfjäder har en benägenhet att alltid vilja skjuta på
            restaurangmomsen, att alltid vilja förminska denna näring och
            att alltid vilja förminska de människor som arbetar i denna näring.
            Han vill alltid förminska de effekter som momssänkningen har givit
            på näringen, på de företag som verkar inom restaurangnäringen
            och på de människor som har lyckats få jobb i detta sammanhang.
          </note>
          <note>
            Efter det att momsen sänktes förra året uppstod ett tydligt hack
            i kurvan för prisutvecklingen, där priserna justerades nedåt.
            Det justerades sakta under året, men när man viktar det visar
            det sig att priserna i dag ligger 3 procent lägre än vad som var
            förväntat om momsen inte hade sänkts. Det är en branschorganisation
            som har räknat fram detta. Krister Örnfjäder kan möjligen säga
            att de är jäviga. Jag skulle vilja säga att de kanske är sakkunniga
            i sammanhanget.
          </note>
          <note>
            Det har blivit en prissänkning som har varit gynnsam för konsumenterna.
            Det innebär att försäljningen har ökat, vilket har inneburit ökade
            momsintäkter för staten. Branschens omsättning har ökat med 4,4
            procent vida över vad omsättningen har gjort i Sverige i övrigt
            och i andra näringar. Detta har inneburit att företagen har fått
            mer pengar över. Högre vinster har inneburit intäkter tillbaka
            till staten. Det har blivit fler anställda.
          </note>
          <note>
            Jag skulle inte vilja ge 5 miljarder kronor till Krister Örnfjäder
            för att skapa 5 000 jobb. Jag förordar att man sänker restaurangmomsen,
            som regeringen gjorde för ett år sedan. Det gav 6 000 jobb, och
            det gav många andra dynamiska effekter såsom minskat utanförskap.
            Varför skjuter Krister Örnfjäder just på denna näring?
          </note>
          <note type="speaker">
            Anf. 132 KRISTER ÖRNFJÄDER (S) replik:
          </note>
          <note>
            Herr talman! Anledningen till att jag skjuter på denna fråga
            är helt enkelt att det är fyra partier som har gått upp och slagit
            sig för bröstet igen och sagt att det har varit en lyckosam satsning.
            Jag håller inte med om det. Jag accepterar inte att man gör en
            sådan förvrängning av verkligheten, och den försöker jag korrigera.
          </note>
          <note>
            Jag förminskar inte heller de anställda i och med detta. Jag
            räknar med att de anställda inom näringen är så bra på det de
            gör att de mycket väl kan leva med en moms som är likvärdig med
            annan moms. Så högt förtroende för dem har jag.
          </note>
          <note>
            Du hänvisar till 3 procents sänkning av priset. Det är inte speciellt
            konstigt om man sänker med 12,5 procent ska det väl inte vara
            så svårt att minska med 3 procent. 6 000 anställda, säger Hans
            Rothenberg. Den siffra som jag har hört av Visitas är upp till
            5 000 anställda i branschen, och Visitas går själva inte i god
            för om siffran beror på sänkningen av restaurangmomsen. Jag tycker
            att det talar för sig självt; detta är en dyr satsning med en
            väldigt begränsad effekt.
          </note>
          <note>
            Min fråga är: Går det inte att göra detta på något annat sätt?
            Om man vill ha billigare mat tycker jag att priset borde vara
            12 procent lägre. Om man vill ha fler anställda tycker jag att
            det borde vara betydligt fler än 5 000 personer. Jag har tittat
            på hur det ser ut inom andra branscher. Hur många anställda får
            man per miljon? Det är vad det handlar om, och det är betydligt
            fler än 5 000 stycken. Jag tycker att man borde använda pengarna
            på ett bättre sätt.
          </note>
          <note type="speaker">
            Anf. 133 HANS ROTHENBERG (M) replik:
          </note>
          <note>
            Herr talman! Krister Örnfjäder sjunger transfereringssystemens
            lov i stället för att se till att effekterna kommer näringen till
            godo. Näringen består av företag och människor som arbetar i företagen
            och av kunder som drar nytta av företagens tjänster.
          </note>
          <note>
            Krister Örnfjäder vill enligt gammal klassisk betongpolitik flytta
            över detta till transfereringarna. Dessa pengar är någonting som
            uppenbarligen är allom givet. Skattepengarna ska flyttas till
            de människor som är arbetslösa. Men först vill Krister Örnfjäder
            i praktiken göra ett antal människor arbetslösa, om restaurangmomsen
            nu ska gå tillbaka till 25 procent.
          </note>
          <note>
            Låt oss titta lite grann på siffrorna, för siffror är ändå vederhäftigt.
            Det har blivit 3 procent lägre prisnivå. Det har blivit en omsättningseffekt
            för branschen som är plus 4,4 procent. Det är en ökning med motsvarande
            6 000 helårsarbeten. Det är inte 5 000, utan 6 000 helårsarbeten.
            Då vet vi också att inom hotell- och restaurangnäringen består
            många jobb av deltid, halvtid och extraarbeten. Det är alltså
            långt fler än 6 000 människor som har fått jobb tack vare denna
            reform.
          </note>
          <note>
            Den största procentuella ökningen finns i Västmanland, Östergötland
            och Gävleborg. Detta har slagit på ställen i landet där man tackar
            och tar emot för fler arbetstillfällen. Låt oss titta på Krister
            Örnfjäders eget län Kalmar län. Där har antalet nya helårsarbeten
            de första tre kvartalen förra året varit 94 stycken. Det var en
            utveckling på 4 procent betydligt bättre än vad utvecklingen har
            varit i andra branscher. Vi kan också se en ökning av lönesumman
            på 7,1 procent.
          </note>
          <note>
            Jag citerar Karl-Petter Thorwaldsson, känd från arbetarrörelsen.
            Han skriver i Aftonbladet: Vi uppmanar regeringen att tänka om
            och utöka antalet subventionerade anställningar.
          </note>
          <note>
            Kan inte Krister Örnfjäder gå i takt med sin partikompis och
            inte bara i otakt med tiden?
          </note>
          <note type="speaker">
            Anf. 134 KRISTER ÖRNFJÄDER (S) replik:
          </note>
          <note>
            Herr talman! Jag tycker att jag går väl i takt med tiden. Jag
            har till och med en klocka som hjälper mig med det.
          </note>
          <note>
            Att upprepa argument stärker dem inte. Jag hörde det som Hans
            Rothenberg sade redan i det första inlägget. Jag svarade på det
            också. Min inställning har inte ändrats på dessa minuter.
          </note>
          <note>
            Man ska inte ge mig pengar för att jag ska ge dem till någon
            form av transfereringssystem. Men vi har stora behov i det här
            landet. Jag skulle kunna tänka mig att exempelvis använda dessa
            5 miljarder till 10 000 lärare. De ryms nämligen inom den budgeten.
            Vårt utbildningssystem har ett sådant behov i dag. Det behövs
            mer folk, och det behövs fler lärare.
          </note>
          <note>
            Jag skulle hellre vilja använda dessa 5 miljarder till detta.
            Det ligger inom ramen för ett transfereringssystem. Det innebär
            att vi använder pengarna i Sveriges riksdag. Vi fattar ett beslut,
            och vi portionerar sedan ut pengarna till kommuner och landsting
            beroende på vem som är huvudman för skolan. Det skäms inte jag
            för.
          </note>
          <note>
            Hans Rothenberg kanske trodde att jag skulle använda pengarna
            till någonting annat. Men jag har hela tiden tänkt att pengarna
            ska kunna användas för arbetstillfällen. Då får man mycket större
            effekt än vad man får i det som ni i dag har fattat beslut om.
          </note>
          <note>
            Jag är glad att restaurangnäring, hotellverksamhet och annat
            går bra. Jag tycker inte att det är speciellt konstigt eftersom
            turismen går bra i Sverige i dag, som en av era företrädare för
            Alliansen var uppe och talade om. Det brukar innebära att man
            får en högre omsättning och en större vinst. Jag tycker alltså
            inte att det är speciellt konstigt, men jag skulle inte svära
            på att det beror på någon sänkning av restaurangmomsen.
          </note>
          <note type="speaker">
            Anf. 135 PENILLA GUNTHER (KD):
          </note>
          <note>
            Herr talman! Detta är egentligen en replik på Krister Örnfjäder.
            Jag sitter här och blir upprörd över den nonchalans som han visar.
            Jag vill påstå att det är okunskap, fast det bär mig emot att
            säga det.
          </note>
          <note>
            Eftersom jag sitter i arbetsmarknadsutskottet vet jag att det
            där handlar mycket om att se på de subventionerade anställningarna.
            Det har satsats mer pengar än någonsin. Vi vet att det finns människor
            som verkligen behöver dessa stöd. Men arbetsgivarna tar inte emot
            vare sig gamla, unga eller däremellan i tillräcklig omfattning.
            Vad ska vi göra åt det?
          </note>
          <note>
            Det finns till och med 90-procentiga subventioner av anställningar,
            men de här människorna tas ändå inte emot. Vad ska vi göra åt
            det? Det har införts handledarstöd, som jag själv har varit med
            och kämpat för, för att arbetsgivare ska kunna avsätta tid och
            till och med få betalt för att ta emot personer. Det handlar inte
            minst om personer med arbetshinder, som står allra längst ifrån
            den ordinarie arbetsmarknaden. Vad ska vi göra åt det?
          </note>
          <note>
            Självfallet måste arbetsgivarna ta sitt ansvar i detta. Men vilka
            ytterligare jobb skulle det ge att höja momssatsen inom restaurangnäringen?
            Många ungdomar har sin första arbetsplats inom just restaurangnäringen.
          </note>
          <note>
            Om vi talar om besöksnäringen finns det väl ingen av oss som
            inte vill gå och fika på ett kafé eller äta på en restaurang.
            Vi själva som riksdagsledamöter blir ganska ofta bjudna på middagar,
            och vi äter lunch varje dag.
          </note>
          <note>
            Skulle vi på något sätt särskilja jobb från jobb och säga att
            de här jobben inte är lika viktiga? Om det är det som Krister
            Örnfjäder vill säga tycker jag att Socialdemokraterna har missat
            någonting väldigt väsentligt och grundläggande i näringspolitik,
            att alla jobb och företag är lika viktiga.
          </note>
          <note>
            Överläggningen var härmed avslutad.
          </note>
          <note>
            10 § Bevakning ombord på svenska fartyg
          </note>
          <note>
            Föredrogs
          </note>
          <note type="speaker">
            Anf. 136 ANNIKA LILLEMETS (MP):
          </note>
          <note>
            Herr talman! Debatten i dag handlar om säkerheten för besättningar
            på svenska handelsfartyg som färdas på rutter där de riskerar
            att angripas av pirater. Det är självklart så att vi i riksdagen
            ska göra vad vi kan för att se till att de får skydd. Regeringens
            förslag för att lösa detta är att låta rederierna anlita privata
            militära säkerhetsföretag för att sköta skyddet ombord. Vid en
            första anblick kan detta kanske verka som en praktisk och enkel
            lösning.
          </note>
          <note>
            Infrastrukturministern säger i Svenska Dagbladet i dag att eftersom
            allt fler rederier efterfrågar möjligheten att beväpna sig mot
            pirater, vill regeringen att det ska ske under ordnade former,
            så att man ska veta vad som gäller, att det finns rätt utbildning
            och att man följer upp så att det görs under ordnade former. Gott
            så, men hur ska det gå till? När man bemödar sig att gå på djupet
            med problemet ser man många komplexa och svåra frågor som inte
            utretts tillräckligt.
          </note>
          <note>
            Problemet med piratattacker mot handelsfartyg är allvarligt och
            påtagligt men förslagen i propositionen missriktade. Miljöpartiet
            anser att de föreslagna åtgärderna inte står i paritet med den
            problembild som beskrivs. Flera komplexa frågeställningar som
            är principiellt viktiga diskuteras inte tillräckligt utförligt,
            vare sig i propositionen eller i betänkandet, exempelvis den svenska
            statens hänvisande av rent militära uppgifter till privata säkerhetsföretag,
            som dessutom i stort sett alltid kan förväntas vara utländska.
          </note>
          <note>
            En grundläggande princip i en rättsstat som den svenska är att
            staten har ett våldsmonopol. Och det har redan skett viss delegering
            av denna rätt till privata bevakningsföretag i Sverige. Med undantag
            för nödvärnsrätten är det inte tillåtet för privatpersoner att
            bruka våld eller på annat sätt ta lagen i egna händer för att
            skydda liv och egendom. Steget till att överföra rent militär
            våldsanvändning på privata säkerhetsföretag anser Miljöpartiet
            emellertid vara direkt olämpligt. Enkelt uttryckt: Militär verksamhet
            ska skötas av militär. Även Försvarsmakten är för övrigt kritisk
            och varnar i Svenska Dagbladet i dag för riskerna med en privatkontrollerad
            försvarsindustri.
          </note>
          <note>
            Det är ett principiellt viktigt vägval att öppna för att privata
            företag ska anförtros långtgående befogenhet att utöva våld å
            statens vägnar. Detta är inte i första hand en trafikpolitisk
            fråga utan en försvars- och säkerhetspolitisk fråga.
          </note>
          <note>
            Det är Försvarsmakten som har till uppgift att skydda svenska
            fartyg inom svenskt territorium och på fritt hav under fred och
            neutralitet. Principen att staten i grunden ensam har rätt att
            utöva våld gäller alltså även ombord på svenska handelsfartyg.
          </note>
          <note>
            Det naturliga hade varit att försöka tillgodose handelsflottans
            behov av skydd genom att låta Försvarsmakten åta sig uppgiften,
            precis som Frankrike, Nederländerna och Italien gör. Men den möjligheten
            avfärdas helt kort i propositionen, med konstaterandet att den
            lösningen skulle inte fungera i Sverige av såväl organisatoriska
            som kostnadsmässiga skäl. I trafikutskottets betänkande står det
            att Sverige varken har det antal örlogsfartyg som krävs eller
            de ekonomiska resurserna för genomförandet av ett sådant stöd.
            Men är frågan utredd och i så fall av vem? Av Försvarsdepartementet,
            som har relevant kompetens? Det framgår inte av vårt beslutsunderlag.
          </note>
          <note>
            Om det nu ändå är fastlagt att Försvarsmakten inte har tillräckliga
            resurser för att tillgodose detta nu uppkomna behov behövs en
            djupare diskussion om på vilka sätt redarna skulle kunna köpa
            tjänster av staten eller på annat sätt fullgöra skyddsbehovet
            genom anlitande av offentliga tjänster.
          </note>
          <note>
            Vi menar också att staten lägger ett alltför stort ansvar på
            rederierna, då det finns problem med transparens, bristande myndighetstillsyn
            och auktorisation samt hur eventuella överträdelser av lagen ska
            beivras. Vi är alltså inte emot att fartygen bevakas, men vi är
            emot att privata säkerhetsföretag anlitas för att utföra rent
            militära uppdrag. Det ska Försvarsmakten göra. För bara något
            år sedan förordade för övrigt i stort sett alla intressenter,
            inklusive rederierna, en lösning där Försvarsmakten sköter skyddet
            av svenska handelsfartyg. Näringen kritiserade då regeringen för
            passivitet.
          </note>
          <note>
            I betänkandet förklarar utskottets majoritet att det är mycket
            viktigt att beväpnad säkerhetspersonal är underkastad noggrann
            och regelbunden kontroll från svenska myndigheters sida och att
            man ser med tillfredsställelse på hur tillsynen över fartygen
            och bevakningsföretagen är reglerad i lagförslaget som vi nu diskuterar.
            Men det är inga åkerier eller taxiföretag som Transportstyrelsen
            nu får att se till, utan det är internationella företag som anställer
            personer med varierande och svårkontrollerad bakgrund för att
            arbeta som tungt beväpnade soldater. Ett aktuellt exempel är att
            branschen, enligt uppgift, för närvarande gärna rekryterar från
            Sierra Leone, ett krigshärjat land med många före detta barnsoldater
            som nu hyrs ut för att de är billiga. Transportstyrelsen konstaterar
            själva i Svenska Dagbladet i dag att de inte kan bedriva någon
            mer omfattande bakgrundskontroll av alla de individer som kommer
            och går i alla dessa företag från alla världens hörn. Men utskottsmajoriteten
            förklarar sig nöjd.
          </note>
          <note>
            Syftet med regeringens förslag till ny lag är att ge sjömännen
            större trygghet när de arbetar i områden där piratverksamhet förekommer.
            På grund av bland annat EU:s operation Atalanta och ett allmänt
            ökat säkerhetstänk inom rederinäringen har pirataktiviteten i
            Adenviken och Indiska oceanen under 2012 nästan halverats.
          </note>
          <note>
            Vi menar att de föreslagna åtgärderna med tungt beväpnad privat
            säkerhetspersonal ombord på svenska handelsfartyg innebär en falsk
            trygghet för sjömännen och för rederinäringen. Det är inte en
            långsiktig lösning på det allvarliga problem för sjöfarten som
            piratattackerna utgör. Risken är nämligen överhängande att det
            leder till en farlig våldsspiral, en skenande kapprustning, där
            även piraterna beväpnar sig med allt tyngre vapen.
          </note>
          <note>
            För att avvärja en piratattack krävs inte bara handeldvapen som
            pistoler och automatvapen utan kulsprutor, prickskyttegevär och
            eventuellt även pansarbrytande vapen av typen RPG, rocket-propelled
            grenade, för att på långt avstånd kunna skjuta varningsskott eller
            eventuellt verkanseld. Skulle pirater ändå ta sig ombord på ett
            bevakat fartyg ökar i stället riskerna för fartygsbesättningen
            drastiskt.
          </note>
          <note>
            Våld föder våld. Risken finns att vi i framtiden riskerar att
            möta stora privata och kriminella örlogsfartyg ute på haven. Vi
            i Miljöpartiet menar därför att det krävs helt andra åtgärder
            än det föreslagna lagförslaget.
          </note>
          <note>
            Vi tycker att det är bra att Sverige fortsätter att delta i militära
            insatser som EU:s operation Atalanta och bistår exempelvis Somalia
            med kustbevakningskapacitet. Det är sådana insatser som är till
            gagn för sjöfarten, och man kan diskutera på vilka sätt vi kan
            utöka skyddet för handelsfartygen och deras besättningar i riskområden.
            Men för att lösa problemen långsiktigt krävs förstås insatser
            för att säkra fattiga fiskares rätt till sin försörjning, som
            att stoppa rovfisket som bedrivs av utländska industriella fiskeflottor
            och solidariskt hjälpa till att stärka och bygga upp samhällen
            och stater i de aktuella områdena, så att människor inte i desperation
            drivs att bli pirater.
          </note>
          <note>
            FN:s fackorgan, den internationella sjöfartsorganisationen IMO,
            har utfärdat rekommendationer för hur handelsfartyg ska kunna
            skydda sig från att bli kapade av pirater. Enligt uppgift från
            Sveriges Redareförening följer svenska fartyg som passerar genom
            riskområden IMO:s riktlinjer och dess handbok med best management
            practices, alltså bästa praktiska exempel, strikt. Varken IMO
            eller BMP säger emellertid någonting om beväpning av besättningarna
            eller användning av beväpnad säkerhetspersonal. I stället rekommenderas
            rederierna att utöka skalskyddet för de fartyg som rör sig i riskområden
            genom att till exempel förse dem med vattenkanoner, taggtråds-
            eller elstängsel och så vidare i större utsträckning. Det finns
            också en mängd andra åtgärder som rederierna kan vidta för att
            minska riskerna.
          </note>
          <note>
            Herr talman! Det finns flera allvarliga oklarheter i lagförslaget
            som vi nu diskuterar, bland annat om riktlinjer för hur säkerhetspersonalen
            ska agera ombord. I avtalet mellan rederiet och säkerhetsföretaget
            bör det slås fast att befälhavaren har befälet över säkerhetspersonalen
            när denna befinner sig ombord. Men hur ska befälhavaren agera
            om säkerhetspersonalen omhändertagit pirater? Ska de låsas in?
            Var, hur och hur länge? Och var ska de överlämnas? Detta säger
            lagtexten ingenting om.
          </note>
          <note>
            Under 3 § i den av regeringen föreslagna lagtexten står det att
            tillstånd för bevakning ombord får beviljas på ett antal villkor,
            däribland att det kan antas att bevakningen kommer att bedrivas
            på ett sakkunnigt och omdömesgillt sätt och att säkerhetspersonalen
            har ändamålsenlig utbildning och även i övrigt är lämpad att inneha
            skjutvapen och ammunition.
          </note>
          <note>
            Hur avgörs detta? Vem avgör vad som är ändamålsenlig utbildning?
          </note>
          <note>
            Vidare står det i propositionen att det i princip krävs enligt
            gällande rätt att företag som åtar sig bevakningsuppdrag ombord
            på svenska fartyg är auktoriserade samt, i förekommande fall,
            att det finns tillstånd att inneha vapen.
          </note>
          <note>
            Frågan som åtminstone vi ställer oss är: auktoriserade var då?
            Får svenska rederier enbart använda företag som är auktoriserade
            i Sverige?
          </note>
          <note>
            I bilaga 9 i propositionen finns en översättning där det står
            svart på vitt att det för närvarande inte finns några internationella
            riktlinjer eller standarder för privata säkerhetsföretag som tillhandahåller
            tjänster ombord på fartyg.
          </note>
          <note>
            Montreuxdokumentet om internationella förpliktelser och god praxis
            för stater i förhållande till privata militära företag och privata
            säkerhetsföretag under väpnad konflikt är inte applicerbart i
            det här fallet.
          </note>
          <note>
            Den internationella uppförandekoden för privata säkerhetsföretag
            saknar även den direkt relevans för sjöröveri och väpnade rån
            mot fartyg. Även om den fastställer ett antal principer och processer
            för privata säkerhetsföretag när det gäller att främja rättssäkerheten
            och respekten för mänskliga rättigheter så bygger den på självreglering
            och gäller endast landbaserade säkerhetsföretag.
          </note>
          <note>
            Regeringen föreslår alltså en lagstiftning som ger privata militära
            företag och privata säkerhetsföretag en långtgående rätt att utöva
            våld samtidigt som det saknas internationella modeller för auktorisering,
            certifiering eller standarder för privata säkerhetsföretag som
            tillhandahåller tjänster ombord på fartyg.
          </note>
          <note>
            Därutöver ser vi en stor brist i tillsyn och myndighetsutövande
            när det gäller privata säkerhetsföretag men kanske framför allt
            privata militära säkerhetsföretag. De internationella exemplen
            förskräcker eftersom ett alltför stort ansvar läggs på rederierna
            själva att reglera hanteringen av de privata säkerhetsföretagen.
          </note>
          <note>
            Just denna växande bransch, privata militära företag och privata
            säkerhetsföretag, måste regleras hårdare, och ett absolut minimum
            är att den svenska regeringen har kontroll över vilka dessa företag
            är och vilka tjänster de saluför. Detta är en näring som regeringen
            borde sträva efter att stävja och reglera i stället för att främja.
          </note>
          <note>
            Miljöpartiet ser det som högst motsägelsefullt att samtidigt
            som vi i Sverige har en grundläggande målsättning med vapenlagstiftningen
            som går ut på att begränsa tillgången till vapen i samhället föreslår
            regeringen en ny lag som öppnar för att privatpersoner ska få
            beväpna sig med tunga vapen och ta över det statliga våldsmonopolet.
          </note>
          <note>
            Vi ser regeringens förslag på en privat säkerhetslösning för
            rederierna framför en statlig som ett skifte, ett vägval där regeringen
            väljer det sämsta av de tänkbara alternativen och på alldeles
            för lösa boliner med tanke på frågans vikt.
          </note>
          <note>
            Vi menar därför att den statsrättsliga sidan av anlitandet av
            privata säkerhetsföretag förtjänar att utredas mycket grundligare
            innan regeringen lägger fram förslag i just denna riktning. Även
            den som tycker att det är principiellt rätt att delegera ut statens
            våldsmonopol till privata aktörer bör hålla med om att om så sker
            ska konsekvenser och risker vara väl utredda.
          </note>
          <note>
            Herr talman! Mot bakgrund av detta yrkar jag avslag på propositionen
            och bifall till Miljöpartiets reservation. Jag vill avsluta med
            att uttrycka min uppriktiga förvåning över att övriga riksdagspartier
            tycks ta så lättvindigt på denna viktiga fråga.
          </note>
          <note>
            I detta anförande instämde Stina Bergström (MP).
          </note>
          <note type="speaker">
            Anf. 137 LARS JOHANSSON (S):
          </note>
          <note>
            Herr talman! Jag börjar med att yrka bifall till förslaget i
            trafikutskottets betänkande.
          </note>
          <note>
            Vi har kunnat åse sjöröveri och piratattacker utanför länder
            som inte har kontroll över sina egna territorier och inte är fungerande
            demokratier, vilket gör att de inte alltid har kunnat lagföra
            de människor som gör dessa attacker.
          </note>
          <note>
            Detta är det grundläggande problemet, och här måste vi arbeta
            via FN-systemet och på olika sätt medverka med biståndsinsatser
            och liknande för att dessa länder ska få en demokratisk utveckling
            och därmed kunna skapa förutsättningar för att denna typ av verksamhet
            inte längre ska förekomma.
          </note>
          <note>
            Jag uppfattar att Annika Lillemets är överens med majoriteten
            i utskottet om att detta inte är bra och att man på olika sätt
            måste lösa frågan för den internationella handelssjöfarten.
          </note>
          <note>
            Vi socialdemokrater tycker att förslaget, som har stöd från IMO,
            fackliga organisationer, Sveriges Redareförening med flera, är
            ett sätt att kunna komma till rätta med en besvärlig situation.
          </note>
          <note>
            Det är också viktigt att komma ihåg att på de fartyg där man
            har haft beväpnad säkerhetspersonal ombord har det, såvitt vi
            vet, inte varit några attacker.
          </note>
          <note>
            Det är i första hand i förebyggande syfte som handelssjöfarten
            ska kunna ha beväpnad säkerhetspersonal på sina fartyg. Det ska
            vara avskräckande och på så vis förhindra attacker.
          </note>
          <note>
            Det finns många frågor kring hur detta ska regleras. Det måste
            självklart finnas särskilda tillstånd, och det är Transportstyrelsen
            som ska utfärda dessa i samarbete med polisen. Jag utgår från
            att man gör en noggrann bedömning från fall till fall. Det är
            ingen generell rättighet, utan det ska avgöras från fall till
            fall. Rederiet ska klargöra vilka vägar fartygen ska gå över våra
            hav, och utifrån det tar man ställning till om det är befogat
            eller inte. Det sker alltså en rigorös kontroll innan man får
            möjlighet att ha säkerhetspersonal ombord för att förhindra olika
            former av attacker.
          </note>
          <note>
            På sjön är det alltid den som är kapten och befälhavare som har
            det yttersta ansvaret. Det är den personen som avgör om det ska
            sättas in säkerhetspersonal eller inte. Det är den personen som
            avgör om de ska gå till attack mot pirater av olika slag. Det
            är alltså befälhavaren som avgör detta utifrån risken för fartyget
            att bli attackerat.
          </note>
          <note>
            Det är mot denna bakgrund som vi socialdemokrater tycker att
            det finns tillräcklig kontroll så att detta inte far i väg åt
            fel håll. Vi kommer givetvis att följa denna fråga noga och se
            hur utvecklingen blir. Om det inte fungerar som vi hoppas och
            som regeringen har skrivit i sin proposition, och som också framgår
            av betänkandet, kommer vi ånyo att ta upp denna fråga.
          </note>
          <note>
            Vi tror dock att vi med det upplägg som är presenterat kan komma
            till rätta med en hel del av de piratattacker och det sjöröveri
            som sker.
          </note>
          <note>
            Tyvärr sker det på olika ställen. Inte minst har det ökat i Västafrika
            på senare tid på grund av att man inte har kontroll i de länder
            som ligger utefter den västafrikanska kusten.
          </note>
          <note>
            Vi tror att detta ska ha en avskräckande effekt, och därför yrkar
            vi bifall till förslaget i betänkandet.
          </note>
          <note type="speaker">
            Anf. 138 JESSICA ROSENCRANTZ (M):
          </note>
          <note>
            Herr talman! Jag börjar med att yrka bifall till utskottets förslag
            i betänkandet.
          </note>
          <note>
            Från att ha varit ett relativt begränsat fenomen har piratverksamheten
            det senaste decenniet ökat och brutaliserats. Sjöröveriet världen
            över är ett stort problem och medför betydande oro för de svenska
            fartyg som färdas på internationellt vatten.
          </note>
          <note>
            Enligt nyligen publicerad statistik från International Maritime
            Bureau blev under årets första kvartal 4 fartyg kapade, 51 fartyg
            bordade, 7 fartyg beskjutna och 4 fartyg angripna världen över.
            75 besättningsmedlemmar togs som gisslan, 14 kidnappades och 1
            dödades. Varje attack är ett misslyckande och en stor tragedi.
          </note>
          <note>
            Området kring Adenviken har varit ett av de hårdast ansatta områdena
            vad gäller piratverksamhet. Det är ett av de mest trafikerade
            områdena och passeras varje år av ungefär 17 500 fartyg. Många
            av dessa fartyg är svenska, och vi ser i dag att handels- och
            fiskefartyg världen över attackeras av pirater som har sina baser
            bland annat utmed den somaliska kusten. Men utvecklingen är att
            piraterna rör sig över större delar av världen än Somalias kust.
          </note>
          <note>
            Ett område som oroar just International Maritime Bureau är Guineabukten,
            där 15 incidenter rapporterades under det första kvartalet, däribland
            tre kapningar. Av dessa incidenter inträffade elva utanför Nigeria.
            Vapen användes i minst nio av dessa attacker. Längre västerut
            i Afrika rapporterades tre incidenter utanför Elfenbenskusten,
            då bland annat två tankfartyg kapades.
          </note>
          <note>
            Vi ser att attackerna inte bara blir fler utan också brutalare.
            Piraterna kapar fartyg och begär höga lösensummor. Förhållanden
            för dem som tas som gisslan är allt annat än angenäma. Pirater
            hotar ofta med döden eller med att skada gisslan.
          </note>
          <note>
            Exemplet Somalia visar dock att det går att minska sjöröveriet.
            Efter flera års stigande siffror kan vi se att piratverksamheten
            vid Somalias kust minskar. Det gör den tack vare just kraftfulla
            åtgärder. Chefen för International Maritime Bureau, Pottengal
            Mukundan, har varit väldigt tydlig med att det krävs fortsatta
            insatser. Han har sagt så här: Trots att antalet piratattacker
            som rapporteras från Somalia har minskat kraftigt går det inte
            att slå sig till ro. Attackerna kommer att stiga till tidigare
            nivåer om den militära närvaron minskar eller om fartygen minskar
            sin bevakning.
          </note>
          <note>
            Den svenska inställningen har hittills varit att de handelsfartyg
            som trafikerar området inte bör skydda sig genom att använda vapen
            eftersom detta skulle kunna leda till en upptrappning av våldet.
            I stället har det ansetts lämpligare att fartygen förlitar sig
            på det skydd som de marina styrkor som stationerats i området
            kan erbjuda, samt på att tillämpa sjöfartsnäringens bästa praxis
            rörande egenskydd, exempelvis hög fart med mera.
          </note>
          <note>
            Det har dock visat sig att dessa åtgärder inte är tillräckliga
            för att undvika piratattacker. Attackerna blir som sagt inte bara
            fler utan också grövre till sin karaktär. Åtgärder måste enligt
            regeringen och mig vidtas för att skydda svenska intressen och
            för att rädda människoliv.
          </note>
          <note>
            Den svenska staten har i sig små eller kanske inga möjligheter
            att ingripa mot piratattacker som utförs mot ett fartyg i internationella
            farvatten. Frågan har därför uppstått om handelsfartyg som trafikerar
            riskområdet utanför Somalias kust och andra riskområden bör få
            möjlighet att skydda sig själva genom just beväpnad säkerhetspersonal
            från privata säkerhetsföretag.
          </note>
          <note>
            Internationella sjöfartsorganisationen, IMO, avråder från att
            besättningar får tillgång till vapen eftersom de saknar utbildning
            för att hantera dem. I fråga om privata säkerhetsföretag ombord
            har däremot IMO angivit att det bör vara en fråga för varje enskild
            flaggstat. Många länder har redan gått före. Många länder har
            vidtagit åtgärder för att rederierna ska ha möjligheter att skydda
            sina fartyg. Danmark, Frankrike, Italien, Norge, Nederländerna
            och Storbritannien tillåter i dag beväpnade säkerhetsvakter ombord,
            om än med olika utformning. Det rör sig om beväpnade vakter i
            någon form.
          </note>
          <note>
            Även inom FN har en rad åtgärder vidtagits för att komma till
            rätta med sjöröveriet. Operation Atalanta som just nu pågår är
            ett sådant exempel. Operationen har hittills medfört att angreppen
            på fartygen med hjälpsändningar till den somatiska befolkningen
            har upphört. Men även om operationen har medfört att kapningarna
            har minskat i området har attackerna som helhet i övriga världen,
            till exempel i Västafrika, ökat i omfattning.
          </note>
          <note>
            Regeringen har i sin proposition kommit fram till att det är
            hög tid för Sverige att agera. Även vi har anledning att skydda
            våra fartyg, våra besättningar, våra passagerare och vår last.
            Därför föreslår regeringen just att sådant utnyttjande av beväpnad
            bevakning ombord på svenska fartyg bör tillåtas. Förslaget är
            i linje med rekommendationerna från IMO.
          </note>
          <note>
            Det har framförts invändningar från bland annat Miljöpartiet
            om att det är bättre att låta militären ansvara för bevakningen
            av fartygen snarare än privata företag. Jag kan förstå den synpunkten
            och delvis sympatisera med den, men jag skulle säga att den tyvärr
            inte är realistisk.
          </note>
          <note>
            I propositionen framgår bland annat att det inte är möjligt att
            bevaka hela riskområdet i Indiska oceanen med marina stridskrafter
            eller kustbevakningsenheter. Ett sådant kontinuerligt åtagande
            skulle innebära en stor kostnadsmässig och organisatorisk belastning
            för att skydda ett litet antal privata aktörer. Som ett illustrerande
            exempel kan nämnas just operation Atalanta, där Sverige deltar
            med militär personal utanför Somalias kust. Kostnaden under denna
            begränsade tidsperiod om fyra månader som uppdraget innebär uppgår
            för svensk del till högst 212 miljoner kronor. Det är mycket pengar.
          </note>
          <note>
            Det säger sig självt att det skulle vara ekonomiskt orimligt
            att ha fartyg stationerade permanent, särskilt när riskområdena
            breder ut sig. Sverige har varken den ekonomi eller det antal
            fartyg som fordras för en sådan insats. Även alternativet att
            låta militär personal följa med fartygen är en dyr och krånglig
            lösning. Flera länder som i dag använder militär personal har
            dessutom uttryckt önskemål om att övergå till en lösning med civil
            personal. Storbritannien har örlogsfartyg anpassade för uppdrag
            långt ute till havs men har ändå valt en lösning med civila företag.
          </note>
          <note>
            Herr talman! Jag menar därför att möjligheten att anlita beväpnad
            säkerhetspersonal från privata säkerhetsföretag är det mest realistiska
            och effektiva sättet att skydda svenska fartyg. Jag har faktiskt
            inte hört något annat rimligt förslag på hur situationen skulle
            kunna hanteras.
          </note>
          <note>
            Rädslan för att starta en våldsspiral när beväpnade vakter möjliggörs
            har också tagits upp. Det finns dock inget känt exempel på att
            pirater har lyckats ta sig ombord på ett fartyg som haft beväpnad
            säkerhetspersonal. Bevakningsföretagens uppgift är avskräckande.
            Syftet är att hålla piraterna på avstånd och att undvika eventuella
            attacker. Frågan behandlas ytterligare i propositionen.
          </note>
          <note>
            Det är tydligt angivet att ett tillstånd för beväpnad säkerhetspersonal
            ska vara underkastat noggrann och regelbunden kontroll av svenska
            myndigheter. Tillsynen över fartygen och bevakningsföretagen är
            också väl reglerad i lagförslaget. Bevakningsföretaget måste vara
            ett stabilt företag med väl utarbetade rutiner för ordergivning,
            livräddning samt kontroller av personal. Det kommer att krävas
            att den som åtar sig bevakningsuppdrag ombord på svenska fartyg
            är auktoriserad samt har tillstånd att inneha vapen.
          </note>
          <note>
            Herr talman! Sammantaget innebär regeringens proposition kraftfulla
            men samtidigt realistiska åtgärder för att möta det omfattande
            sjöröveri som vi ser äventyra svenska fartyg, passagerare, besättningar
            och last. Med tydliga regelverk och krav för att få tillstånd
            utfärdat möjliggör förslaget för svenska fartyg att effektivt
            och säkert skydda sig. Svenska intressen kan försvaras och liv
            kan räddas.
          </note>
          <note>
            Med detta yrkar jag bifall till utskottets förslag.
          </note>
          <note type="speaker">
            Anf. 139 ANNIKA LILLEMETS (MP) replik:
          </note>
          <note>
            Herr talman! Jag skulle vilja fråga Jessica Rosencrantz lite
            mer om hur hon ser på möjligheterna för Transportstyrelsen att
            faktiskt utöva tillsyn över dessa privata företag. Som jag har
            kunnat utläsa av propositionen krävs det inte att de ska vara
            auktoriserade i Sverige eller registrerade i Sverige. Jessica
            Rosencrantz kanske kan upplysa mig om huruvida det finns sådana
            bestämmelser. Jag tycker att det är en intressant fråga.
          </note>
          <note>
            Var ska de vara auktoriserade, och vad är det som gäller för
            dessa företag? De kan ju faktiskt komma varifrån i världen som
            helst. Man har från Transportstyrelsen i Svenska Dagbladet i dag
            uttryckt att man inte kommer att kunna kontrollera på individnivå,
            för det är väldigt många som anställs i bolagen, och de kommer
            och går. Det finns ett problem ute i världen med att exempelvis
            före detta barnsoldater anställs liksom sådana som inte har den
            kvalitet som vi själva skulle önska på våra fartyg.
          </note>
          <note>
            Sedan vill jag ta upp detta med den militära personalen. Jag
            tycker att det är väldigt summariskt beskrivet. Det står att det
            skulle vara organisatoriskt och ekonomiskt omöjligt att ha svensk
            militär ombord på skepp. Eller strängt taget står det inte ens
            att det ska vara ombord på skepp utan det står något om örlogsfartyg
            och ombord på skepp jag tycker att det är väldigt bristfälligt
            beskrivet. Då undrar jag: Vem är det som ska betala egentligen?
            Är det givet att det är svenska skattebetalare som ska betala
            om svensk militär personal ombord på svenska handelsfartyg kostar
            mer än det skulle göra att anlita något annat företag och pressa
            priset, till exempel ett företag som har anställt före detta barnsoldater?
            Det kan ju bli väldigt farligt med en sådan prispress.
          </note>
          <note type="speaker">
            Anf. 140 JESSICA ROSENCRANTZ (M) replik:
          </note>
          <note>
            Herr talman! Det var flera frågor. Till att börja med vill jag
            konstatera att det beslut som vi ska fatta om detta innebär att
            man trycker på en startknapp. Sedan förväntar jag mig att Transportstyrelsen
            framöver utarbetar tydligare riktlinjer och standarder, vilket
            Annika Lillemets var inne på. Även om vi kan ha åsikter om det
            upplever jag inte att det är en fråga för denna kammare att i
            detalj reglera detta. Det gör vi inte i några andra frågor heller.
          </note>
          <note>
            Jag förväntar mig därför, precis som tidigare talare har sagt,
            att denna debatt och detta beslut kommer att följas av tydligare
            riktlinjer från Transportstyrelsen. När det handlar om hur man
            utarbetar dem förväntar jag mig också att man diskuterar detta
            noga med IMO som har liknande frågor att hantera. Det är också
            flera länder som har infört liknande typer av lagstiftning. Man
            kan därför även ta reda på hur dessa länder har agerat mer i detalj.
          </note>
          <note>
            När det handlar om ansvarsutkrävande är propositionen ganska
            tydlig med att varje redare bär ansvar för under vilka villkor
            som man bestämmer sig för att anlita dessa bevakningsföretag eller
            inte. Lagförslaget är också mycket tydligt med att man kan anlita
            denna typ av bevakningsföretag bara om man verkligen uppfyller
            ett visst antal kriterier, till exempel att man befinner sig inom
            ett område där man riskerar att utsättas för piratattacker, att
            man själv upplever ett hot och så vidare. Det finns bland annat
            på s. 13 i utskottets betänkande flera olika exempel på under
            vilka omständigheter som en redare kan dömas till böter eller
            fängelse. Det finns alltså angivet i propositionen vilka former
            av sanktioner som man har avsett att använda mot de redare som
            inte uppfyller kriterierna.
          </note>
          <note type="speaker">
            Anf. 141 ANNIKA LILLEMETS (MP) replik:
          </note>
          <note>
            Herr talman! Jag undrar fortfarande hur mycket man har utrett
            kostnaderna och problemen med organisering om den svenska försvarsmakten
            skulle åta sig att finnas ombord på fartyg eller köra fartyg någonstans.
            Vad har Försvarsdepartementet sagt om detta? Det vore mycket intressant
            att veta.
          </note>
          <note>
            Jag tycker att det är en ganska märklig ordning att vi i trafikutskottet
            står och diskuterar en sådan försvars- och säkerhetspolitisk fråga.
            Men Jessica Rosencrantz som ändå företräder ett regeringsparti
            kanske kan upplysa mig lite mer om det.
          </note>
          <note>
            Oavsett var vi landar tycker jag inte att vi har ett tillräckligt
            bra beslutsunderlag med tanke på att det statliga våldsmonopolet
            är så pass viktigt. Det tycker i alla fall vi att det är.
          </note>
          <note>
            Vad har egentligen sagts, och har man diskuterat frågan om redarna
            helt enkelt skulle få betala vad det kostar? Då skulle bananerna,
            eller vad det nu kan vara för gods, bli dyrare i konsumentledet
            därför att vi då skulle ha garanterat utbildad och lämplig personal
            som Transportstyrelsen kanske rent av skulle ha en viss möjlighet
            att kontrollera.
          </note>
          <note>
            Jag är fortfarande orolig för detta med auktorisering. Var ska
            företagen vara auktoriserade om de är baserade i något helt annat
            land? Det finns inget bindande regelverk här. Tror verkligen regeringspartierna
            och utskottsmajoriteten Jessica Rosencrantz får naturligtvis tala
            för sig själv att Transportstyrelsen har en sportslig chans att
            ha den kontroll som krävs när det handlar om användning av grova
            vapen och militära uppdrag? Detta är nämligen inte som att kontrollera
            taxiverksamhet eller åkerier. Detta är något mycket allvarligare.
          </note>
          <note type="speaker">
            Anf. 142 JESSICA ROSENCRANTZ (M) replik:
          </note>
          <note>
            Herr talman! Jag vill börja med att säga att jag förstår Annika
            Lillemets grundläggande oro i detta fall. Jag sympatiserar också
            med tanken att det kanske finns andra alternativ. Men jag kan
            inte se att det gör det. Jag förstår att man räds en utveckling
            där fler kan beväpna sig och där man, som ni uttrycker det, flyttar
            våldsmonopolet, även om man inte tar det så långt. Jag förstår
            denna oro.
          </note>
          <note>
            Men så långt som det har varit möjligt att överväga kostnader
            och annat kan man ganska snabbt konstatera att för det lilla antal
            svenska fartyg som rör sig i dessa vatten är det en orimlig kostnad
            att ha örlogsfartyg placerade ute på internationellt vatten.
          </note>
          <note>
            Att ha militär personal på fartygen är inte en lösning som primärt
            har använts av de andra länderna. Men jag ser också någonstans
            att militären kan göra större nytta någon annanstans än att befinna
            sig på svenska privata företags båtar. Jag tror att det måste
            vara ett redaransvar att säkra skyddet av fartyget. Där tror jag
            att privata bevakningsföretag är en bättre lösning.
          </note>
          <note>
            Jag vill åter betona att detta är ett prekärt läge. Det är inte
            en vanlig situation som uppstår dagligen. Men svenska företag
            råkar ut för brutala piratattacker. Att i detta läge säga att
            vi kan vänta ett år och utreda mer tror jag är en farlig väg att
            gå. Utifrån de utredningar som jag har sett känner jag mig tillfreds
            med att detta nog är det minst dåliga alternativet. Jag förlitar
            mig också på att Transportstyrelsen kan utarbeta riktlinjer och
            standarder i samråd med IMO och andra organisationer och länder
            som har gått före för att hitta en framkomlig väg. Sedan får vi
            återkomma och utvärdera hur det blev. Men jag tror att detta är
            den bästa lösning som vi kan se framför oss.
          </note>
          <note type="speaker">
            Anf. 143 LARS TYSKLIND (FP):
          </note>
          <note>
            Herr talman! I dag utgår vår diskussion från regeringens proposition
            Bevakning ombord på svenska fartyg . Detta är ett av de förslag
            som fanns i den handlingsplan som regeringen lade fram för svensk
            sjöfart i januari. Dessa förslag genomförs nu ett efter ett, och
            detta är alltså ett av förslagen.
          </note>
          <note>
            Jag vill direkt säga till Annika Lillemets att vi verkligen inte
            tar lätt på denna fråga. Detta är naturligtvis en mycket komplicerad
            fråga även ur principiell synpunkt.
          </note>
          <note>
            Bakgrunden till detta är att svenska fartyg enligt ett antal
            strikta villkor ska kunna få ha beväpnad säkerhetspersonal om
            risken för piratattacker finns. Vi kan konstatera att de har ökat
            påtagligt under de senaste åren.
          </note>
          <note>
            Erfarenheterna visar, vilket har sagts tidigare, att det knappt
            finns något exempel på att det har förekommit piratattacker mot
            fartyg som har haft beväpnad säkerhetspersonal ombord. Det visar
            med all önskvärd tydlighet att det har en avskräckande effekt.
          </note>
          <note>
            De områden som har dominerat denna diskussion tidigare är farvattnen
            utanför Somalias kust och Adenviken. Om man tittar på bakgrunden
            till detta är den naturligtvis mycket tragisk och har sociala
            rötter. Fiskarbefolkningen har blivit av med sina utkomstmöjligheter,
            och detta har varit grogrunden till detta. Detta är naturligtvis
            också någonting som man måste lösa. Men det löser inte de akuta
            problemen med piratattackerna i detta läge.
          </note>
          <note>
            Med sjömilitära insatser har man minskat attackerna i detta område.
            Operation Atalanta har deltagit i detta, där även Sverige har
            varit med och gjort förtjänstfulla insatser med bland annat svenskt
            kustbevakningsflyg och fått mycket beröm för sin insats. Samtidigt
            har man sett, precis som Jessica Rosencrantz beskrev här förut,
            att attacker har uppstått på andra ställen.
          </note>
          <note>
            Man kan bara konstatera att problemet inte är geografiskt bundet,
            och därför talas det inte i den nya lagen om ett visst område.
            Regeringen kommer i förordning över tid att ange vilka områden
            som är riskområden. Att det krävs en särskild lag för detta beror
            på att lagen om bevakningsföretag och vapenlagen är helt anpassade
            till svenska förhållanden. Detta är ganska specifika förhållanden,
            långt från Sverige, och det är fråga om helt andra vapen. Därför
            krävs det en helt ny lag om detta.
          </note>
          <note>
            När vi nu ska fatta ett sådant här beslut tycker jag att det
            är mycket viktigt att vi har med oss att principen är att det
            är staten som har våldsmonopol och att vi här faktiskt gör ett
            undantag från denna princip. Då gäller det att göra det medvetet
            och på ett bra sätt. Att vi ändå känner att det finns motiv för
            att göra ett undantag beror på att den svenska statens möjligheter
            är små eller nästan obefintliga att skydda svenska fartyg från
            piratattacker så långt från Sveriges gränser. På grund av det
            är det ännu viktigare att man har tydliga villkor för att få tillstånd
            enligt lagen.
          </note>
          <note>
            Det gäller, vilket har nämnts här tidigare, att man kan visa
            att man faktiskt ska in i ett högriskområde och att man ställer
            krav på säkerhetspersonalens kompetens. Hur den ska kvalitetssäkras
            får framtiden utvisa. Men det är mycket svårt att ha företag som
            är auktoriserade i Sverige. Först och främst tas naturligtvis
            personalen ombord när man närmar sig ett sådant område; det är
            inte så att de följer med på hela resor längs Europas kuster.
            Det gäller att vara utanför EES-området innan man över huvud taget
            får ha beväpnade vakter ombord.
          </note>
          <note>
            Sedan tycker jag att det Lars Johansson tog upp är viktigt, alltså
            att det de facto är befälhavaren ombord som har det strikta ansvaret
            och är den som avgör när man ska använda säkerhetsstyrkan. Tillståndet
            är begränsat till en viss resa eller en viss tid, och det är begränsat
            när det gäller vilka vapen och vilken ammunition man får ha ombord.
            Det avgörs alltså då.
          </note>
          <note>
            Jag tycker också att det är en väldigt viktig princip att ha
            med sig att det naturligtvis måste vara den sista utvägen att
            bruka väpnat våld. Man ska ha prövat allt annat. Det är den avskräckande
            effekten som är det stora. Det har visat sig att det nästan brukar
            räcka om man jobbar efter principen att man markerar att man har
            beväpnad säkerhetspersonal. Nästa steg måste vara att man skjuter
            varningsskott, och den absolut sista utvägen är att man ger verkanseld.
          </note>
          <note>
            Det är alltså viktigt att ha med sig de här principerna. Det
            är inte hej och hå när man håller på med den här typen av verksamhet.
          </note>
          <note>
            Sammantaget gör detta att Folkpartiet kan bifalla det förslag
            som finns i propositionen och i betänkandet, för att ge svenska
            fartyg en rimlig säkerhet ute på världshaven inom riskområdena.
          </note>
          <note>
            När det gäller reservationen från Miljöpartiet kan jag egentligen
            bara konstatera att Miljöpartiet delar problembilden, men de är
            ändå inte beredda att ge möjlighet att anlita privata säkerhetsföretag.
            Precis som konstateras både i propositionen och i betänkandet
            är det dock inget realistiskt alternativ att anlita den svenska
            försvarsmakten.
          </note>
          <note>
            Tittar vi sedan på Vänsterpartiets särskilda yttrande ser vi
            att man också där gör analysen att man faktiskt inte kan se någon
            annan lösning på problemet än den som presenteras i propositionen
            och i betänkandet. Det är lätt att instämma i en sådan slutsats,
            och det är väl egentligen lite det vi känner: Det här är det enda
            alternativ vi ser i dagsläget oberoende av vilka orsaker det har.
            Det är nämligen det tragiska, vilket har lyfts fram, alltså att
            detta oftast har sociala orsaker i grunden.
          </note>
          <note>
            För att skydda svenska fartyg, passagerare, laster och så vidare
            är det här dock en rimlig lagstiftning som har de skyddsbarriärer
            som behövs.
          </note>
          <note type="speaker">
            Anf. 144 ANNELIE ENOCHSON (KD):
          </note>
          <note>
            Herr talman! Detta är ett betänkande och ett förslag till lag
            jag länge har längtat efter. Redan 2011 väckte jag en motion i
            riksdagen om möjligheten att beväpna våra handelsfartyg som går
            i farvatten med piratverksamhet.
          </note>
          <note>
            Att skydda våra svenska fartyg och deras besättningar från pirater
            är absolut nödvändigt. Att skydda transporter av varor till och
            från vårt land är också av största vikt detta eftersom vi vet
            att ca 90 procent av alla varor som importeras till eller exporteras
            från Sverige går just på köl. Under de senaste 20 åren har också
            världens handel ökat tre gånger snabbare än den globala tillväxten.
          </note>
          <note>
            Utanför Afrikas horn har piratverksamhet plågat sjöfarten under
            många år, och denna verksamhet har eskalerat i omfattning. På
            ett område lika stort som hela EU rör sig snabba skiffbåtar, ofta
            förklädda till fiskebåtar och i allt högre grad opererande från
            olika moderskepp. Piratverksamheten är lukrativ och möjliggör
            ett lyxliv som annars är svåruppnåeligt i främst det dysfunktionella
            Somalia. Kapningen av fartyg syftar till att begära lösensummor
            för människor och material, om det inte går att avyttra materialet
            med en gång.
          </note>
          <note>
            Området runt Afrikas horn är ett av världens mest trafikerade
            vatten. Årligen passerar ungefär 17 500 fartyg Röda havet och
            Adenviken för in- eller utpasseringar genom Suezkanalen. Andra
            uppgifter gör gällande att 33 000 handelsfartyg passerar Adenviken
            varje år.
          </note>
          <note>
            Sjöröveriet tilltar tyvärr även på andra platser, som utefter
            Västafrikas kust, vilket gör det ännu viktigare med en lag som
            tillåter våra handelsfartyg att ha beväpnad vakt ombord utan att
            ha en geografisk avgränsning. I september 2011 var 339 civila
            sjömän och 16 handelsfartyg i piraternas våld. Förra året, i september
            2012, var det 224 sjömän och 17 fartyg då är även fiskebåtar inkluderade
            som hölls gisslan. Nedgången anses bero på att flera andra länder
            har infört möjligheten till beväpnade vakter ombord och därmed
            minskat möjligheten för piraterna att ta sig ombord.
          </note>
          <note>
            Piraternas framfart har inneburit att den ökande risken för de
            internationellt opererande rederierna måste innebära ett kostnadstillägg
            på uppemot 1020 procent. Kostnadstillägget hamnar i slutändan
            på konsumenterna. Den norska rederiföreningen beräknar att piratverksamheten
            utanför Somalias kust kostade 12 miljarder amerikanska dollar
            2011, varav huvuddelen gick till just de internationella bevakningsoperationerna.
          </note>
          <note>
            Betydligt värre är dock den säkerhets- och arbetsmiljörisk pirathotet
            utgör för de sjömän som under dagar och veckor färdas genom osäkra
            vatten. Ingen bransch skulle acceptera att arbeta under förhållanden
            av det här slaget under längre tid. Sveriges välstånd beror mycket
            på det faktum att vi är en framgångsrik exportnation med stark
            frihandelstradition. Å andra sidan utsätts många sjömän för ett
            lidande och en oacceptabel brist på säkerhet på sina arbetsplatser
            för att Sverige ska kunna njuta av frihandeln. Därför menar jag
            att Sverige har en moralisk skyldighet att agera mot denna piratverksamhet.
          </note>
          <note>
            Fartygen bordas och beskjuts av förbrytare helt utan förpliktelser
            till krigskonventioner. Beskjutningen är till och med riktigt
            tung ibland. När det norska fartyget BW Austria besköts med pansarskott
            i januari 2011 var hon lastad med 46 000 ton gas. Förutom de fatala
            konsekvenser en antändning hade inneburit hade miljökonsekvenserna
            varit oöverblickbara. Den gången gick det bra, men hur blir det
            nästa gång?
          </note>
          <note>
            Att behöva anlita privata säkerhetsstyrkor för att skydda sin
            personal och sina varor saknar motstycke för vanliga handelsmän.
            Som utskottet skriver är dock ett fartyg utan beväpnad personal
            ombord i det närmaste skyddslöst, då den svenska staten genom
            polis, försvarsmakt med mera saknar möjlighet att skydda ett så
            stort område som världens piratvatten utgör.
          </note>
          <note>
            Sedan EU under 2008 inledde Operation Atalanta i Adenviken har
            Sverige vid flera tillfällen deltagit i insatser. Riksdagen fattade
            i början av detta år beslut om att Sveriges väpnade styrkor från
            och med den 6 april i år ska medverka i denna insats med högst
            260 personer under högst fyra månader. Insatsen syftar framför
            allt till att skydda FN:s matleveranser till Somalia.
          </note>
          <note>
            Att använda vapen och säkerhetsstyrkor ombord kommer dock att
            omgärdas med många säkerhetsföreskrifter. Tillsyns- och tillståndsmyndigheten
            kommer att vara Transportstyrelsen. Det är viktigt att det är
            ordning och reda på hur detta ska ske och ordning och reda i föreskrifter
            för när och hur tillstånd ska ges, vem som får använda vapen och
            vid vilka tillfällen detta kan få ske. Jag vill dock höja en varningsflagg
            för att göra dessa förordningar så komplicerade att det försvårar
            för rederierna att få tillstånden.
          </note>
          <note>
            Herr talman! Till slut har jag en kommentar om Miljöpartiets
            reservation, som handlar om att i stället använda den svenska
            försvarsmakten för att bevaka våra svenska handelsfartyg i piratvatten.
            Här skriver utskottet mycket klart att det inte är realiserbart
            att ha svenska örlogsfartyg i områden som är drabbade av sjöröveri.
            Sverige har varken det antal örlogsfartyg eller de ekonomiska
            resurser som krävs för genomförandet.
          </note>
          <note>
            Även det alternativ Miljöpartiet anger, att låta militär personal
            följa med handelsfartygen, är en mycket dyr och administrativt
            sett svår lösning. Det krävs exempelvis särskilda tillstånd så
            fort båtarna kommer i hamn om man ska ha med militärer på dem.
            Det skulle försvåra ganska väsentligt.
          </note>
          <note>
            Flera länder som använder militär personal har också uttryckt
            en önskan om att övergå till att använda civil personal i stället,
            vilket Jessica nämnde. I Storbritannien, som har fantastiska örlogsfartyg
            vilka är anpassade för att kunna vara länge ute till havs, har
            man valt lösningen att det ska vara civila bevakningsföretag.
            Jag kan i detta sammanhang också understryka en annan sak Jessica
            nämnde, nämligen att det kostar 212 miljoner svenska kronor att
            under fyra månader låta 260 militärer delta i Operation Atalanta.
            Vad skulle då Miljöpartiets förslag kosta för att skydda vår handelsflotta
            som går i piratrika vatten och som är till den civila näringen?
          </note>
          <note>
            Men detta vill jag yrka bifall till förslaget i betänkandet och
            avslag på reservationen.
          </note>
          <note>
            Överläggningen var härmed avslutad.
          </note>
          <note>
            11 § Järnvägs- och kollektivtrafikfrågor
          </note>
          <note>
            Föredrogs
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker">
            Anf. 145 LARS MEJERN LARSSON (S):
          </note>
          <note>
            Herr talman! Klimatutmaningen är vår tids viktigaste politiska
            uppgift att anta. Vi måste inse att det är hög tid att vi minskar
            på växthusgasutsläppen för att minimera vårt fotavtryck inför
            framtiden.
          </note>
          <note>
            Transporter står för en mycket stor del av dagens utsläpp, men
            samtidigt kan vi inte klä oss i säck och aska och leva som om
            det vore forntiden. Vi behöver transporter, inte minst för att
            det är en viktig del av människans frihet att vi enkelt, hållbart
            och säkert kan förflytta oss. Därför är grunden i den socialdemokratiska
            politiken för hållbar frihet ett transportsystem som präglas av
            ekologisk, ekonomisk och social hållbarhet. En förutsättning för
            att klara både arbetspendling och resor på fritiden är en fungerande
            och modern kollektivtrafik.
          </note>
          <note>
            Att resa tillsammans är ett smart sätt att resa och minskar på
            både slitage, utrymme och utsläpp räknat per person och resa.
            Men det ska också vara gött att resa, som vi säger i Värmland.
            Det ska alltid vara första klass i kollektivtrafiken.
          </note>
          <note>
            Herr talman! Exempel på saker som behöver förbättras är städning
            av både fordon och stationer. Vi behöver bättre reseinformation,
            särskilt om något oförutsett händer, tryggare hållplatser och
            ökade möjligheter för digital uppkoppling. Dessa krav måste tas
            med när vi upphandlar kollektivtrafik. Kriterier som kvalitet,
            miljö och arbetsvillkor ska stå i centrum. Så är det inte i dag.
            Därför vill vi att den nya kollektivtrafiklagen, som trädde i
            kraft den första januari 2012, ska utvärderas för att säkerställa
            en sammanhållen och effektiv kollektivtrafik som också uppfyller
            dagens resenärers krav på hög kvalitet.
          </note>
          <note>
            Herr talman! Vi säger att hela landet ska leva, men för att det
            ska vara ett livaktigt land krävs fungerande storstäder. Framkomlighetsproblemen
            i Stockholm är stora, trots införandet av trängselskatt och byggandet
            av en ny Årstabro, Södra länken och det kapacitetstillskott som
            byggandet av Citybanan kommer att föra med sig. Men det behövs
            mer satsningar på kollektivtrafiken för att den ska fungera, och
            då talar jag inte om NK-expressen, spårvagnen som ersätter tidigare
            busslinje 47, utan det behövs ökad kapacitetsutbyggnad för att
            kunna transportera fler i en utbyggd tunnelbana. Det är stora
            investeringar som Stockholm inte ensamt klarar av, utan här bör
            staten gå in och bidra.
          </note>
          <note>
            Herr talman! För att alla ska kunna resa effektivt i hela landet
            behöver vi se till att priset för resenären hålls nere. Pris och
            kvalitet är fundamentala för konsumenten när hen väljer produkt.
          </note>
          <note>
            Vill jag resa både prisvärt och miljösmart är tåget ett av de
            bästa transportmedlen. Därför är det konstigt rent ut sagt att
            majoriteten i utskottet fortfarande vill hävda att styrningen
            av SJ AB enbart ska vara ekonomisk. Har vi samhällsekonomiskt
            eller ekologiskt råd med det när vi betänker att det är vår uppgift
            att möta klimathotet?
          </note>
          <note>
            Vi socialdemokrater vill i stället att SJ AB:s ägardirektiv ska
            ses över för att få bolaget att drivas utifrån ett mer samhällsnyttigt
            perspektiv. Det skulle gynna både resenärer och vår miljö. Och
            det är väl ändå dags att vi inför en prispolitik i fråga om biljetter
            som gör att bolaget kan vinna marknadsandelar från andra transportslag.
            Det är ju det vi vill eller?
          </note>
          <note>
            Men utvecklingen går åt helt fel håll. Den genomsnittliga kostnaden
            för tågresenärer har ökat, särskilt när man jämför med kostnader
            för resor med bil och flyg. Vi har därför motionerat om att regeringen
            bör få i uppdrag att vidta åtgärder som gör att det klimatsmarta
            tågresandet och annan kollektivtrafik ska bli billigare än motsvarande
            resa med bil eller flyg. Jag kan bara beklaga att den borgerliga
            majoriteten tycker att det är bra som det är och säger nej till
            vår begäran.
          </note>
          <note>
            Samtidigt, herr talman, ser vi en potential i järnvägen med möjligheter
            att göra längre resor klimatsmarta. Men om järnvägen ska vara
            ett attraktivt resealternativ även när vi reser internationellt
            krävs att förutsättningarna för att välja tåget blir bättre när
            det gäller såväl pris, information om resa som biljettbokning.
          </note>
          <note>
            Vi socialdemokrater vill att Sverige ska verka för en bättre
            samordning när det gäller utveckling av persontrafiken inom EU.
            Vi vill också att Sverige aktivt ska driva frågan om en gemensam
            järnvägspolitik och en gemensam teknisk standard på järnvägarna
            i Europa. De olika järnvägspaketen är en början, men det går alldeles
            för långsamt. Sverige måste driva på.
          </note>
          <note>
            När vi pratar om miljö och klimatutmaning vill jag slå ett slag
            för betydelsen av en nordisk transportplan. Herr talman! För någon
            vecka sedan var vi socialdemokrater till Stortinget för att belysa
            vikten av en nordisk transportplan. 33 procent av befolkningen
            i Sverige återfinns bara inom korridoren OsloKarlstadÖrebroStockholm.
            En miljon flygresenärer bara mellan dessa städer borde väl räcka
            som motiv. Nu när norska regeringen presenterat sina framtida
            satsningar på infrastruktur, 508 miljarder på tio år varav bara
            på järnvägen 168 miljarder, måste vi se till att våra järnvägsinvesteringar
            samordnas bättre mellan våra länder i den kommande åtgärdsplaneringen.
          </note>
          <note>
            Avslutningsvis, herr talman! Det vi beslutar här i kammaren i
            dag har bäring på framtiden. Vi socialdemokrater vill inte sitta
            och titta på när vi ser hur vår miljöpåverkan går åt fel håll.
            Det är hög tid att vi gör något åt saken medan vi kan, om vi ska
            ha en chans att utmana klimathotet.
          </note>
          <note>
            Jag yrkar därför bifall till reservationerna 1, 5 och 10, bara
            dessa för tids vinnande, men jag står självfallet bakom även andra
            reservationer.
          </note>
          <note type="speaker">
            Anf. 146 STINA BERGSTRÖM (MP):
          </note>
          <note>
            Herr talman! I dag debatterar vi järnväg och kollektivtrafik.
            Jag vill börja med att slå fast att tåget, bussen, spårvagnen,
            tunnelbanan och färjan är utmärkta transportmedel i sig. De är
            bekväma, sociala och trafiksäkra. Men de har också en mycket viktig
            roll att fylla för att hejda klimatförändringarna.
          </note>
          <note>
            I dag står trafiken för en tredjedel av klimatutsläppen i Sverige.
            Det tål att upprepas. Upprepas bör också att om vi tar tåget och
            annan kollektivtrafik i stället för bilen och flyget till jobben,
            skolan, på semestern i Sverige och ut i Europa minskar vi utsläppen.
          </note>
          <note>
            När jag tog tåget ner till Malmö i fredags orsakade min resa
            utsläpp av 1,3 gram koldioxid enligt SJ:s hemsida. Hade jag flugit
            i stället hade min resa orsakat utsläpp av 95,87 kilo koldioxid.
            Det är alltså 74 000 gånger mer. Vi behöver med andra ord en politik
            för mer tåg och mindre flyg. Vi behöver en politik som gör det
            lätt att åka kollektivt. Vi behöver en annan politik än regeringens.
          </note>
          <note>
            Herr talman! De senaste åren har det på många sätt blivit svårare
            att åka kollektivt. Kontantbetalningarna på bussar och tåg försvinner.
            Att köpa sms-biljett har blivit krångligare, och alla kan inte
            längre göra det. Samma krångliga sms-system börjar nu Jernhusen
            införa för ett toalettbesök på stationen. Jag undrar om den person
            som kom på den lösningen någon gång har stått med en kissnödig
            treåring utanför en toalettdörr?
          </note>
          <note>
            I Stockholms tunnelbana har man satt in spärrar som slår människorna
            gula och blå. På landets stationer står en rad olika biljettautomater.
            Det gäller att veta vilket bolag man ska åka med. Och den som
            pendlar behöver ofta ha flera olika månadskort i plånboken.
          </note>
          <note>
            Med risk för att låta gnällig skulle jag kunna fortsätta med
            fler exempel på förändringar som drabbar resenärerna, för att
            inte prata om de ständiga tågförseningarna.
          </note>
          <note>
            Herr talman! Det ska inte vara så att det miljövänliga alternativet
            också är det krångligaste alternativet. Krångligheten är ingen
            naturlag utan ett resultat av politiska prioriteringar.
          </note>
          <note>
            Miljöpartiet har en politik för att kollektivtrafiken ska vara
            det enklaste, bekvämaste och billigaste sättet att resa. Vi vill
            ta bort spärrarna i Stockholms tunnelbana, vi har agerat för att
            det ska vara fortsatt möjligt att köpa biljetter ombord på tågen
            och vi har krävt att de olika operatörerna ska samarbeta med biljetter
            och tidtabeller så att inte resenärerna kommer i kläm. Vi tycker
            det är hög tid att underlätta för alla som reser kollektivt.
          </note>
          <note>
            Om det och mycket annat handlar flera av Miljöpartiets reservationer
            i dagens betänkande. Om det handlar också den motion, Resenären
            i centrum, inte vinsten Ge SJ ett nytt uppdrag , som vi lämnade
            in i höstas och som ska behandlas i dag.
          </note>
          <note>
            Låt mig börja med SJ. I höstas gick SJ ut och sade att man tänkte
            sluta sälja biljetter på tågen. Jag är glad att vi lyckades sätta
            stopp för det. Vi var många som agerade, resenärer, riksdagsledamöter
            och ministrar, och SJ backade till slut. Men bara detta att SJ:s
            ledning kommer på idén att man ska sluta sälja biljetter och försämra
            för sina resenärer visar tydligt att det är något som är fel.
            Det statligt ägda bolaget SJ behöver ett nytt uppdrag från sina
            ägare. SJ behöver ett samhällsuppdrag med ett tydligt mål att
            öka tågets marknadsandelar och sätta resenärerna i centrum.
          </note>
          <note>
            Herr talman! Jag vill yrka bifall till reservation 1 om SJ:s
            samhällsuppdrag, som vi har gemensamt med Socialdemokraterna och
            Vänsterpartiet.
          </note>
          <note>
            För att fler ska ta tåget måste det vara lätt. Det måste vara
            förutsägbart vad en tågresa ska kosta. SJ:s biljettsystem är i
            dag ett lotteri som få förstår sig på. I dag kan en tågbiljett
            på bara några timmar öka med över 1 000 procent. Radioprogrammet
            Kaliber intervjuade tidigare i år resenärerna i en halvfull vagn
            en onsdagsförmiddag mellan Stockholm och Göteborg. Priset på deras
            biljetter varierade från 165 till 1 000 kronor beroende på när
            de köpt dem.
          </note>
          <note>
            Jag kan förstå att man ska betala olika pris för en tågbiljett
            utifrån vad man har råd att betala. En affärsresenär som åker
            första klass ska betala mer än en student som åker andra klass.
            Men varför ska en affärsresenär som åker första klass och bokar
            sin biljett tre månader i förväg få en billigare biljett än en
            fattig student som måste vänta på att schemat är satt innan hon
            kan boka sin biljett i andra klass?
          </note>
          <note>
            Herr talman! SJ:s ledning brukar säga att man inspirerats av
            flyget. Men SJ borde i stället låta sig inspireras av sin stora
            konkurrent bilen. För att öka tågresandet ska det vara lika enkelt
            och flexibelt att ta tåget som bilen. Det är det i Schweiz. Där
            kan du bestämma dig samma dag om du vill åka och hälsa på din
            nya kärlek. Du köper en biljett som alltid kostar lika mycket.
            Den gäller från punkt A till punkt B, och du kan stiga på vilket
            tåg, vilken buss eller båt du vill längst resan. Du behöver inte
            boka platsbiljett, och får du lust att hoppa av och ta en fika
            med en gammal kompis i en stad du åker förbi så kan du göra det.
          </note>
          <note>
            I Schweiz går tåget som klockan, och tidtabellerna styrs också
            hårt nationellt så att bytena mellan olika transportslag sker
            smidigt och direkt.
          </note>
          <note>
            I Sverige händer det ofta att de regionala tåg- och bussanslutningarna
            passar dåligt med SJ:s tågavgångar eftersom det inte finns något
            krav på samordning. När jag kom till Malmö i fredags med ett SJ-tåg
            dröjde det en halvtimme innan Öresundståget till Köpenhamn gick.
            Så ska det inte behöva vara.
          </note>
          <note>
            Miljöpartiet tycker att Trafikverket bör få ett tydligt uppdrag
            att samordna de olika operatörernas tidtabeller. Vi vill också
            att det skapas en nationellt samordnad biljettbokning för alla
            operatörer och ett gemensamt riksårskort för tåg och bussar i
            Sverige. Om vi gör det kan vi få ett lika smidigt och resenärsvänligt
            system som i Schweiz.
          </note>
          <note>
            Jag vill yrka bifall till vår och Vänsterns reservation 8, Resenärsfrågor,
            som handlar om detta.
          </note>
          <note>
            Herr talman! Från Köpenhamn fortsatte jag i fredags min tågresa
            ned genom Europa. Mitt mål var Spanien där trafikutskottet skulle
            studera de spanska höghastighetstågen. Eftersom jag tog tåget
            ned fick jag möjligheten att studera många olika slags tåg och
            tid att fundera över vad som är viktigt att göra för att tåget
            ska bli ett förstahandsalternativ när man ska resa ut i Europa.
          </note>
          <note>
            Det är bara att konstatera att min tågresa kostade mer än de
            andra ledamöternas flygresa ned till Spanien. Det är märkligt
            att en flygresa som orsakar upp till 70 000 gånger mer koldioxidutsläpp
            än en tågresa ska vara billigare. Om flyget skulle betala för
            sina klimatutsläpp skulle tågbiljetten vara billigare än flygbiljetten,
            och då skulle tåget oftare vara förstahandsvalet.
          </note>
          <note>
            Biljettpriset är med andra ord viktigt. Det är också viktigt
            att det finns direktförbindelser så att man slipper många byten
            och långa väntetider, liksom servicen på tåget. En sådan liten
            sak som att man på snabbtåget mellan Bryssel och Paris kan köpa
            biljetter till tunnelbanan i Paris gör resandet enklare.
          </note>
          <note>
            Ingenting av det som jag nu har nämnt handlar om avreglering
            och privatisering. Ingenting av detta står med i EU-kommissionens
            aktuella förslag på ett fjärde järnvägspaket. Det är ett förslag
            som skulle tvinga alla EU-länder att införa samma uppsplittrade
            system för sin nationella järnväg som vi har i Sverige i dag.
          </note>
          <note>
            Det som är viktigt för tågresenärerna är i stället samordning
            och samarbete mellan dem som i dag kör tågen. Det är detta EU-kommissionen
            i stället borde arbeta med. Det är fler tågbiljetter som ska säljas,
            inte fler järnvägar. Järnvägar ska byggas, inte säljas.
          </note>
          <note>
            Mellan Madrid och Barcelona är det 60 mil. När vi åkte den sträckan
            i måndags tog det två och en halv timme. Tåget gick som mest i
            300 kilometer i timmen. Det var en häftig upplevelse. Det är också
            häftigt att veta att nästan ingen längre flyger på den sträckan.
          </note>
          <note>
            Mellan Stockholm och Malmö är det också 60 mil. Det tog fyra
            och en halv timme med SJ 2000 när jag åkte i fredags. Att det
            behövs en höghastighetsbana till Skåne är tydligt. På det sättet
            gör vi flyget till Malmö onödigt.
          </note>
          <note>
            Herr talman! Jag ställer mig självfallet bakom samtliga Miljöpartiets
            reservationer, men för att vinna tid yrkar jag bifall bara till
            reservation 1 och 8.
          </note>
          <note type="speaker">
            Anf. 147 SIV HOLMA (V):
          </note>
          <note>
            Herr talman! Dagens betänkande behandlar 53 motionsyrkanden från
            allmänna motionstiden. Jag väljer i mitt anförande att lyfta fram
            Gotlandstrafiken, vilka mål som SJ AB ska ha samt ansvaret för
            järnvägsstationerna.
          </note>
          <note>
            Jag vill också passa på att instämma i mycket av vad Stina Bergström
            sade i sitt anförande.
          </note>
          <note>
            Herr talman! Så till Gotlandstrafiken. Jag yrkar bifall till
            reservation 15 om Gotlandstrafiken.
          </note>
          <note>
            Region Gotland har i sin remiss från den 12 februari 2013 varit
            mycket tydlig. Där säger de att Trafikverkets förslag till trafiklösning
            från den 23 januari inte kan accepteras. Regionen begär att infrastrukturministern
            ger nya direktiv för arbetet med upphandlingen av Gotlandstrafiken.
          </note>
          <note>
            I budgetpropositionen 2013 står det att läsa att tillgänglighet
            till storstad mäts som det antal personer som har mer än en timmes
            restid på väg till nationella centrum, såsom Stockholm, Göteborg
            och Malmö, och som har fått restiden förändrad med mer än fyra
            minuter under året.
          </note>
          <note>
            Under perioden den 1 december 2010den 1 november 2011 har drygt
            900 000 personer fått kortare restid till nationellt centrum.
            Ingen har fått restidsökningar på mer än fyra minuter. Tillgängligheten
            till nationella centrum har därmed förbättrats under året. Det
            bör påpekas att i de teoretiska beräkningarna tar man inte hänsyn
            till trängsel. Intressant är dock att fyra minuter kortare eller
            längre restid anses vara ett relevant mått.
          </note>
          <note>
            I jämförelse med de försämringar som Trafikverket planerar för
            Gotlandstrafiken handlar det om 25 minuter alternativt 40 minuter
            längre restid på norra linjen. På södra linjen handlar det om
            60 minuter längre restid. Vänsterpartiet anser att dessa dramatiska
            försämringar är oacceptabla.
          </note>
          <note>
            Herr talman! Satsningar på infrastruktur, broar, järnvägar och
            vägar är satsningar på utveckling i hela Sverige och en förutsättning
            för att så många delar av landet som möjligt ska kunna skapa jobb
            och välstånd. När sådana satsningar diskuteras är det viktigt
            att inkludera Gotland. Färjan till Gotland ersätter vägar och
            broar och måste ses som en del av den nationella infrastrukturen.
          </note>
          <note>
            Det förslag till färjetrafik för nästa period som Trafikverket
            har presenterat innebär längre överfartstider och lägre kapacitet.
            Detta i sin tur motverkar en positiv utveckling av Gotland. De
            krav som ställts från Gotland på lägre priser för människor och
            gods har inte beaktats. Det är regeringen som har det yttersta
            ansvaret och måste agera när Trafikverket, trots kunskap om Gotlands
            önskemål och förhållanden, inte kunnat presentera bättre förslag
            till upphandlingsunderlag.
          </note>
          <note>
            Herr talman! Vi förväntar oss att Trafikverket får nya direktiv
            från regeringen som gör att Gotlands utveckling sätts i centrum
            när färjetrafiken ska upphandlas för en ny period. I upphandlingen
            bör det ställas krav på en bra tidtabell, låga priser och snabba
            moderna färjor med mer miljöanpassade drivmedel.
          </note>
          <note>
            Det nuvarande avtalet har inneburit problem för Gotlands näringar
            eftersom resenärer och fraktköpare har drabbats av kraftiga prishöjningar
            på grund av stigande oljepriser. Jag anser därför att kraven inför
            en ny avtalsperiod måste bygga på att Gotlandstrafiken ska främja
            öns regionala utveckling genom god tillgänglighet vad avser tidtabell,
            turlista och pris. Bastrafiken ska bygga på moderna snabbfärjor
            på 28 knop som helst ska drivas med miljövänligt bränsle. Priset
            måste motsvara den rörliga kostnaden för att framföra en personbil
            och vara konkurrenskraftigt för godstransporter.
          </note>
          <note>
            Vänsterpartiet anslår därför 100 miljoner kronor till färjetrafiken
            i vårt budgetförslag. Det är ett första steg mot så kallade vägpriser
            för Gotlandstrafiken. Vi återkommer med resterande anslagshöjningar
            kommande år. Vår grundprincip är att det inte ska vara av avgörande
            betydelse att Gotland befinner sig längre bort från fastlandet
            än andra svenska öar.
          </note>
          <note>
            Herr talman! Jag yrkar bifall till reservationerna 1, Samhällsuppdrag,
            3, Ekonomiska mål och 7, Ansvar för järnvägsstationer med mera.
          </note>
          <note>
            Från att ha varit hela folkets järnväg har SJ AB blivit en av
            flera aktörer på järnvägsmarknaden. SJ AB har genom olika trafikpolitiska
            beslut förändrats till att ha som främsta mål att gå med företagsekonomisk
            vinst. SJ AB ska inte bara göra vinst; bolaget har även ett avkastningskrav
            till staten som kräver utdelning till statskassan. Det är ett
            avkastningskrav som motverkar transportpolitikens övergripande
            mål, det vill säga att säkerställa en samhällsekonomiskt effektiv
            och långsiktigt hållbar transportförsörjning.
          </note>
          <note>
            Resultatet av privatisering och konkurrensutsättning är att bolaget
            tvingats minska antalet anställda, höja biljettpriserna och dra
            in på underhållet av tågen. Det i sin tur innebär att tåg blir
            ett mindre attraktivt färdsätt, och många resenärer väljer därför
            att i stället resa med bil eller flyg. Förseningar och inställda
            tåg har ytterligare försämrat situationen.
          </note>
          <note>
            Utskottsmajoriteten hänvisar till riksdagsbeslutet i december
            förra året, där regeringen fick en beställning på att utföra en
            utförlig utredning av järnvägssystemets organisation. Det sägs
            i majoritetstexten att enligt information från Näringsdepartementet
            pågår beredningen av utredningen. I detta sammanhang efterlyser
            jag från Näringsdepartementets sida att samråda med oppositionen
            om utredningsdirektiv och upplägg av utredningsarbetet. Risken
            är annars att vi får uppleva samma resultat som när majoriteten
            i riksdagen ville ha en bättre organisation av järnvägsunderhållet
            och fick till svar från regeringen att järnvägsunderhållet inte
            kan organiseras bättre än som det organiserades nu. Med andra
            ord resulterade vårt krav i ett god dag yxskaft från regeringens
            sida.
          </note>
          <note>
            Tågen är en viktig faktor när det gäller att ställa om resande
            och godstransporter till ekologiskt hållbara transporter. SJ AB
            är ett av de viktigaste verktygen för att uppnå denna omställning.
            Tåget ska alltid vara det enklaste, bekvämaste och billigaste
            resealternativet. Resenärernas behov ska sättas i centrum.
          </note>
          <note>
            Det betyder att de företagsekonomiska kraven måste anpassas därefter.
            Det felaktiga i dagens styrning av SJ AB är att den endast baseras
            på ekonomiska målsättningar. Det enda krav som regeringen i egenskap
            av folkets ägarrepresentant ställer på SJ AB är att gå med vinst.
            Det behövs i stället en tydligare styrning av bolaget och en bredare
            definition av bolagets målsättning. Ägardirektiven måste utgå
            från ett mer samhällsnyttigt perspektiv än det snävt företagsekonomiska.
            I styrningen bör kraven leda till att SJ AB blir ett enkelt, prisvärt
            och pålitligt resealternativ. Resenärens behov sätts i centrum,
            och därmed kan företag uppnå de transportpolitiska målsättningar
            som riksdag och regering fastställt.
          </note>
          <note>
            I reservation 3 anser Vänsterpartiet att SJ AB:s avkastningskrav
            till ägaren staten bör avskaffas och att lönsamhetsmålet bör sänkas.
          </note>
          <note>
            Självklart ska det statligt ägda Green Cargo också vara ett viktigt
            verktyg för staten när det gäller att ställa om godstrafik från
            väg till järnväg. Där måste ägardirektiven inriktas på att Green
            Cargo ska arbeta ännu mer med innovativa och hållbara logistiklösningar.
          </note>
          <note>
            Herr talman! När det gäller ansvaret för våra järnvägsstationer
            har det helt spårat ur. Stationerna har en nyckelfunktion i järnvägssystemet
            och vi ser ingen anledning att ha ett bolag som Jernhusen, vars
            enda syfte är att tjäna pengar på sitt fastighetsbestånd. Det
            har redan lett till bristande underhåll, dåligt öppethållande
            och en hel del försäljningar av stationsbyggnader. I mitt stora
            hemlän lär det enbart finnas en järnvägsstation som vi, folket,
            äger genom Jernhusen.
          </note>
          <note>
            Vi menar att regeringen måste utreda behovet av förändringar
            när det gäller omfattning och ägande av verkstäder, kombiterminaler
            och depåer. Det är viktigt med god service, hög tillgänglighet,
            trygghet och en trevlig atmosfär om vi vill öka det kollektiva
            resandet och ställa om godstransporterna från väg till järnväg.
            Det mest naturliga i sammanhanget är att flytta över ansvaret
            för stationsbyggnaderna från Jernhusen AB till Trafikverket. Vi
            vill ge Trafikverket ett speciellt uppdrag att bygga bort otrygga
            miljöer i anslutning till tågstationer, exempelvis mörka tunnlar
            och passager.
          </note>
          <note>
            Herr talman! Avslutningsvis vill jag säga att det är synen på
            hur vi kan få ett effektivt järnvägssystem som skiljer oss från
            de borgerliga partierna. De borgerliga partierna ser marknaden
            som det enda allenarådande verktyget för att få en bättre järnväg.
            Vi kan konstatera att resultatet har blivit ett mycket starkt
            fragmentiserat och uppstyckat järnvägssystem.
          </note>
          <note>
            Vänsterpartiet anser att järnvägen inte är lämpad för borgerlig
            politik. I stället anser vi att järnvägen behöver ha en enhetlig
            styrning och vara ett sammanhållet system. Järnvägen måste bli
            hela folkets järnväg med högre pålitlighet och kapacitet.
          </note>
          <note type="speaker">
            Anf. 148 LOTTA FINSTORP (M):
          </note>
          <note>
            Herr talman! Jag vill börja med att yrka bifall till utskottets
            förslag i betänkandet och avslag på samtliga motioner och reservationer.
          </note>
          <note>
            Låt mig först uppehålla mig vid de motioner och reservationer
            från oppositionspartierna som avser att ge SJ AB ett så kallat
            samhällsuppdrag och att sänka statens avkastningskrav på nämnda
            bolag, eller till och med ta bort det som Vänsterpartiet vill.
            Låt mig därefter ta er med till näringsutskottets betänkande 13
            från riksmötet 2002/03. Betänkandet avser åtgärder för att stärka
            SJ:s finansiella ställning. Jag citerar den dåvarande majoriteten
            med Socialdemokraterna i spetsen:
          </note>
          <note>
            När det gäller frågan om risken för att de föreslagna åtgärderna
            leder till konkurrenssnedvridning understryker utskottet att SJ
            självfallet inte skall inta någon särställning på de marknader
            där andra tågoperatörer är verksamma - SJ och andra transportföretag
            omfattas av samma strikta konkurrensregler. Avkastningskraven
            skall upprätthållas. Vidare konstaterade utskottet att avkastningen
            på eget kapital ska vara 13 procent, vilket anses marknadsmässigt
            i jämförelse med befintliga och blivande konkurrenter.
          </note>
          <note>
            Utskottsvänner! I dag är avkastningen 10 procent.
          </note>
          <note>
            Vad har hänt med Socialdemokraternas tidigare så tydligt marknadsorienterade
            hållning i frågan? Har partiet ändrat ståndpunkt så totalt, eller
            är det en egen utskottslinje som drivs? Ingen kan väl ha glömt
            att avregleringarna påbörjades redan 1988 av en socialdemokratisk
            regering, och Sverige har sedan dess gått i spetsen för en avreglerad
            marknad. Man kan inte både äta upp kakan och ha den kvar.
          </note>
          <note>
            Herr talman! Enligt det nu gällande regelverket är det direkt
            olämpligt för staten att genom ägarstyrning av SJ AB påverka vilken
            allmännyttig persontrafik på järnväg som bör tillhandahållas.
            Monopolens ineffektiva tid är tack och lov förbi. Avseende SJ
            AB:s ekonomiska mål har en översyn dessutom påbörjats på Finansdepartementet,
            och på Näringsdepartementet bereds riksdagens tillkännagivande
            om en utförlig utredning av järnvägssystemet och dess organisation.
          </note>
          <note>
            Sedan tidigt 90-tal pågår inom EU ett arbete med att bygga upp
            ett enhetligt järnvägssystem inom Europa. Järnvägstransporter
            över gränserna hindras i dag av att den europeiska marknaden är
            uppdelad i nationella nät som bygger på olika tekniska lösningar
            och som styrs av olika nationella regler. För att överbrygga hindren
            har EU presenterat ett antal regelpaket, de så kallade järnvägspaketen.
            I januari lades det fjärde och senaste paketet fram, vilket syftar
            till att komma ännu närmare en gemensam europeisk järnvägsmarknad
            samt förbättra järnvägens kvalitet och effektivitet inom EU.
          </note>
          <note>
            Svenska exportföretag liksom branschföreträdare anser att fjärde
            järnvägspaketet är nödvändigt för ett mer integrerat transportsystem
            med ökad järnvägskapacitet och klimatanpassning. Är man tågvän,
            som jag, välkomnar man förstås detta.
          </note>
          <note>
            Herr talman! Inom EU har det tagits beslut om att införa ett
            standardiserat trafikstyrningssystem på EU:s järnvägar, ERTMS.
            Syftet med det är att det ska bli enklare att köra tåg över landsgränser.
            På sikt kommer även biljettsystemet att bli gemensamt för hela
            EU. Vi i Alliansen vill dock vara tydliga med att det i första
            hand bör vara branschens ansvar att utveckla ett sådant system.
          </note>
          <note>
            Även om det svenska järnvägsnätet håller god kvalitet och hög
            säkerhet finns det stort utrymme för förbättringar. Bland annat
            pågår ett samarbete mellan Trafikverket och flera universitet
            och högskolor med syfte att öka kapaciteten och göra tågen punktligare.
          </note>
          <note>
            Herr talman! Det finns två reservationer avseende ansvaret för
            järnvägsstationer, verkstäder och depåer. Som vi vet är Jernhusen
            den största fastighetsägaren. Ett förtydligande av Jernhusens
            uppdrag finns i propositionen Framtidens resor och transporter
            infrastruktur för hållbar tillväxt . I propositionen om en ny
            kollektivtrafiklag har regeringen aviserat att den följer frågan
            om ansvar för och tillgång till hållplatser och bytespunkter samt
            prissättning för att kunna vidta åtgärder som säkerställer en
            tillfredsställande upplåtelse av den typen av infrastruktur.
          </note>
          <note>
            I december 2012 färdigställde Trafikverket en handbok i syfte
            att stationerna ska bli bättre utformade, vara mer funktionella
            och effektiva samt mer tillgängliga för resenärerna. Vi vet att
            Trafikverket också har delfinansierat investeringar i regionala
            kollektivtrafikanläggningar i syfte att göra kollektivtrafiken
            mer tillgänglig, attraktiv, trygg och säker. Under 2011 uppgick
            den statliga medfinansieringen av dessa åtgärder till 566 miljoner
            kronor.
          </note>
          <note>
            Herr talman! När det gäller resenärsfrågor har regeringen under
            senare år infört reformer på järnvägs- och kollektivtrafikmarknaden
            med syfte att skapa förutsättningar för att äntligen sätta resenärens
            behov i centrum. Genom en tydligare roll- och ansvarsfördelning
            ökar förutsättningarna för att aktörerna på kollektivtrafikmarknaden
            ska kunna fokusera på kundnyttan. Reformen på kollektivtrafikområdet
            ökar möjligheterna till samordning och innebär förbättringar för
            resenären. Även på EU-nivå har det tagits fram regler om resenärers
            rättigheter.
          </note>
          <note>
            Jag ser mycket positivt på att det i dag finns föreskrifter och
            allmänna råd för att förbättra trafikinformationen. Syftet är
            att göra det så lätt som möjligt för resenären att hantera en
            situation där det finns flera säljare och andra aktörer på marknaden.
          </note>
          <note>
            När det gäller gemensamma biljettsystem anser vi att det i första
            hand är branschens ansvar att utveckla ett system för gemensamma
            biljetter. Här är svensk kollektivtrafik mycket drivande och ett
            nav i det arbetet. Vi vill samtidigt påpeka att regeringen har
            uttryckt att den noga kommer att följa utvecklingen inom området
            och om det finns behov vidta åtgärder.
          </note>
          <note>
            I propositionen om en ny kollektivtrafiklag skriver regeringen
            att om ett samordnat betalsystem inte uppkommer på annat sätt
            har regeringen för avsikt att komma med förslag till lagstiftning
            om bland annat krav på anslutning till ett gemensamt system.
          </note>
          <note>
            Herr talman! Utskottet anser det vara viktigt att följa upp och
            utvärdera den nya kollektivtrafiklagen för att säkerställa att
            den faktiskt verkar i avsedd riktning och bidrar till att genomföra
            transportpolitiken. Därför fick Trafikanalys redan i mars 2011
            uppdraget av regeringen att utvärdera effekterna av den nya lagstiftningen
            på kollektivtrafikområdet. Resultatet ska redovisas till regeringen
            årligen med slutrapportering 2014.
          </note>
          <note>
            Jag vill också påminna om att även Transportstyrelsen har i uppdrag
            att följa utvecklingen av kollektivtrafikmarknaden dels som tillsynsmyndighet
            enligt kollektivtrafiklagen, dels som ansvarig för marknadsövervakning.
            Det är förstås mycket positivt att myndigheten tagit fram en strategi
            för hur arbetet med marknadsövervakning ska bedrivas.
          </note>
          <note>
            Som jag tidigare nämnt är det Alliansens bestämda uppfattning
            att en attraktiv och effektiv kollektivtrafikmarknad skapas både
            genom ökat inslag av konkurrens och genom en resenärsanpassad
            samordning. Alliansen är därför övertygad om att den nyligen genomförda
            reformen på området, tillsammans med de många initiativ som tagits
            av branschen själv, kommer att bidra till ökad och förbättrad
            kollektivtrafik.
          </note>
          <note>
            För att kollektivtrafiken ska fungera så bra som möjligt är det
            viktigt att den anpassas efter de förändringar som äger rum i
            samhället. Det går inte att backa sig in i framtiden om man som
            vi i Alliansen vill att fler ska åka kollektivt. Det går inte
            an att ställa transportslag mot varandra. Dagens resenär måste
            kunna knyta ihop sin resa med olika trafikslag, på räls eller
            på gummihjul.
          </note>
          <note>
            Kollektivtrafikstrategier och strategier för att till exempel
            öka antalet cyklister står som ett led i detta högt på agendan
            lokalt, regionalt och nationellt. Det byggs överallt för att knyta
            ihop olika trafikslag och för att attrahera fler att ställa bilen
            och resa kollektivt.
          </note>
          <note>
            Regeringen framhöll i propositionen Framtidens resor och transporter
            att det bland annat behövs en ökad användning av ny teknik, som
            energieffektivare fordon och transportmedel, för att minska utsläppen
            av koldioxid från transportsektorn.
          </note>
          <note>
            Därför är bus rapid transports, BRT, ett mycket intressant system.
            BRT finns i många länder, och det pågår även utredningar och försöksverksamheter
            i Sverige och internationellt. Malmö planerar att som första stad
            i Sverige införa en BRT-lösning 2014. Det kommer att innebära
            att bussarna kör i särskilda busskörfält med signalprioritet.
            Syftet med BRT-lösningen är snabbare, effektivare och miljövänligare
            kollektivtrafik.
          </note>
          <note>
            Herr talman! Den avreglerade järnvägsmarknaden är här för att
            stanna. Äntligen är resenärens behov i fokus! Det finns mycket
            kvar att göra, och det finns barnsjukdomar som måste klaras ut.
            För att göra resan optimal i alla väder jobbar vi tillsammans
            med branschen i Sverige och med övriga EU-länder. Vi är helt klart
            på rätt väg.
          </note>
          <note>
            I detta anförande instämde Christer Akej och Jessica Rosencrantz
            (båda M).
          </note>
          <note type="speaker">
            Anf. 149 SIV HOLMA (V) replik:
          </note>
          <note>
            Herr talman! Lotta Finstorp avslutade sitt anförande med att
            säga att den avreglerade järnvägsmarknaden är här för att stanna.
            I början av sitt anförande frågade Lotta Finstorp hur det kommer
            sig att exempelvis Socialdemokraterna inte står för sitt ställningstagande
            från 1988. Då måste jag säga att det är bra att det finns partier
            som inte är så fundamentalistiska att de oavsett vilket resultat
            en utveckling har fått fortsätter att vilja ha ännu mer av det
            som inte fungerar.
          </note>
          <note>
            Jag skulle vilja ställa en motfråga till Lotta Finstorp. Varför
            lyssnar inte Lotta Finstorp på sin partikamrat Ulf Adelsohn? Han
            säger att det är viktigt att se om avregleringen gav positiva
            resultat innan man fortsätter. För mig verkar det som att man
            håller för öronen och blundar och inte vill se de faktiska förhållandena.
          </note>
          <note>
            Nu har Lotta Finstorp och de borgerliga partierna varit med om
            att ställa sig bakom en utförlig järnvägsutredning. Då undrar
            jag: Vad är det ni vill att järnvägsutredningen ska innehålla?
          </note>
          <note type="speaker">
            Anf. 150 LOTTA FINSTORP (M) replik:
          </note>
          <note>
            Herr talman! Det där med fundamentalistiska kan vi kanske diskutera
            i ett annat forum. Det är alltid trevligt att debattera mot Vänsterpartiet,
            för där vet man var man har politikerna någonstans. Den åsikt
            som de hade för många decennier sedan har de fortfarande. Ordet
            fundamentalistisk kan vi kanske ta en annan gång.
          </note>
          <note>
            Avregleringen har pågått sedan 1988. Det har funnits en stor
            samsyn i kammaren och bland de olika regeringarna om att man skulle
            gå den vägen. Det vi gör nu och som mig veterligen inte har gjorts
            tidigare är en analys. Bland annat har Trafikanalys fått i uppdrag
            att följa den nya kollektivtrafiklagen. Vi kommer också, utifrån
            det tillkännagivande som gavs förra året, att få en utredning
            från departementet, där vi ska se över järnvägssystemet och organisationen
            och se om det är optimalt och effektivt på bästa sätt. Detta hade
            ni kunnat driva långt tidigare, eftersom ni har varit med och
            tagit fram även den här avregleringen. Nu är jag osäker på var
            Vänsterpartiet har stått i den här frågan under alla år, men ni
            har varit stödparti till Socialdemokraterna under många år, så
            förmodligen har ni varit med på det också. Men det kan Siv Holma
            gärna få svara på själv.
          </note>
          <note type="speaker">
            Anf. 151 SIV HOLMA (V) replik:
          </note>
          <note>
            Herr talman! Var vi står i de här frågorna är väldigt tydligt.
            Vi har varit konsekventa. Men att i det sammanhanget beskylla
            oss för att vara fundamentalistiska var väl att ta i.
          </note>
          <note>
            Det som är svårigheten för dig och dina partikamrater, Lotta
            Finstorp, är att ni inte vill ta till er faktiska förhållanden.
            Vi har ett fragmentiserat järnvägssystem. Uppsplittringen finns
            där. Det har ni erkänt i och med att ni ställde er bakom den utförliga
            järnvägsutredningen. Men jag är orolig för att det inte kommer
            att bli något av det här, och det kan jag i så fall bara beklaga.
          </note>
          <note>
            Jag uppskattar att det finns partier som kan ta till sig nya
            informationer och försöka göra en förändring. Men jag ser ingenting
            av detta i Moderata samlingspartiet.
          </note>
          <note>
            Jag skulle vilja ställa ytterligare en fråga. Den handlar om
            Jernhusen AB. Lotta Finstorp säger att regeringen följer frågan
            om järnvägsstationerna. Lotta Finstorp tar också upp att Trafikverket
            har gjort en handbok. Enligt mitt sätt att se är detta inte tillräckligt.
            Man säljer ut järnvägsstationer. Människor kommer inte in på järnvägsstationerna.
            Järnvägsstationerna har förlorat sin viktiga roll att vara en
            punkt för resenärerna när de ska ta sig från ett ställe till ett
            annat. Jag har hört alldeles för ofta att man följer frågan. Men
            när ska det komma till konkreta åtgärder? Saker och ting fungerar
            inte. Det är väl en fundamentalistisk inställning om något när
            man bara säger följer men inte vill göra någonting på riktigt.
          </note>
          <note type="speaker">
            Anf. 152 LOTTA FINSTORP (M) replik:
          </note>
          <note>
            Herr talman! Det ligger i allas vårt intresse att trafiken ska
            fungera och att bytespunkterna är optimala. Sedan tror jag att
            vi drömmer oss tillbaka till när du och jag var barn, Siv Holma,
            när vi satt på järnvägsstationen och väntade på tåget. Det är
            möjligt att det var bättre förr, men samtidigt bygger man upp
            nya resecentrum i dag för att man ska ha mycket tydligare knutpunkter
            mellan trafik på gummihjul och trafik på räls.
          </note>
          <note>
            Jernhusens uppdrag tycker jag är väldigt tydligt. Man ansvarar
            för verkstäder, depåer, bytespunkter och resecentrum i den mån
            man har det på det sättet. Sedan finns det kommuner som är fastighetsägare,
            och det finns andra fastighetsägare också. Men uppdraget att hålla
            stationen öppen en viss tid och så vidare ligger mellan operatörerna,
            Trafikverket och Jernhusen.
          </note>
          <note>
            Herr talman! Jag kommer från Flen, som är en järnvägsknut, fast
            det kanske var mer när jag var barn som det var en stor järnvägsknut.
            Den stationen skulle säkert kunna vara öppen mycket mer om det
            inte skedde vandalisering. Stationen är väldigt öde som det ser
            ut i dag, och därför får man också stå ute utan att kunna gå in
            där. Men vad jag kan se sköter Jernhusen sitt uppdrag på ett alldeles
            utmärkt sätt. Sedan är det viktigt att man har en dialog mellan
            Trafikverket, operatörerna, Jernhusen och andra som äger stationsbyggnader
            eller bytespunkter. Vi har i trafikutskottet fått bra dragningar
            kring hur man mer och mer försöker samarbeta för att resenären
            inte ska hamna i en sådan situation när det är kallt ute och tåget
            inte kommer och så vidare.
          </note>
          <note type="speaker">
            Anf. 153 STINA BERGSTRÖM (MP) replik:
          </note>
          <note>
            Herr talman! I början av året presenterade kollektivtrafikbranschen
            sin årliga mätning över människors resvanor. Den visade att det
            kollektiva resandet förra året ökade med endast 0,6 procent.
          </note>
          <note>
            Det kan vi jämföra med den årliga reseökningen med kollektivtrafiken
            20042010. Den var fyra gånger så hög. Undersökningen visar också
            att missnöjet med kollektivtrafiken ökar.
          </note>
          <note>
            Att resandet med kollektivtrafiken stagnerar och bara varannan
            svensk säger sig vara nöjd med kollektivtrafiken borde oroa alla
            politiska partier som vill se ett miljömässigt hållbart transportsystem.
          </note>
          <note>
            Lotta Finstorp sade i sitt anförande att hon var en sann tågvän.
            Det är väldigt trevligt att höra. Jag skulle vilja fråga Lotta
            Finstorp vad hon och hennes parti tycker om utvecklingen med att
            kollektivtrafikåkandet inte ökar lika mycket som förut.
          </note>
          <note type="speaker">
            Anf. 154 LOTTA FINSTORP (M) replik:
          </note>
          <note>
            Herr talman! I dag på utskottssammanträdet hade vi en föredragning
            där det fanns en bild som visade att antalet personkilometer på
            järnvägar har ökat med 60 procent från 1980. Det är väldigt viktigt
            att komma ihåg det.
          </note>
          <note>
            I samma expansiva utsträckning har inte underhållet på järnväg
            skötts. Hade man på samma sätt som antalet passagerare ökat, lagt
            in pengar, reinvesterat och underhållit infrastrukturen med räls
            och så vidare hade säkert ökningen av antalet tågresenärer varit
            större i dag.
          </note>
          <note>
            Det ser jag som en allvarlig orsak. Jag är väldigt glad att vår
            regering har hörsammat problemet och satsar enormt mycket pengar
            för att investera i och uppdatera den infrastruktur som avser
            tåg och järnvägar. Det är en sak.
          </note>
          <note>
            Sedan är det viktigt att man tittar på en sådan mätning i en
            lågkonjunktur där många människor är arbetslösa. Man kan till
            exempel titta på 20082009. Vi har fortfarande inte med tanke på
            hur det ser ut i Europa riktigt kommit ur svackan. Det är färre
            som pendlar till arbete. Det kan också påverka.
          </note>
          <note>
            Herr talman! Jag är precis som Stina Bergström tågvän. Jag vill
            att fler ska åka. Det finns en bild av de procent av tågen som
            i dag är försenade. Det är de som man alltid läser om.
          </note>
          <note>
            Det är aldrig så att man i medierna läser om när tågen kommer
            i tid. Bilden bland dem som pendlar och dem som inte pendlar är
            att det inte går att göra det eftersom att tågen alltid är försenade.
          </note>
          <note>
            Det är ett problem med varumärket att åka tåg. Vi måste få en
            renässans. Tåg är någonting som är bra, och det är i de allra
            flesta fall i tid.
          </note>
          <note type="speaker">
            Anf. 155 STINA BERGSTRÖM (MP) replik:
          </note>
          <note>
            Herr talman! Tåget är någonting som är bra. Jag tror att det
            kan bli ännu bättre om SJ får ett annat uppdrag än vad det har
            i dag. I dag har SJ ett uppdrag, precis som vi har sagt förut,
            och det är att gå med vinst.
          </note>
          <note>
            Om SJ i stället får ett uppdrag att se till att jobba för att
            fler ska åka med tåget och också sätta resenären i fokus och i
            centrum kan det bli mycket bättre med tågresandet.
          </note>
          <note>
            Jag tänker också att de ökade biljettpriserna och det krångliga
            biljettsystemet som SJ har är en anledning till att resenärerna
            är missnöjda. Vi ser också att priserna har ökat väldigt mycket
            i kollektivtrafiken jämfört med andra kostnader i samhället.
          </note>
          <note>
            Sveriges Radio gjorde i somras en undersökning som visade att
            priset för månadskorten i kollektivtrafiken har ökat med 43 procent
            de senaste åren. Det finns flera anledningar till det. En del
            av anledningarna är ingenting som vi politiker kan styra över.
            Men det finns också politiska beslut som säkert har bidragit till
            detta.
          </note>
          <note>
            Vi i Miljöpartiet tillsammans med S och V vill att man tittar
            ordentligt på detta och gör en ordentlig utredning av vad det
            är som gör att det har blivit så mycket dyrare att åka kollektivt.
          </note>
          <note>
            Det är någonting som allianspartierna inte alls har nappat på.
            Om jag läser utskottstexten försöker man sig på att göra en egen
            analys av vad det är som kan ha lett till att priserna ökat. Man
            skriver att en anledning kan vara att det ställs så höga krav
            på både den upphandlande och den kommersiella kollektivtrafiken
            och att det är vad som har fördyrat den.
          </note>
          <note>
            Jag skulle vilja veta lite mer precist: Vad är det för krav man
            menar har ställts på kollektivtrafiken? Är det sådant som säkerhetsbälten
            och anpassning för funktionshindrade? Är det alkolåsen i skolbussarna?
            Vad är det för krav vi har ställt som har gjort att kollektivtrafiken
            har blivit så mycket dyrare? Är det någonting vi skulle ha kunnat
            banta ned?
          </note>
          <note type="speaker">
            Anf. 156 LOTTA FINSTORP (M) replik:
          </note>
          <note>
            Herr talman! Först och främst är kollektivtrafiken redan i dag
            subventionerad med drygt 50 procent med skattepengar. Stina Bergström
            pekar på en viktig faktor. Att kostnaden för att till exempel
            åka buss har ökat beror på kraven i upphandlingen. Bussarna får
            till exempel inte vara äldre än åtta år. Man måste ha miljöanpassade
            bussar som inte släpper ut så mycket koldioxid. Det är jättebra.
            Det krävs bälten för säkerheten.
          </note>
          <note>
            Vi har successivt höjt kraven jämfört med när vi gick i skolan
            och åkte buss. Jag tror inte av någon av oss här i kammaren skulle
            vilja skruva ned på säkerhetsaspekten. Det kostar förstås. Det
            handlar också om till exempel löneökningar.
          </note>
          <note>
            Herr talman! Om man nu vill ha lägre priser måste man göra precis
            det som Stina Bergström är inne på. Antingen måste man skruva
            ned trafiksäkerhetskraven eller också måste man stoppa in mer
            skattepengar i subvention. Det är vi absolut inte beredda att
            göra, varken att sänka trafiksäkerhetskraven eller att subventionera
            med ännu mer pengar.
          </note>
          <note>
            Det måste ställas mot till exempel hälso- och sjukvård. Det är
            våra regionala kollektivtrafikmyndigheter som ansvarar ute i regionerna.
            I mitt fall är det landstingspengar, och så ser det ut i hela
            Sverige. Det är till exempel hälso- och sjukvården som vi måste
            sätta mot billigare biljetter på buss och tåg.
          </note>
          <note type="speaker">
            Anf. 157 LARS TYSKLIND (FP):
          </note>
          <note>
            Herr talman! Jag börjar med att instämma i Lotta Finstorps anförande.
            Den diskussion som ni hade om priser var ganska intressant. Den
            kanske vi kan återkomma till en annan gång. Det är på något vis
            en logisk kullerbytta att ju fler som åker, desto mer skattesubvention
            krävs det. Det blir dyrare för skattebetalarna. Ska man inte sätta
            in mer skattepengar så måste man höja priserna. Det känns inte
            riktigt logiskt, men så är det.
          </note>
          <note>
            Dagens betänkande är ganska omfattande. Det behandlar 53 motionsyrkanden
            från allmänna motionstiden i höstas. Det rör järnvägs- och kollektivtrafik.
            Det intressanta är att de ämnen som tas upp berör väldigt direkt
            enskilda resenärer. Det är kanske det som gör ämnet både intressant
            och viktigt.
          </note>
          <note>
            Jag yrkar bifall till utskottets förslag i betänkandet och avslag
            på samtliga reservationer. Jag har några utgångspunkter och reflexioner
            så här i början.
          </note>
          <note>
            För det första kan man säga att dagens ämne präglas av att det
            finns ett delat ansvar mellan staten, regionala myndigheter och
            branschen. Det finns också andra inblandade, men dessa är åtminstone
            inblandade i ansvarsbilden.
          </note>
          <note>
            För det andra är uttrycket resenären i centrum något som återkommer
            både i majoritetstexten och i reservationerna. Det är egentligen
            inte så konstigt. Det är självklart att resenären ska vara i centrum.
            Det är både en förutsättning för att kunna motivera att upphandla
            trafik och för att kommersiell trafik ska ha möjlighet till lönsamhet.
            Om man inte sätter kunden i centrum blir det väldigt svårt.
          </note>
          <note>
            Det råder inte något motsatsförhållande mellan resenären i centrum
            och lönsamhet, som antyds i vissa reservationer. Man behöver inte
            välja mellan de båda sakerna. De hänger ihop. Nöjda kunder är
            i stället en förutsättning för lönsamhet. Det är också en förutsättning
            för att man ska kunna motivera upphandlad trafik.
          </note>
          <note>
            För det tredje är det väldigt bra att branschen själv har satt
            upp tydliga mål att i partnersamverkan fördubbla kollektivtrafiken
            fram till år 2020.
          </note>
          <note>
            En av de aktörer som har nämnts här tidigare är Jernhusen AB.
            Det har här en viktig roll. Det har i sammanhanget uttryckt att
            det skulle utveckla stationerna och underhållsdepåerna i samarbete
            med branschen. Allting ska göras för att få en positiv upplevelse
            för resenärerna. De är också en del av branschen i det här sammanhanget.
          </note>
          <note>
            För det fjärde fick vi en ny lag om kollektivtrafik från den
            1 januari 2012. Vi fick regionala trafikmyndighetsnämnder och
            regionala trafikförsörjningsprogram med bland annat frihet till
            länsöverskridande kollektivtrafik. Det hade mycket stor betydelse
            för mycket utbyggd tågtrafik över länsgränserna. Det blev frihet
            att etablera kommersiell kollektivtrafik.
          </note>
          <note>
            Det finns även en väldigt viktig sak som har nämnts här med biljettsystemen
            och informationssystemen. Det finns inbyggt ett krav på att det
            är ett gemensamt trafikinformationssystem.
          </note>
          <note>
            Det intressanta är det som Lotta Finstorp nämnde här: Det krävs
            att lagen ska utvärderas. Men redan i mars 2011 fick Trafikanalys
            uppdraget att utföra en utvärdering av effekterna av den nya lagstiftningen.
            Det var alltså ett antal månader innan lagstiftningen trädde i
            kraft. Nu sker årliga rapporteringar om detta, och det ska hålla
            på åtminstone fram till 2014 för att man ska se effekterna.
          </note>
          <note>
            För det femte beslutade riksdagen så sent som i december 2012,
            på förslag av ett samlat trafikutskott, att göra ett tillkännagivande
            till regeringen om en utvärdering av järnvägssystemets organisation
            för att det på bästa möjliga sätt ska kunna möta framtidens krav
            på ett effektivt och hållbart transportsystem. Denna utvärdering
            skulle påbörjas snarast och beakta pågående och planerade utredningar
            och utvärderingar. Det är mycket som pågår, och man ska naturligtvis
            inte dubbelarbeta. Som det har sagts pågår nu ett arbete i Näringsdepartementet
            om detta. Folkpartiets och Alliansens uppfattning är att det är
            resultatet av denna utvärdering som rimligtvis bör avvaktas innan
            man tar nästa steg i sammanhanget.
          </note>
          <note>
            För det sjätte pågår en översyn på Finansdepartementet när det
            gäller SJ:s ekonomiska mål. Detta finansiella mål har också varit
            uppe till diskussion några gånger.
          </note>
          <note>
            Herr talman! Jag har full förståelse för att de motioner som
            vi nu behandlar skrevs före beslutet i december. Men om man läser
            de aktuella reservationerna från den rödgröna oppositionen kan
            man lätt få intrycket att de egentligen inte är intresserade av
            resultatet utan redan har svaren klara. Trots allt måste utvärderingen
            vara ett grundläggande dokument när den kommer. Allra tydligast
            gäller detta Vänsterpartiet. Man får ha respekt för att Vänsterpartiet
            har en tydlig ideologisk profil som de har stått för länge.
          </note>
          <note>
            Vänsterpartiet framför att SJ AB:s avkastningskrav till ägaren
            ska avskaffas och att lönsamhetsmålet ska sänkas. I en annan reservation
            sägs att SJ AB:s trafikerings- och företrädesrätt på länsöverskridande
            trafik ska återinföras kombinerat med trafikeringsplikt. Detta
            är en nisch som nu uppfylls av länstrafiken och med bravur, skulle
            jag vilja säga. Trafiken har ökat mycket.
          </note>
          <note>
            Vidare framför Vänsterpartiet i en reservation riva upp kollektivtrafiklagen.
            Man vill med andra ord förhindra att kollektivtrafikföretag fritt
            får etablera kommersiell kollektivtrafik över landet.
          </note>
          <note>
            Från min ideologiska synpunkt känns det som att Vänsterpartiet
            egentligen är konsekvent: Det är återreglering som gäller oavsett
            konsekvenser i övrigt. Det märkliga är att den järnväg som beskrivs
            som så usel ändå har en fördubblad persontrafik sedan 1980-talet.
            Avregleringen har naturligtvis bidragit till detta. Dessutom har
            vi i Sverige en stor andel godstrafik på järnväg i en internationell
            jämförelse. De som är inblandade i sammanhanget säger att detta
            härrör just från avregleringen.
          </note>
          <note>
            Socialdemokraternas och Miljöpartiets ståndpunkter är lite mindre
            långtgående, men det är lite grann på samma tema.
          </note>
          <note>
            Herr talman! I reservation 1 säger S, MP och V att man vill ge
            SJ AB ett tydligt samhällsuppdrag. Jag har lite svårt att utläsa
            exakt vad det konkret skulle innebära. Det beskrivs lite allmänt
            som kvalitetskrav, som jag egentligen tycker måste gälla alla
            tågbolag oavsett ägare. Om man ska ha någon framgång och vinna
            marknadsandelar måste man uppfylla saker som bekvämlighet, kvalitet,
            punktlighet och prisvärdhet. Det är den typ av operativa mål som
            varje bolagsstyrelse och varje bolagsledning har att ta ställning
            till. Om man driver ett kollektivtrafikbolag som SJ bör man som
            sagt sätta resenären och kvaliteten för resenären i centrum. Annars
            driver man bolaget på ett direkt dåligt sätt.
          </note>
          <note>
            Det finns några frågor som man måste ställa sig. Lotta Finstorp
            var inne på detta också. Ska man ta bort principen att SJ ska
            vara en aktör bland andra på järnvägsmarknaden och drivas enligt
            affärsmässiga principer? Ska marknadsmässiga krav säkerställa
            jämlika förutsättningar mellan statligt ägda och privatägda bolag?
            Ska detta också tas bort?
          </note>
          <note>
            Slutligen: Ska vi uppfatta att Socialdemokraterna har ändrat
            politik på området? Precis som Lotta Finstorp beskrev var det
            en helt annan inställning för mindre än tio år sedan när man sade
            hur viktigt det var att SJ AB inte skulle ha någon särställning
            där andra tågoperatörer är verksamma. I dag är andra tågoperatörer
            verksamma över hela det svenska järnvägsnätet.
          </note>
          <note>
            Den dåvarande regeringens uttalade en vision och ett mål: SJ
            skulle vara ett modernt reseföretag som i alla avseenden och uthålligt
            agerar affärsmässigt och kommersiellt. Ur den synpunkten kan vi
            inte säga något annat än att Socialdemokraterna tydligen har ändrat
            politik. Men det kanske är som Siv Holma sade det finns vissa
            partier som ändrar sig, och det har sina orsaker.
          </note>
          <note>
            Herr talman! Jag ska säga lite grann om Gotlandstrafiken. Vi
            har talat mycket om järnvägen i dag, men bland andra Siv Holma
            var inne på Gotlandstrafiken. När man ser på reservationerna och
            majoritetstexten tycker jag att vi i grunden har en relativt stor
            samsyn. Vi är helt överens om att Gotland för sin utveckling är
            beroende av väl fungerande förbindelser med fastlandet och att
            det då krävs långsiktiga, stabila och miljömässigt hållbara avtal
            om Gotlandstrafiken. Jag tror att det står så nästan ordagrant
            i både reservationstexter och majoritetstexter.
          </note>
          <note>
            Från Folkpartiets sida förutsätter vi att den fortsatta processen
            ger ett nytt avtal om Gotlandstrafiken som tillgodoser näringslivets,
            resenärernas och miljöns behov av goda, långsiktiga och hållbara
            transporter. I detta resonemang och denna process ingår energieffektivisering.
            Det ingår att man ska se på alternativa miljövänliga bränslen.
            Bränslefrågan och utsläppen är centrala. Detta är möjligheter
            som måste tas till vara. Fungerande tidtabeller och rimliga överfartstider
            är andra viktiga kriterier som måste uppfyllas.
          </note>
          <note>
            Vid justeringstillfället uppgavs att det skulle ske en smärre
            justering i den reservation som Socialdemokraterna och Miljöpartiet
            hade. Jag kan bara konstatera att Miljöpartiets problematiserande
            kring hastighetens betydelse för utsläppens storlek helt enkelt
            togs bort. Det fanns med vid justeringen, men nu är det inte med.
          </note>
          <note>
            I detta anförande instämde Anita Brodén (FP), Christer Akej,
            Lotta Finstorp och Jessica Rosencrantz (alla M) samt Göran Lindell
            (C).
          </note>
          <note type="speaker">
            Anf. 158 STINA BERGSTRÖM (MP) replik:
          </note>
          <note>
            Herr talman! Lars Tysklind nämnde en del om Jernhusen i sitt
            anförande. Jernhusen har fått rätt mycket kritik för sin skötsel
            av stationer. Trafikutskottet träffade Jernhusen förra vintern.
            De sade då att de skulle skärpa sig vad gäller öppettider. Det
            är Jernhusen som ansvarar för att stationerna är öppna när resenärerna
            behöver komma in i värmen och så vidare. Det är bra.
          </note>
          <note>
            Jag tycker också att det som står i betänkandet låter bra. Det
            står att utskottsmajoriteten har fått reda på att Jernhusen kommer
            att ta en större del i partnersamverkan för en fördubblad kollektivtrafik
            och bidra till arbetet med att förbättra förutsättningar för kollektivtrafiken.
            Detta var också Lars Tysklind inne på i sitt anförande.
          </note>
          <note>
            Det står vidare att företrädare för Jernhusen har uttalat att
            de vill utveckla stationer och underhållsdepåer i samarbete med
            branschen och på så sätt skapa en enhetlig och positiv upplevelse
            för resenären.
          </note>
          <note>
            Det låter bra. Men precis som Siv Holma nämnde i sitt anförande
            håller Jernhusen på att sälja stationer i hela landet. Den fina
            gamla stationen i Kils tätort, till exempel, i min kommun, är
            nu till salu.
          </note>
          <note>
            Min fråga är: Hur hänger det här ihop, Lars Tysklind? Hur kan
            man utveckla något som man har sålt?
          </note>
          <note type="speaker">
            Anf. 159 LARS TYSKLIND (FP) replik:
          </note>
          <note>
            Herr talman! Jag har lite svårt att uttala mig om vad man har
            för planer för Kil. Det finns ju platser där man har sålt gamla
            järnvägsstationer och byggt upp nya, mer moderna stationer med
            andra typer av klimatskydd och så vidare. Det har även skett vid
            min hemmabana, Bohusbanan, därför att det varit underhållssvårigheter
            och annat. Men de kanske inte gäller i Kil. Jag vet inte vad det
            lokalt handlar om egentligen.
          </note>
          <note>
            Jag tycker bara att det här visar hur viktigt det är att saker
            och ting kommer in i sitt sammanhang. Partnersamverkan, som jag
            nämnde, har nu branschen tagit ansvar för. Jag tror att något
            som vi måste leva med är att aktörerna måste ta ett samlat ansvar.
          </note>
          <note>
            Precis som nämndes av Lotta Finstorp förut är det mycket som
            händer och att mycket har barnsjukdomar. Men det känns nu som
            att Jernhusen ändå har kommit in i sitt sammanhang och samarbetar
            med branschen för resenärernas bästa. En bransch som inte tillgodoser
            sina kunder är ju mer eller mindre dödsdömd. Den kan inte få vare
            sig marknadsandelar eller lönsamhet till slut. Det känns som att
            man inom branschen har upptäckt att man måste samverka kring detta.
          </note>
          <note>
            Stina Bergström nämnde även biljettsystemet förut. Även inom
            det området har man kommit ganska långt i partnersamverkan. Man
            inser att man inte får några kunder om det blir för svårt att
            köpa biljetter.
          </note>
          <note type="speaker">
            Anf. 160 STINA BERGSTRÖM (MP) replik:
          </note>
          <note>
            Herr talman! Nu måste jag säga att jag inte tycker att jag fick
            något svar på mina frågor av Lars Tysklind. Det är alltså så att
            Jernhusen håller på att sälja ut stationer i hela landet. Det
            är inte bara i Kil utan också på andra ställen. I Värmland har
            vi snart bara stationen i Karlstad kvar som ägs av Jernhusen.
          </note>
          <note>
            Man säger att man ska skapa en enhetlig och positiv upplevelse
            för resenärerna med de stationer som Jernhusen och staten fortfarande
            äger. Då kan man funderna på om det bara är resenärerna i de större
            städerna som Jernhusen tänker ta ansvar för. Vem tar ansvar för
            att vi som bor i resten av landet i Strömstad, Kil, Arvika och
            på andra ställen har en station som öppen och varm och där det
            finns en toalett att gå in på? Det är en fråga som jag kan fortsätta
            att ställa.
          </note>
          <note>
            Jag hade en annan fråga också, men den har fullständigt farit
            ur huvudet på mig, så jag kanske kan få ett bättre svar på min
            fråga: Hur kan Jernhusen ta ansvar för oss resenärer som inte
            bor i Stockholm, Göteborg eller Malmö?
          </note>
          <note type="speaker">
            Anf. 161 LARS TYSKLIND (FP) replik:
          </note>
          <note>
            Herr talman! Jernhusen får naturligtvis bedöma vilka fastigheter
            de tycker att man ska ha kvar eller inte. Jag tror att de utvecklar
            de fastigheter som är utvecklingsbara och som kan ge den där positiva
            upplevelsen.
          </note>
          <note>
            Sedan är det viktigt att se att det utvecklas andra saker där
            också andra aktörer är inblandade. Den moderna kollektivtrafiken
            bygger helt på att det finns väl fungerande bytespunkter, som
            det heter. Det har diskuterats här att man måste kunna byta någonstans
            mellan tåg, bussar, taxibilar och så vidare. Det tror jag är den
            stora saken, och det måste naturligtvis finnas över hela landet
            på ett vettigt sätt. Men exakt hur det ska vara får både branschen
            och utvecklingen visa.
          </note>
          <note type="speaker">
            Anf. 162 SIV HOLMA (V) replik:
          </note>
          <note>
            Herr talman! Jag ska börja med att säga att det är helt riktigt
            att Vänsterpartiet anser att järnvägen fungerar väldigt dåligt
            när systemet har blivit så fragmentiserat och uppsplittrat. Vi
            tror att järnvägen fungerar bäst när systemet är enhetligt och
            sammanhållet.
          </note>
          <note>
            Eftersom Folkpartiet i december ställde sig bakom den utförliga
            järnvägsutredningen, som alla partier var överens om, undrar jag
            vad det är Folkpartiet vill utreda. Det är den ena frågan.
          </note>
          <note>
            Jag tycker att det vore klädsamt om alla partier som var för
            järnvägsutredningen, alltså även oppositionen, kunde få vara med
            och samråda kring direktiven och även hur utredningen ska läggas
            upp, så att vi slipper uppleva samma utveckling som vi upplevde
            när vi ville ha en annan tingens ordning vad gällde järnvägsunderhållet.
          </note>
          <note>
            När det gäller Jernhusen tycker jag att det är intressant att
            Lars Tysklind säger att Jernhusen utvecklar resecentrum där det
            är utvecklingsbart. Vi har tydligen bara en järnvägsstation i
            hela Norrbotten som är utvecklingsbar, eftersom Jernhusen bara
            äger en enda järnvägsstation. De övriga är tydligen inte utvecklingsbara.
          </note>
          <note type="speaker">
            Anf. 163 LARS TYSKLIND (FP) replik:
          </note>
          <note>
            Herr talman! Nu ska vi kanske få lite dimensioner på detta. Även
            i Västsverige finns det väldigt många tåg som körs av Västtågen.
            Många stationer och klimatskydd ägs faktiskt av Västtrafik AB.
            Det är alltså inte Jernhusen som är den dominerande ägaren av
            dem.
          </note>
          <note>
            Siv Holma sade att järnvägen fungerar dåligt, och det är oftast
            det som man hör. Jag tror att kraven på järnvägen har blivit väldigt
            höga, och det är säkert med rätta, när det gäller punktlighet
            och så vidare.
          </note>
          <note>
            Det är intressant med beskrivningarna av järnvägen. Jag tror
            att Lotta Finstorp var inne på att man drömmer sig tillbaka lite
            grann till hur det var förr och att det kändes så mycket bättre
            förr.
          </note>
          <note>
            Vi diskuterade i höstas punktligheten väldigt mycket och om man
            ska räkna 5 eller 15 minuter som försening. Men vi kan hålla oss
            till 5 minuter. År 1980 hade vi hälften så mycket persontrafik
            som i dag. Då kom 53 procent av tågen fram med mindre än fem minuters
            försening. I dag med dubbelt så mycket trafik är det drygt 90
            procent. Det är naturligtvis statistiskt en förbättring. Jag tror
            samtidigt att vårt sätt att utnyttja kollektivtrafiken och tågtrafiken
            har blivit så annorlunda att vi inte upplever förbättringen. Det
            är därför man måste jobba vidare med frågan.
          </note>
          <note>
            När det sedan gäller utvärderingen och vad vi förväntar oss av
            den är vi lite förutsättningslösa. Vi får väl kanske konfirmerat
            att de åtgärder som vi har vidtagit är bra, och det tror jag att
            de flesta är. Sedan kan jag med viss ödmjukhet säga att jag tror
            att det även kan komma fram saker där vi kan korrigera besluten
            så att det blir ännu bättre.
          </note>
          <note type="speaker">
            Anf. 164 SIV HOLMA (V) replik:
          </note>
          <note>
            Herr talman! Jag blir inte riktigt klok på det svar som jag får
            av Lars Tysklind när det gäller detta med en utförlig järnvägsutredning.
            Lars Tysklind beskriver utredningen som relativt förutsättningslös
            men säger att han tror att det mesta fungerar bra och att det
            är några smärre justeringar eller korrigeringar som ska komma
            till stånd genom utredningen. Det är därför som jag ställer frågan
            en gång till: Anser Lars Tysklind att det vore en fördel om alla
            partier hade möjlighet att samråda kring utredningsdirektiven
            och upplägget av utredningen? Det vore väl ändå någonting positivt,
            eftersom Tysklind säger att vi har så olika verklighetsbild. Då
            kanske vi skulle kunna ha en gemensam verklighetsbild och arbeta
            på ett annat sätt med de här frågorna än vad Tysklind och hans
            regeringskamrater gör.
          </note>
          <note>
            Vore det inte bra om vi fick titta på utredningsdirektiven och
            komma med konstruktiva och bra förslag på hur man ska lägga upp
            utredningen?
          </note>
          <note type="speaker">
            Anf. 165 LARS TYSKLIND (FP) replik:
          </note>
          <note>
            Herr talman! Jag kan inte ge någon exakt och utförlig beskrivning
            av hur den politiska processen kring utredningen ska gå till.
            Den får vi väl återkomma till.
          </note>
          <note>
            När man utvärderar tycker jag, precis som Siv Holma är inne på,
            att det viktiga är att man försöker skaffa sig en gemensam verklighetsbild.
            Sedan kommer väl svårigheten att man gemensamt även ska acceptera
            verklighetsbilden, att den passar in med ens egna idéer. Det kanske
            vi lite till mans måste jobba med.
          </note>
          <note>
            Som jag sade har allianssidan och även andra partier som har
            varit med i avregleringsdiskussionerna från 80-talet och framåt
            sett detta som positivt. Och jag är övertygad om att det är positivt
            och att även utvärderingen kommer att visa det. Men det finns
            kanske något som måste korrigeras.
          </note>
          <note>
            Nu blir min fråga lite retorisk eftersom replikskiftet är slut
            i och med denna replik. Precis som jag sade i anförandet får jag
            uppfattningen att eftersom man har reservationer är man egentligen
            inte intresserad av utvärderingen och vill inte ta med den när
            man tar nästa steg, utan man tar för givet att det är precis detta
            vi ska göra, att vi till exempel ska avskaffa avkastningskrav.
            Man vet liksom resultatet. Jag tycker att man i Vänsterpartiet
            borde ta en funderare på vad man själv vill med utvärderingen.
            Man kan ju inte låsa fast sig vid exakt vad den ska komma fram
            till, utan man får vara lite förutsättningslös när man startar.
          </note>
          <note type="speaker">
            Anf. 166 GÖRAN LINDELL (C):
          </note>
          <note>
            Herr talman! Detta betänkande behandlar motioner om järnväg och
            kollektivtrafik, som är högaktuellt och viktigt, och inte minst
            handlar det om möjligheten att lösa de klimatutmaningar vi står
            inför. Flera motioner berör ägande och kontroll över järnväg och
            tågtrafik. Jag kommer att ägna mest tid åt detta område, men jag
            ska även nämna Gotlandstrafiken.
          </note>
          <note>
            Inledningsvis ska jag dock göra ett par reflexioner kring den
            diskussion som har varit så här långt. Den ena gäller något som
            manifesterades av framför allt Stina Bergström, men även andra
            gjorde sitt bästa för att räkna upp allt som inte fungerar bra
            med järnvägen och järnvägstrafiken i dag. Det är givetvis viktigt
            att fokusera på det. Samtidigt tror jag att vi alla kan konstatera
            att det finns en diskussion och uppfattning hos allmänheten att
            järnvägen och järnvägstrafiken fungerar mycket sämre än vad den
            med alla objektiva mått i praktiken gör. Inte minst underhålls
            denna av en ganska ensidig och ibland upphetsad medieretorik i
            sammanhanget.
          </note>
          <note>
            Man kan ha vilka syften man vill med en sådan diskussion, men
            det är inte så konstigt om man då samtidigt upplever att det inte
            ökar kollektivtrafiken på det sätt vi vill. I vanliga fall försöker
            vi tala upp ett varumärke vi vill jobba med, men i detta sammanhang
            blir det lite tvärtom. Det tycker jag är ett dilemma.
          </note>
          <note>
            Så till min andra reflexion. Vi har i många anföranden hört om
            hur många förbättringar man vill åstadkomma på olika sätt. Det
            handlar om att höja komforten och kvaliteten, sänka priserna och
            göra allt bättre, billigare och effektivare på alla vis.
          </note>
          <note>
            Jag kommer att tänka på den devis jag satte upp på väggen i tonåren:
            Det är bättre att vara rik och frisk än fattig och sjuk.
          </note>
          <note>
            Den känslan har jag fått några gånger i dag. Jag vill inte låta
            elak, men samtidigt var det väl Siv Holma som klämde till med
            god dag yxskaft, och det var ungefär det jag kände också. Det
            finns alltid två sidor av myntet, och smakar det så kostar det.
          </note>
          <note>
            I Sverige har vi i årtionden funderat över tågtrafiken och dess
            framtid. Flera av er är tillräckligt gamla för att komma ihåg
            slagdängan SJ, SJ gamle vän, festligt att du lever än. Den beskrev
            känslan vi hade för vårt kära SJ och den aura av gammalmodigt
            och förgånget som det hade. Frågan i mångas ögon var i realiteten
            om tågtrafiken över huvud taget hade någon framtid, åtminstone
            persontrafiken på lite längre sträckor.
          </note>
          <note>
            De flesta beslutsfattare blev så småningom överens om att det
            behövdes en rejäl förändring, och en successiv omdaning av kolossen
            SJ tog sin början.
          </note>
          <note>
            Jag kommer från Jönköpings län, som är ett av de län som har
            mest regionala banor, alltså banor utanför stomnätet. Tidigare
            handlade många diskussioner om vilka tåg som skulle ställas in
            och vilka banor som skulle stå utan persontrafik framöver, men
            i slutet av 80-talet kom möjligheten för länstrafikbolagen att
            upphandla tågtrafik i konkurrens bland operatörer. Vi hade BK
            Tåg i Småland som förde en Davids kamp mot Goliat mot det stora
            SJ för att lyfta fram sig som möjlig operatör.
          </note>
          <note>
            Så småningom utvecklades, på ungefär samma sätt runt om i landet,
            föreställer jag mig, en regional tågtrafik som servar människor
            på ett helt annat sätt i dag än vad den gjorde då. Jag utgår från
            att alla ser detta som något positivt, och det har sin grund i
            kombinationen av att lägga ansvaret utanför den stora kolossen
            SJ och att medge konkurrens mellan olika operatörer som innovativt
            kunde hitta olika lösningar för tågtrafik ute i landet.
          </note>
          <note>
            Om det låter som att jag och Centerpartiet tror på och bejakar
            den förändring mot mer konkurrens och mer statlig verksamhet organiserad
            i bolag med tydliga och rimligt begränsade uppdrag är det rätt
            uppfattat. Men det innebär absolut inte att vi tycker att allt
            är färdigt och fungerar som det ska.
          </note>
          <note>
            Många har redan varit inne på utmaningarna, och vi kan konstatera
            att järnvägsnätet är slitet och att kapaciteten borde ökas på
            flera håll i landet. Vi skulle gärna se att man går längre i utvecklingen
            av snabba tåg i de stora stråken, och det behövs fler aktörer
            och nya koncept som kan locka fler resenärer och andra grupper
            av resenärer. Tillförlitligheten har också nämnts, och den borde
            vara bättre. Särskilt besvärar sårbarheten i snö och kyla.
          </note>
          <note>
            Vi är ganska överens i analysen men skiljer oss åt när det kommer
            till metoderna för att lösa det hela. Om jag tillåts förenkla
            en smula handlar undertonen, ibland uttryckt i skarpa förslag
            i motionerna på detta område, rätt mycket om att skulden till
            allt ont ligger i just de förändringar som har skett. Ofta kan
            man till och med läsa in uppfattningen att om bara SJ vore den
            gamla statens verk igen skulle saker och ting fungera betydligt
            bättre.
          </note>
          <note>
            Herr talman! Jag kan förstå att Vänsterpartiet vill att SJ ska
            återgå till att fungera som ett bolag utan avkastningskrav och
            få tillbaka alla stationshus etcetera. Storskaligt och statligt
            utan marknadsmässiga krav är inte konstigt att förstå, men det
            är fel. Jag blir mer förvånad över Socialdemokraterna och Miljöpartiet,
            som ju i stor utsträckning drivit denna förändringsprocess.
          </note>
          <note>
            Vi har tidigare hört att regeringens vision och målsättning för
            SJ är att det uthålligt ska agera affärsmässigt och kommersiellt
            och ha mål jämförbara med befintliga och blivande konkurrenter.
            Det är den gamla S-regeringen som har varit med och skrivit dessa
            formuleringar.
          </note>
          <note>
            Men nu verkar plötsligt andra vindar blåsa. Jag hoppas verkligen
            att dessa vindar inte bromsar upp den utveckling som pågår. Då
            tror jag att vi både har sålt smöret och tappat pengarna, för
            att använda ett gammalt fint uttryck.
          </note>
          <note>
            Centerpartiets linje är i all fall klar. Vi är övertygade om
            att Sverige är inne på en riktig förändring av sin järnväg. Vi
            vill se ett fortsatt arbete med att tydliggöra uppdragen för bolag,
            statliga eller privata i konkurrens, och vi inser att Sverige
            är i ett ganska tidigt skede i en process som vi önskar kunde
            gå snabbare. Men det kommer att ta tid innan vi når en mogen järnvägsbransch
            i dess nya form en bransch som bygger på en hållbar järnvägstrafik
            i Sverige och i Europa.
          </note>
          <note>
            Att det ska finnas en strävan efter konkurrens och samordnade
            regelverk är viktiga delmoment. Centerpartiet menar att det är
            på detta sätt vi får den hållbara järnvägstrafik som vi alla önskar
            och som bäst passar medborgarna till lägsta möjliga kostnad.
          </note>
          <note>
            Herr talman, jag vill avsluta med några ord om Gotlandstrafiken.
            Den är en livlina för dem som bor på ön och viktig för alla oss
            som regelbundet besöker den. Naturligtvis skapar varje osäkerhet
            om färjetrafiken oro.
          </note>
          <note>
            Centerpartiet slår kraftigt vakt om en färjetrafik som ger en
            bra service. Vi utgår från att det arbete som pågår för en ny
            trafikeringsperiod ska lyckas kombinera kostnadsmedvetenhet i
            upphandlingen med tillgänglighet och miljöhänsyn på ett klokt
            sätt med utgångspunkt i att Gotlandstrafiken ska ha minst samma
            servicegrad som i dag, oavsett om man är öbo eller turist kort
            sagt att gotlänningen i gemen uppfattar den nya färjetrafiken
            som en förbättring. Först då har vi betyg på att vi har lyckats.
          </note>
          <note>
            Herr talman, jag yrkar bifall till trafikutskottets förslag i
            betänkande TU11 och avslag på samtliga reservationer.
          </note>
          <note>
            I detta anförande instämde Inger Fredriksson (C) samt Christer
            Akej och Jessica Rosencrantz (båda M).
          </note>
          <note>
            Överläggningen var härmed avslutad.
          </note>
          <note>
            12 § Skogspolitik
          </note>
          <note>
            Föredrogs
          </note>
          <note type="speaker">
            Anf. 167 KRISTINA NILSSON (S):
          </note>
          <note>
            Herr talman! Då ska vi debattera miljö- och jordbruksutskottets
            betänkande 16, som handlar om skogspolitik. Det är ett betänkande
            som behandlar motioner från allmänna motionstiden som innehåller
            frågor om skogsvårdslagen, miljöhänsyn, skydd av naturvärden och
            skogens sociala värde.
          </note>
          <note>
            Själv trivs jag väldigt bra i skogen och försöker vistas där
            så ofta tillfälle ges. Det ger lugn och avkoppling, möjlighet
            till jakt, fiske och svamp- och bärplockning. Samtidigt som skogen
            är en tillgång för mig som enskild för rekreation och avkoppling
            är den också en nationell tillgång med ett oerhört stort ekonomiskt
            värde som förnybar resurs. Den är också en internationell tillgång
            i och med de ekosystemtjänster den levererar, till exempel inlagring
            av koldioxid, rent vatten och ett hem för hundratals arter.
          </note>
          <note>
            Jag vistas ofta i brukade skogslandskap. Visst kan det vara tråkigt
            när ett område man promenerat omkring i avverkas, men min personliga
            upplevelse är att jag än så länge alltid finner nya marker att
            vandra i. Jag känner inte igen mig i den bild som målas upp av
            vissa att det inte längre finns någon skog, eller att den skog
            som finns består av monokulturer som man kallar plantager. Tvärtom
            tycker jag att en äldre, gallrad skog lämpar sig alldeles utmärkt
            för skogspromenader. Med detta sagt hade jag tänkt ägna det här
            anförandet åt frågor om miljöhänsyn.
          </note>
          <note>
            Det har varit en spännande första tid för mig när jag de senaste
            ett och halvt åren fått möjlighet att ägna lite mer tid åt skogsfrågorna.
            Debatten i samhället har varit minst sagt livlig, ibland på gränsen
            till hätsk. Jag tycker att det är svårt att tolka det på ett annat
            sätt än som att lagstiftningen, som trots allt är ganska omfattande,
            ändå i viss mån är otydlig. Mediebilden har enligt min uppfattning
            ofta varit att skogsbruk i sig är skadligt, och alla skogsägare
            dras över en kam. Detta är djupt orättvist. Många gör sitt allra
            bästa för att bruka och vårda sin skog på bästa tänkbara sätt.
            Självklart finns också motsatsen, men att peka ut allt skogsbruk
            som direkt skadligt är inte korrekt.
          </note>
          <note>
            Självklart är det viktigt med miljöhänsyn, och här behöver mera
            göras, inte minst med tanke på att vi har beslutat om miljökvalitetsmål
            som vi vill uppnå. Målet Levande skogar säger att skogens och
            skogsmarkens värde för biologisk produktion ska skyddas samtidigt
            som den biologiska mångfalden bevaras, samt kulturmiljövärden
            och sociala värden värnas.
          </note>
          <note>
            I den årliga rapport som vi har fått från Naturvårdsverket konstateras
            att målet inte är möjligt att nå till 2020 och att det inte går
            att se en tydlig riktning för utvecklingen i miljön. För att nå
            målet konstaterar Naturvårdsverket att det behövs en kombination
            av förbättrade resultat när det gäller hänsyn vid avverkningar.
            Det behövs ökad areal som brukas med skonsammare metoder och ökade
            arealer av formellt eller frivilligt skyddad skog. Det behövs
            mer naturvårdande skötsel i skyddad skog, och ökade insatser för
            hotade arter, så kallade åtgärdsprogram, skulle kunna bidra. Det
            behövs alltså förbättringsåtgärder.
          </note>
          <note>
            Jag upplever att det finns en stor förståelse för detta bland
            dem som arbetar i skogsbruket och bland företrädare för näringen
            som jag har fått möjlighet att träffa. Det arbetas med naturvård
            på många håll och kanter, och det finns många goda exempel, men
            de flesta jag talat med framför också att det finns mer att göra.
          </note>
          <note>
            Jag kan konstatera att det pågår en del arbete politiskt för
            att åstadkomma förbättringar. Redan förra året konstaterade utskottet
            att målbilderna för den miljöhänsyn som ska uppnås ser olika ut
            och att det är ett centralt problem. Det arbete som kallas Dialog
            om miljöhänsyn har som ett mål att det ska finna väl kända lagkrav
            för miljöhänsyn och att det ska finnas ett uppföljningssystem
            som kan utgöra grund för en fortsatt utvecklings- och lärprocess.
            Jag tycker att det är viktigt att det finns ett uppföljningssystem
            som är hållbart, så att det går att följa utvecklingen över tid.
            Enligt Landsbygdsdepartementet kommer de förslag som arbetas fram
            i projektet Dialog om miljöhänsyn att gå ut på remiss, och förslagen
            ska vara klara i augusti 2013.
          </note>
          <note>
            SLU och Skogsstyrelsen arbetar med ett annat uppdrag, nämligen
            att ta fram en modell för adaptiv skogsskötsel. Syftet med detta
            är att öka produktionen av biomassa och samtidigt förbättra miljötillståndet
            i skogen. I uppdraget ingår att se över om det finns åtgärder
            som kräver ändringar i skogsvårdsförordningen. I ett första steg
            ska man ta fram ett förslag till förändrat regelverk och en modell
            för adaptiv skogsskötsel som kan fungera i skogsbruket. Detta
            ska vara klart den 15 maj i år.
          </note>
          <note>
            Regeringens satsning på Skogsriket pågår. Landsbygdsministern
            konstaterade i ett av sina tal på en Skogsriketkonferens att arbetet
            med att bevara biologisk mångfald och ekosystemtjänster är högt
            prioriterat utan att närmare gå in på vad som behöver göras, men
            det var ändå glädjande att frågeställningen togs upp.
          </note>
          <note>
            Parallellt pågår Miljömålsberedningens arbete med att utveckla
            etappmål, styrmedel och åtgärder som leder till att miljökvalitetsmålet
            nås, kopplat till en långsiktigt hållbar markanvändning utifrån
            ett helhetsperspektiv. Ett etappmål som diskuteras är en tydligare
            reglering av miljöhänsyn i skogsbruket genom en ny skogsvårdsförordning.
            Syftet är att göra det enklare för den som bedriver skogsbruk
            att följa reglerna. Det tycker vi socialdemokrater är bra. Vi
            anser också att de övriga etappmål som diskuteras kan utgöra viktiga
            steg på vägen mot att uppfylla miljökvalitetsmålet.
          </note>
          <note>
            Det som blir lite svårt för mig att förstå just i dag men som
            kanske klarnar något efter den här debatten är hur dessa olika
            uppdrag ska haka i varandra och bli en helhet som blir tydlig
            och begriplig för alla inblandade.
          </note>
          <note>
            Lagstiftningen från 1993 var utformad så att det skulle finnas
            en balans mellan det allmännas rätt att bevara värdefulla naturmiljöer
            och den enskildes rätt att bruka sin mark. I det här betänkandet
            konstateras att dessa två jämställda mål är centrala för det svenska
            skogsbruket och att skogsvårdslagen tillsammans med sektorsansvaret
            innebär att myndigheterna och skogsbruket har ett gemensamt ansvar
            för de åtgärder som krävs.
          </note>
          <note>
            För oss socialdemokrater är det lika viktigt att bevara tillfällen
            till sysselsättning och inkomst från skogen som att säkerställa
            att vårt naturarv bevaras till kommande generationer. Detta är
            mycket centralt, och om vi misslyckas riskerar vi att skada både
            den biologiska mångfalden och framtidens jobb.
          </note>
          <note>
            Herr talman! Jag tror att det senaste årets debatt faktiskt allvarligt
            har skadat allmänhetens förtroende för det svenska skogsbruket.
            Den har också skadat allmänhetens tilltro till att politiken kan
            styra mot att miljömålen uppfylls samtidigt som jobben utvecklas.
            Det är olyckligt, och det vore förödande om inte alla inblandade
            nu gör sitt allra yttersta för att återskapa detta förtroende.
            Min uppfattning är att för att åstadkomma detta måste alla inom
            såväl näringen som politiken och myndigheterna göra sitt yttersta
            för att det ska bli en förändring som är möjlig att se, uppleva
            och mäta när det gäller miljöhänsyn.
          </note>
          <note>
            Vi behöver se till att det tas tydliga steg emot att uppfylla
            det miljökvalitetsmål vi beslutat om. Vi kan inte nöja oss med
            att det pågår projekt, dialoger och diverse uppdrag inom olika
            myndigheter vi har faktiskt ett ansvar för att se till att det
            händer något ute i verkligheten inom en snar framtid. Ju fler
            som gör det tillsammans desto bättre kommer resultatet att bli.
          </note>
          <note>
            Herr talman! Vi står självklart bakom samtliga av våra reservationer,
            men jag väljer att yrka bifall till reservation 1.
          </note>
          <note type="speaker">
            Anf. 168 HELENA LEANDER (MP):
          </note>
          <note>
            Herr talman! När vi satt utanför kammaren och väntade på vår
            tur såg vi ett gäng med löpare som sprang förbi nedanför Riksdagshuset.
            För en kort stund tänkte jag att det skulle kunna vara trevligt
            att en vacker vårkväll som denna inte vara i kammaren utan vara
            hemma i skogen och springa. Men det var förstås en syndig tanke
            som jag snabbt slog ifrån mig. Men jag tror ändå att vi är många
            som finner mycket glädje i skogen, oavsett om vi springer, promenerar,
            plockar bär eller gör någonting annat.
          </note>
          <note>
            Dessa sociala värden som skogen rymmer har ibland hamnat lite
            i skymundan i den svenska skogspolitiken till förmån för sådant
            som kan mätas och räknas, till exempel avverkningsvolymer och
            hotade arter. Men dessa sociala värden är inte mindre viktiga
            för det. Vi behöver bli bättre på att värna dem. Vi behöver bli
            bättre på att värna de tätortsnära skogarna. Vi behöver bli bättre
            på att värna den skog som kanske finns utanför knuten hos dem
            som kanske inte bor i en tätort. Om den skogen ska huggas ned
            kanske de vill ha någonting att säga till om. Man kanske kan undvika
            några konflikter i alla fall om man kan tala med varandra och
            lyssna på varandra.
          </note>
          <note>
            Skogens sociala värden nämns inte uttryckligen bland de två mål
            som vi i dag har i skogsvårdslagen som är Miljö och Produktion.
            Miljömålet och produktionsmålet ska formellt vara jämställda,
            men i praktiken har det blivit en kraftig slagsida åt produktionen.
            För produktionsmålet går det bra. Träden växer så det knakar.
            Men för miljömålet går det sämre. Naturvårdsverket bedömer att
            vi missar miljömålet för skogen precis som vi missar 13 andra
            av de 16 miljömålen med den politik som förs i dag.
          </note>
          <note>
            Den storskaliga omvandlingen av myllrande naturskogar till enformiga
            plantageskogar har gått hårt åt den biologiska mångfalden. Var
            tionde skogslevande art i Sverige är i dag rödlistad. Denna utarmning
            av skogen är inte bara tråkig för konstiga lavars vänner, utan
            det är också ett problem för skogen när den blir mindre robust
            inför de förändringar som vi står inför. En fattig och utarmad
            skog är mer sårbar för stormar, för insektsangrepp och inte minst
            för de klimatförändringar som vi vet att vi står inför. En mångfald
            av arter däremot är den försäkring som vi behöver för att skogen
            även i fortsättningen ska kunna ge oss timmer, kolinlagring och
            andra viktiga ekosystemtjänster.
          </note>
          <note>
            För att vända utarmningen av den biologiska mångfalden i skogen
            behöver vi både lämna de sista naturskogarna i fred och öka miljöhänsynen
            i den brukade skogen. Den intensifieringsväg som regeringen har
            slagit in på med kvävegödsling, kemiska bekämpningsmedel och så
            vidare tror jag är fel väg att gå. Men jag tror att vi då också
            måste bli bättre på att hushålla med den begränsade resurs som
            skogsråvaran utgör.
          </note>
          <note>
            Till viss del ser vi nu hur efterfrågan på vissa pappersprodukter
            minskar, inte minst i och med utvecklingen av surfplattor. Samtidigt
            ser vi en mycket spännande utveckling där råvara från skogen kan
            ersätta fossiloljebaserade produkter, inte bara när det gäller
            bränsle utan också till exempel i kemiindustrin.
          </note>
          <note>
            Dessutom kan trä ersätta utsläppsintensiva material som metall
            och betong i byggnader. Detta är mycket spännande saker. Men då
            gäller det att vi håller tungan rätt i mun. Vi kan inte förlita
            oss på att marknaden automatiskt ska styra skogen dit där den
            gör mest nytta. Många av skogens värden, inte minst värdet då
            skogen står kvar, saknar prislapp, och miljökostnaderna för de
            produkter som skogen skulle kunna ersätta speglas inte alltid
            fullt ut i priset.
          </note>
          <note>
            Då kan vi behöva ekonomiska styrmedel om vi vill att skogen ska
            användas så att den ger mest nytta för samhället som helhet. Dessa
            styrmedel kan handla om att påverka hur skogen används, eller
            snarare kanske korrigera de snedvridningar som finns i dag. Men
            de kan också handla om att minska trycket på skogsråvaran totalt.
            Då måste man såklart också kombinera det med andra styrmedel så
            att vi inte får en utveckling där vi ersätter dessa skogsbaserade
            produkter med fossilbaserade. Men det måste finnas en helhet.
          </note>
          <note>
            Däremot tror jag inte att det är så många som blir ledsna om
            vi skulle få något färre reklamblad eller lite mindre pappershögar
            på vårt skrivbord. Kunde de fixa det skulle jag bli glad.
          </note>
          <note>
            Men miljö och produktion behöver faktiskt inte alltid vara motsatser
            inte heller sociala värden. Hyggesfritt skogsbruk kan vara ett
            sätt att kombinera de två, eller rättare sagt de tre målen. I
            hyggesfritt skogsbruk kalhugger man inte man trakthugger inte
            ens utan man plockar lite åt gången så att man alltid behåller
            ett skogstäcke även om man glesar ut det. På lämpliga ställen
            kan det vara en mycket bra metod. En hyggesfri skog erbjuder visserligen
            inte samma livsmiljöer som ren naturskog, men den erbjuder åtminstone
            en större variation än en konventionellt brukad skog. Arter som
            kan ha svårt att överleva hyggesfasen i trakthyggesbruket får
            större chanser att klara sig i en hyggesfritt brukad skog. Dessutom
            slipper man den stora klimatpåverkan som själva hygget innebär,
            då stora mängder kol som varit lagrade i skogen släpps ut i atmosfären.
          </note>
          <note>
            Samtidigt menar forskare i Sverige och Finland att hyggesfria
            metoder, klokt utformade, rent av kan vara mer lönsamma än konventionellt
            trakthyggesbruk. Det är förstås goda nyheter för den enskilda
            småskogsbrukaren. Dessutom kan det innebära en jämnare intäktsström
            och en trevligare miljö för den som inte bara äger skog någon
            annanstans utan faktiskt bor och vistas i den skog man äger. Då
            är dessa sociala värden många gånger nog så viktiga som de krasst
            ekonomiska.
          </note>
          <note>
            Den svenska skogspolitiken är nästan helt uppbyggd kring det
            dominerande trakthyggesbruket. Det har gjort att många skogsbrukare
            som har velat bruka sin skog hyggesfritt har mött en uppförsbacke,
            och ibland har det till och med gått så långt att de har blivit
            dragna inför domstol. Detta är inte rimligt.
          </note>
          <note>
            Det måste bli tydligt att det är lagligt att bruka sin skog med
            ansvarsfulla och rationella hyggesfria metoder. Det är också bra
            om rådgivningen utvecklas för att bättre stödja en utveckling
            mot mer hyggesfritt hos de skogsbrukare som så önskar.
          </note>
          <note>
            Herr talman! En del av oss satt i går och funderade på vad vi
            ska göra med miljömålet om skogen i Miljömålsberedningen. Vi vred
            och vände på paragrafer och klurade på alla detaljer. Jag tror
            inte att det är bra att vi i dag går in på alla dessa detaljer,
            utan här måste vi ha respekt för Miljömålsberedningens arbete.
          </note>
          <note>
            Men jag tror och hoppas ändå att vi i Miljömålsberedningen ska
            kunna komma ett steg framåt och kunna komma närmare att uppnå
            målet Levande skogar som i dag känns mycket långt borta. Jag ska
            därför inte ge mig in på några stora detaljer.
          </note>
          <note>
            Men jag vill unna mig en liten detalj. Det handlar om frågan
            om talerätten för miljöorganisationer. Vi ser att miljöorganisationerna
            kan vara en viktig vakthund och bidra med stor sakkunskap i miljöfrågor.
            Därför har miljöorganisationer talerätt enligt miljöbalken, och
            därför har vi skrivit på Århuskonventionen som ger miljöorganisationer
            just rätten att överklaga miljöbeslut. Men det gäller inte i skogsvårdslagen.
            Detta behöver vi göra någonting åt. Därför yrkar jag bifall till
            reservation 11.
          </note>
          <note>
            I detta anförande instämde Stina Bergström (MP).
          </note>
          <note type="speaker">
            Anf. 169 JENS HOLM (V):
          </note>
          <note>
            Herr talman! Vi debatterar nu skogspolitik. Ungefär två tredjedelar
            av Sveriges yta är täckt av skog. Vi kan se skogen som en enorm
            tillgång för Sverige. Från skogen får vi virke, timmer och biobränsle.
            Skogen är också en fantastisk plats för rekreation för människor.
            Vi joggar, plockar svamp och bär, tittar på fåglar och andra djur,
            tältar och har mysigt och trevligt i skogen.
          </note>
          <note>
            Skogen är också en allt viktigare plats för den snabbt växande
            turismverksamheten i Sverige. Vi ska komma ihåg att turismen är
            en av Sveriges basnäringar i dag och omsätter mer än 200 miljarder
            kronor per år. Den är större än alla de samlade industriföretagen
            i Sverige. Då är levande skogar någonting helt avgörande om man
            bedriver turism i dessa områden.
          </note>
          <note>
            Jag tror också att skogen har en speciell plats i hjärtat hos
            svenska folket. Tänk på alla våra efternamn. Man kan heta Björk,
            Gran, En, Asp. Man kan helt enkelt heta Skog i efternamn. Jag
            tror att det där kommer någonstans ifrån det kommer ifrån att
            vi är ett folk sprunget direkt ur skogen.
          </note>
          <note>
            Vi ska alltså vara varsamma om skogen. Det står inskrivet i skogsvårdslagen
            att produktion och miljöhänsyn ska väga lika. Jag tycker att det
            är viktigt att gå lite närmare in på och studera hur det där sambandet
            egentligen fungerar. Ärligt talat är det inte så att produktion
            och miljöhänsyn väger lika, utan i praktiken är det hela tiden
            produktionen som väger tyngre både i själva lagstiftningen och
            i synnerhet i det praktiska utövandet av skogsbruket i Sverige.
          </note>
          <note>
            Varje år avverkas ungefär 200 000 hektar skog i Sverige. Det
            här är kalavverkningar; det är genom trakthyggesbruk. Man plockar
            inte de mest mogna träden och låter andra träd växa vidare, utan
            svensk praxis och svensk lag påbjuder kalavverkningar. 200 000
            hektar är enorma ytor, gott folk, och ytorna med avverkningar
            har växt bara de senaste tio åren har uttaget från skogen ökat
            med ungefär 15 procent enligt statistiken från Sveriges lantbruksuniversitet.
          </note>
          <note>
            Man kan tycka att vi ju har en skogsstyrelse och en skogsvårdslag
            som ska se till att väga de två intressena, produktion och miljöhänsyn,
            och se till att vi får en rimlig balans. Hur fungerar det då inför
            en avverkning i Sverige? Jo, det är inte så att det är ett tillståndsförfarande,
            utan det är ett anmälningsförfarande skogsägaren anmäler att man
            vill genomföra en avverkning. Om Skogsstyrelsen har någonting
            att erinra ska Skogsstyrelsen göra det inom loppet av sex veckor.
            Har Skogsstyrelsen inte gjort det är det fritt fram att avverka.
          </note>
          <note>
            Brukar då Skogsstyrelsen ha någonting att erinra? Nej, det är
            ytterst sällan. Jag tror att det 2010 gjordes 67 000 anmälningar
            om avverkning i Sverige. I hur många av dessa 67 000 fall hade
            Skogsstyrelsen någonting att erinra utifrån miljöhänsyn eller
            hänsyn till människor? Det var i 8 av 67 000 avverkningsfall.
            Det handlar alltså om mindre än en promille ungefär en gång per
            tiotusen avverkningar hade vår skogsstyrelse någonting att erinra
            och ställde krav.
          </note>
          <note>
            Utifrån det perspektivet tycker jag inte att det är så konstigt
            att Naturvårdsverket kan konstatera att vi inte kommer att nå
            miljökvalitetsmål nr 12 Levande skogar. Vi kommer inte heller
            att nå miljömål nr 16 Ett rikt växt- och djurliv, vilket är väldigt
            tätt förknippat med Levande skogar. Någonting måste göras!
          </note>
          <note>
            När jag tittar i det betänkande vi avhandlar i dag och läser
            svaren från majoriteten i den här församlingen på de konkreta
            förslag som har lämnats från främst Miljöpartiet och Vänsterpartiet
            måste jag säga att det är väldigt mycket utredningar, beredningar,
            dialoger, samråd och uppdrag att titta vidare på saker och ting
            hit och dit. Men, gott folk, det är brådskande! Ska vi nå miljömålet
            Levande skogar till 2020 behöver vi vidta åtgärder nu. När det
            gäller en del saker vet vi faktiskt vad som behöver göras; det
            behöver inte utredas vidare.
          </note>
          <note>
            Några av de konkreta förslag vi i Vänsterpartiet har i betänkandet
            är att vi ska öka miljöhänsynen och även öka den sociala hänsynen
            i skogsproduktionen i Sverige. Det gäller den balans mellan produktion
            och miljö jag talade om. Miljöhänsynen måste få väga tyngre, och
            det går att ändra på det. Vi behöver också skydda mer skog i Sverige.
            För att skydda mer skog behöver man mer pengar, och vi har avsatt
            mer pengar för att skydda mer skog.
          </note>
          <note>
            Vi behöver även skonsammare bruksmetoder i skogen. Det går inte
            att bara använda sig av det trakthyggesbruk, alltså avverkningar,
            vi bedriver i dag i Sverige. Vi i Vänsterpartiet vill att Skogsstyrelsen
            aktivt ska verka för andra mer skonsamma bruksmetoder. Det gäller
            främst kontinuitetsskogsbruk, alltså plockvis avverkning där man
            inte tar alla träd på en gång. Vi tror att det initialt kan behövas
            en del extra pengar för att stimulera den här formen av skogsbruk,
            och vi har avsatt pengar för det. På sikt är det ett skogsbruk
            som kan vara lika lönsamt som det skogsbruk som bedrivs i dag.
          </note>
          <note>
            Vi vill också att det ska vara ett obligatoriskt samråd inför
            en slutavverkning. Man ska samråda med de människor som blir berörda
            av en avverkning, och man ska komma överens med de människorna.
            Vi vill även ha talerätt för miljöorganisationer i skogspolitiken.
          </note>
          <note>
            Avslutningsvis vill vi ställa högre krav när det gäller den offentligt
            ägda skogen, inte minst den skog vi äger via Sveaskog. Jag ska
            visa ett par bilder, och eftersom ni som sitter här inte kommer
            att se så mycket ska jag beskriva dem kort.
          </note>
          <note>
            Den första är en bild på en naturskog som ligger i norra Sverige.
            Området heter Norravan och ligger norr om Piteälven; jag tror
            att det ligger mellan Arvidsjaur och Arjeplog. Det är ungefär
            20 hektar naturskog, och det är även myrmarker. Det är ett område
            med en rik flora och fauna, och det ligger i Stokke sameby. Det
            är en fantastisk skog. När man går i en sådan skog känner man
            verkligen att det är en levande, myllrande skog precis det som
            står i miljömålen.
          </note>
          <note>
            Dess värre ser platsen i dag ut som på den bild jag nu visar
            upp. För några månader sedan avverkade Sveaskog hela området 20
            hektar. I två års tid hade lokalbefolkningen och miljövänner försökt
            få Sveaskog på andra tankar och bett dem att inte gå fram på det
            här viset och i princip skövla hela skogen. Nu har skogen blivit
            massaved, och den kommer aldrig att se ut som den gjorde tidigare.
          </note>
          <note>
            Därför tycker vi i Vänsterpartiet att det är så viktigt att vi
            ställer krav när det gäller den offentligt ägda skogen och att
            vi över lag verkar för fler skonsamma metoder i skogsbruket.
          </note>
          <note type="speaker">
            Anf. 170 JOHAN HULTBERG (M):
          </note>
          <note>
            Herr talman! Det senaste året har skogen varit föremål för en
            minst sagt omfattande diskussion. Det välkomnar jag eftersom skogen
            är oerhört betydelsefull och därför förtjänar stor uppmärksamhet.
          </note>
          <note>
            Skogen bör såväl brukas som debatteras, och det är bra att vi
            nu för en bred skogsdebatt utifrån många olika infallsvinklar
            och perspektiv. Därför välkomnar jag att det inte bara är här
            i Sveriges riksdag, i tidningen Skogsland eller på skogsexkursioner
            som skogsdebatten nu förs utan att det är en bred skogspolitisk
            debatt.
          </note>
          <note>
            Skogsdebatten har till och med tagit klivit in på DN:s kultursidor,
            vilket bland annat bidragit till att vitalisera debatten om skogens
            sociala värden, om skogen och människan helt enkelt. Jag upplever
            att skogsbrukets aktörer känner ett genuint och växande intresse
            för dessa frågor. Man vill bedriva ett skogsbruk som tar hänsyn
            till de människor vars närmiljö påverkas av skogsbruket. Man vill
            bedriva ett skogsbruk som tar hänsyn till exempelvis det rörliga
            friluftslivet, och man vill bedriva ett skogsbruk som levererar
            värden från många olika perspektiv. Man vill att fler människor
            ska komma ut i skogen och upptäcka skogen. Man vill kort och gott
            bli bättre.
          </note>
          <note>
            Ett bevis på denna vilja till förbättring tycker jag är Skogsstyrelsens
            dialogprojekt där såväl myndigheter och skogsbrukets aktörer som
            ideella organisationer deltar i syfte att bland annat skapa en
            ökad samsyn om hur skogsbrukets miljöhänsyn ska se ut och hur
            den kan bli bättre. Alldeles nyligen presenterades dialogens förslag
            till målbilder för god miljöhänsyn. Bland annat har målbilder
            för hänsyn till friluftsliv och rekreation arbetats fram, och
            det av en särskild arbetsgrupp med representanter för bland annat
            Friluftsfrämjandet, Naturskyddsföreningen och skogsbruket. I förslaget,
            som nu har gått ut på remiss, tydliggörs vad skogsbrukets sektorsansvar
            innebär och hur skogen bör skötas beroende på var den ligger och
            på vilket sätt den används. Att enas om målbilder är ett viktigt
            steg för att utveckla hänsynen till och tillvaratagandet av skogens
            sociala värden. Nästa steg är naturligtvis att i brukandet vidta
            ytterligare åtgärder för att uppfylla målbilderna. Därför gläds
            jag över att skogsägarföreningarna tillsammans med LRF Skogsägarna
            redan har gått ut med hur man från familjeskogsbrukets sida vill
            implementera målbilderna.
          </note>
          <note>
            Låt oss nu inte kväva detta stora engagemang med krav på obligatoriska
            samråd eller långtgående och rent av godtyckliga lagstadgade inskränkningar
            i brukandet, vilket Vänsterpartiet och Miljöpartiet tyvärr förordar.
            Jag menar att hänsynstagandet utvecklas bäst med respekt inte
            bara för oss som besöker skogen utan också för dem som faktiskt
            äger, brukar och har sin utkomst från den. Äganderätten måste
            respekteras och ligga till grund för utvecklingen av hänsynen
            inom skogsbruket eftersom den är en förutsättning för ett socialt,
            ekologiskt och ekonomiskt långsiktigt hållbart skogsbruk.
          </note>
          <note>
            Herr talman! Med äganderätten följer ansvar. Ansvar är en viktig
            grundpelare för hela den svenska modellen för skogen. Utifrån
            skogspolitikens två jämställda mål om miljö och produktion samt
            utifrån skogsvårdslagens krav och bestämmelser om miljömässigt
            och socialt hänsynstagande är det fritt för den enskilde skogsägaren
            att utforma sitt brukande utifrån sina mål och preferenser. Den
            svenska modellen i skogen bygger alltså på frihet under ansvar
            och är en modell som i grunden fungerar väl. Virkesförrådet i
            den svenska skogen ökar stadigt samtidigt som inslag av löv ökar,
            samtidigt som vi får alltmer hård död ved och alltmer gammal skog.
            De är alla tecken på att den svenska skogbruksmodellen i grunden
            fungerar väl och att de allra flesta skogsägare tar ett ansvar
            genom att bedriva skogsbruk som skapar miljömässiga, sociala och
            ekonomiska värden. Samtidigt är vi nog alla som deltar i denna
            debatt överens om att miljöhänsynen ytterligare behöver förbättras
            inom skogsbruket. Annars kommer vi helt enkelt inte att nå våra
            högt uppställda miljökvalitetsmål.
          </note>
          <note>
            För att nå en högre måluppfyllelse krävs bland annat en ökad
            enighet om vad en god miljöhänsyn faktiskt innebär i praktiken
            och en ökad tydlighet om hur lagstiftningen i vissa delar ska
            tolkas. Förhoppningsvis kan dialogprojektets förslag till målbilder
            skapa en ökad tydlighet, och genom översynen av föreskrifter och
            allmänna råd till skogsvårdslagens § 30, det vill säga den så
            kallade hänsynsparagrafen, kan förhoppningsvis ett och annat frågetecken
            rätas ut. Viktigt är att Skogsstyrelsen nu prioriterar tillsynsverksamheten
            kanske högre än vad man gjort de senare åren.
          </note>
          <note>
            För att en modell med frihet under ansvar ska fungera krävs att
            det blir konsekvenser för dem som inte tar ansvar och inte lever
            upp till lagens krav. Därför välkomnar jag Skogsstyrelsens ambitioner
            om att öka antalet förelägganden och förbud. Det tror jag nämligen
            är till gagn för såväl den biologiska mångfalden som alla seriösa
            och engagerade skogsägare och entreprenörer.
          </note>
          <note>
            Herr talman! I detta sammanhang vill jag dock passa på att betona
            vikten av ett rättssäkert system och en uppföljning av miljöhänsynen
            inom skogsbruket som håller hög kvalitet. Kring detta trodde jag
            att det fanns en blocköverskrivande och bred enighet mellan åtminstone
            Alliansen och oppositionens största parti. Därför förvånas jag
            över att Socialdemokraterna vill att regeringen ger Skogsstyrelsen
            i uppdrag att återgå till en rapportering av resultatet av miljöhänsyn
            i polytaxinventeringen som gör att det går att jämföra utvecklingen
            med tidigare år. Vad man föreslår är en tillbakagång till ett
            icke fungerade system, och det anmärkningsvärda är att Socialdemokraterna
            är medvetna om detta. Man vet att polytaxinventeringen, så som
            den var konstruerad, hade stora kvalitetsproblem eller, som Socialdemokraterna
            skriver i sin motion, att polytaxinventeringarna inte var rättvisande.
            Trots denna insikt vill man ha en återgång, vilket för mig förefaller
            obegripligt. Vad är egentligen värdet av att jämföra inventeringens
            resultat från år till år om resultatet inte är rättvisande?
          </note>
          <note>
            Herr talman! Nu åter till det omfattande arbete som bedrivs på
            flera fronter för att utveckla skogsbruket utifrån såväl ett produktions-
            som ett miljömässigt perspektiv. Sverige är en skoglig stormakt.
            Trots att bara 1 procent av världens skogar växer i Sverige står
            svensk skogsindustri för 10 procent av den globala produktionen
            av virke, massa och papper. Men just nu genomgår svensk skogsindustri
            en oerhört tuff period. Nu kanske mer än någonsin behövs därför
            Alliansens satsningar på Skogsriket och på forskning och utveckling
            inklusive framtagandet av en nationell forskningsstrategi för
            utveckling av en biobaserad samhällsekonomi. 30 miljoner kronor
            per år satsas på att utveckla biobaserade råvaror som kan ersätta
            fossila råvaror och för att utveckla smartare produkter och smartare
            användning av den skogliga råvaran.
          </note>
          <note>
            Jag är övertygad om att bland annat denna satsning kommer att
            bidra till att svensk skogsindustri går en ljus framtid till mötes,
            vilket är oerhört viktigt, inte minst därför att skogsindustrin
            skapar väldigt många jobb och bidrar till omställningen av vårt
            samhälle. Ett hållbart samhälle förutsätter skogens förnybara
            produkter.
          </note>
          <note>
            Herr talman! Naturligtvis vill jag lyfta fram Miljömålsberedningens
            arbete som jag hoppas mycket på. Beredningen har att ta fram en
            strategi för en långsiktigt hållbar markanvändning och ska den
            15 juni presentera ett delbetänkande med konkreta förslag på hur
            skogsbruket kan utvecklas. Jag hoppas att beredningen verkligen
            tar fasta på det faktum att dagens skogsvårdslag med frihet under
            ansvar har lett till en ökad mångfald i brukandet och fått fart
            på utvecklingen av miljöarbetet i skogen. Den skogsvårdslag som
            Sverige hade fram till 1993, då dagens skogsvårdslag beslutades,
            reglerade i detalj vad den enskilde skogsägaren fick göra och
            inte fick göra. Skogspolitiken var då full av regler, bidrag och
            sanktionsmöjligheter. Ja, skogspolitiken var full av allt det
            som Miljöpartiet och Vänsterpartiet argumenterar för, men i skogen
            rådde en stor ensidighet. Det var stora hyggen, barrskog mest
            för hela slanten och väldigt lite variation i skötselmetoder.
            Med dagens lag och med frihet under ansvar har mångfalden i brukandet
            ökat och miljöhänsynen likaså. Denna positiva utveckling måste
            vara utgångspunkten för den fortsatta utvecklingen av skogsbruket
            och skogspolitiken. De som argumenterar för en kraftigt ökad detaljreglering
            av skogsbruket och skogspolitiken bör med andra ord blicka tillbaka
            och lära av historien: Det var inte bättre förr, men det ska bli
            bättre framöver.
          </note>
          <note>
            Med det, herr talman, vill jag yrka bifall till utskottets förslag
            och därmed avslag på samtliga motioner.
          </note>
          <note type="speaker">
            Anf. 171 JENS HOLM (V) replik:
          </note>
          <note>
            Herr talman! Jag vill tacka Johan Hultberg för anförandet; det
            var intressant att lyssna på. Det berörde några av de frågor som
            intresserar mig väldigt mycket, nämligen devisen frihet under
            ansvar som är vägledande för den här regeringen och egentligen
            kom in i skogsvårdslagen 1993, då man gjorde om den. Jag undrar
            varför det är så viktigt med frihet under ansvar, alltså att vi
            inte ska säkerställa med politiska beslut att vi kan uppnå målen,
            utan vi ska lägga det ansvaret på skogsägarna. Varför är det så
            viktigt just inom skogsindustrin? Vi har inte den parollen på
            den konventionella industrin, som är ganska hårt reglerad, inte
            heller på fisket eller jordbruket. Varför är det så viktigt att
            frihet under ansvar råder just i fråga om skogen?
          </note>
          <note>
            Jag skulle vilja fråga en annan sak. Vi i Vänsterpartiet vill
            att miljöorganisationer ska ha talerätt. De ska kunna överklaga
            exempelvis avverkningar.
          </note>
          <note>
            Det finns ett mycket aktuellt fall, nämligen avverkningen i Änokdeltat
            som Naturskyddsföreningen överklagade. Sedan beslutade kammarrätten
            att Naturskyddsföreningen inte hade rätt att föra talan.
          </note>
          <note>
            Om du har så stor tilltro till skogsägarna borde det inte vara
            något problem om vi ger miljöorganisationerna lite större utrymme,
            Johan Hultberg.
          </note>
          <note>
            Samma sak gäller det obligatoriska samrådet. Det är människor
            som bor och vistas i skogen. Ska inte de få tycka till inför en
            avverkning så att den blir gjort på ett sådant sätt att människor
            faktiskt kan acceptera den?
          </note>
          <note type="speaker">
            Anf. 172 JOHAN HULTBERG (M) replik:
          </note>
          <note>
            Herr talman! Det är alltid intressant att föra en skogspolitisk
            debatt med Jens Holm. Det blir i mångt och mycket också en ideologisk
            debatt. Det blir en debatt om synen på äganderätt och en debatt
            om synen på politikens förmåga, brister och möjligheter.
          </note>
          <note>
            Jens Holm har en mycket optimistisk tro på vad vi kan åstadkomma
            genom politiska regleringar och snabba beslut här i Sveriges riksdag.
            Jag är kanske lite mer ödmjuk i den bemärkelsen. Jag tror inte
            alltid att vi i den här salen besitter den absolut största klokskapen
            i världen, utan jag tror att människor som befinner sig ute skogsbruket,
            i skolans värld eller var det nu kan tänkas vara är kapabla att
            fatta kloka och bra beslut.
          </note>
          <note>
            Det är en av anledningarna till att jag så tydligt står upp för
            den svenska modellen om frihet under ansvar i skogsbruket. Jag
            tror att det är bra att vi här i Sveriges riksdag fattar beslut
            om en övergripande lagstiftning som sätter ramarna för skogsbruket,
            som sätter ramarna för vad man får göra och inte göra men som
            inte i detalj reglerar vad den enskilda skogsägaren ska göra på
            den enskilda fastigheten. Jag tror också att det leder till en
            utveckling av skogsbruket. Jag tror att det är bra med olika metoder
            inom skogsbruket. Precis som det är bra med konkurrens inom andra
            sektorer tror jag att det är bra med mångfald inom skogsbruket.
            Det är det korta svaret.
          </note>
          <note type="speaker">
            Anf. 173 JENS HOLM (V) replik:
          </note>
          <note>
            Herr talman! Tack för det svaret! Jag tycker inte att jag riktigt
            fick svar på frågan varför just skogsindustrin ska lyda under
            devisen frihet under ansvar, det vill säga i praktiken frihet
            från regleringar där de får göra väldigt mycket som de vill. Andra
            näringsverksamheter, industrin, fisket och jordbruket, har det
            inte på det viset, och det är inte så konstigt.
          </note>
          <note>
            Det är vi i den här kammaren som sätter upp mål. Vi har till
            exempel satt upp miljökvalitetsmålen, varav miljömål nr 12 handlar
            om levande skogar. Nu säger våra myndigheter att vi inte kommer
            att uppnå det målet med gällande styrmedel. Då är det väl upp
            till oss att se till att vi uppnår det målet. Man kan inte bara
            lämna över det till skogsindustrin.
          </note>
          <note>
            80 procent av den svenska skogen ägs av privata ägare. Jag tror
            att det är ganska unikt i Europa. Det finns jättemånga privata
            ägare som tar ett stort ansvar. De bor i sin egen skog. De vet
            precis vad de sysslar med, men det finns också ett mycket stort
            anonymt ägande genom fonder och ren spekulation. Det finns rika
            människor i Stockholm som äger skog därför att de tjänar mycket
            pengar på det. De människorna kanske inte bryr sig lika mycket,
            och de människorna har framför allt inte kompetensen och vet hur
            man bedriver skogsbruk på ett hållbart och bra sätt.
          </note>
          <note>
            Därför tycker jag att det är mycket viktigt att vi tar ett större
            ansvar för att säkerställa att våra miljömål uppnås och att våra
            skogar är levande och bra miljöer för de djur som vistas där och
            för alla de människor som vistas där.
          </note>
          <note>
            Jag fick inte heller svar på frågan om talerätt. Är det så svårt
            att släppa in miljöorganisationerna och låta dem få tycka till
            om skogspolitiken i Sverige? Är det så svårt att ha samråd med
            de människor som är berörda inför en avverkning?
          </note>
          <note type="speaker">
            Anf. 174 JOHAN HULTBERG (M) replik:
          </note>
          <note>
            Herr talman! Svaret på den sista frågan är ja. Jag tror faktiskt
            att det är ganska komplicerat att införa ett samrådsförfarande
            vid varje enskild avverkning. Det tror jag att det är. Som Jens
            Holm nämnde i sitt anförande sker det väldigt många avverkningar
            varje år. Jag tror att det inkom ungefär 50 000 avverkningsanmälningar
            till Skogsstyrelsen förra året. Och ja, jag tror att det hade
            varit mycket komplicerat och byråkratiskt att ha ett samrådsförfarande
            vid varje enskild avverkning.
          </note>
          <note>
            Det handlar återigen om synen på äganderätten. Det är den enskilda
            markägaren som äger skogen, som har investerat och vidtagit åtgärder
            för att skogen ska bli vad den är i dag. När skogen är mogen att
            avverkas tycker jag också att den enskilda skogsägaren har rätt
            att göra det inom skogsvårdslagens ramar, som vi gemensamt fattar
            beslut om här i Sveriges riksdag.
          </note>
          <note>
            När man lyssnar på Jens Holm låter det som om dagens skogsvårdslag
            är ett tomt blad där det finns två jämställda mål, och sedan finns
            det ingen vägledning om vad innebär i praktiken. Så är det faktiskt
            inte, Jens Holm, och det tror jag att du är väl medveten om. Skogsvårdslagen
            innehåller väldigt många regleringar om vad man får och inte får
            göra, men vi har sänkt detaljgraden jämfört med hur det var tidigare.
            Som jag sade i mitt anförande har den förändringen lett till att
            miljöhänsynen inom skogsbruket har förbättrats. Det har satt fart
            på engagemanget i skogsbruket, såväl hos privata skogsägare som
            hos bolagen.
          </note>
          <note>
            Jag vänder mig mycket starkt mot den politik som Jens Holm företräder.
            Sveriges skogsägare har frivilligt avstått från produktion på
            1,3 miljoner hektar. När skogsägarna gör mer än vad lagen föreskriver,
            till exempel genom att göra frivilliga avsättningar, är Jens Holms
            svar till dessa markägare: Låt oss tvinga in alla skogsägare i
            ett system med obligatoriska naturvårdsavtal under 50 år utan
            kompensation. Det har Jens Holm föreslagit tidigare här i Sveriges
            riksdag. Jag tror inte att man skapar mer engagemang genom att
            säga att svaret på ett stort engagemang är mer tvång.
          </note>
          <note type="speaker">
            Anf. 175 KRISTINA NILSSON (S) replik:
          </note>
          <note>
            Herr talman! Under vår tid i opposition har vi socialdemokrater
            konstaterat att det behöver kraftsamlas för att stärka branscher
            med stor utvecklingspotential. Skogen är en sådan bransch. Vi
            har fört fram att ett ökat fokus på miljö, produktionsutveckling,
            strategisk samverkan, forskning och innovationer gör att den här
            branschen kan stärkas och bli konkurrenskraftig i ett internationellt
            perspektiv och att det leder till fler jobb i Sverige.
          </note>
          <note>
            Jag tycker att det som regeringen och landsbygdsministern presenterade
            under skogsnäringsveckan om ett nationellt skogsprogram är lite
            intressant. Vad jag förstår har det också mottagits positivt av
            näring och skogsägarorganisationer.
          </note>
          <note>
            Samtidigt påminner jag mig vad Johan Hultberg sade förra året
            när vi debatterade de här frågorna. Då talade Johan Hultberg om
            våra förslag som gamla, mossiga branschprogram som var något väldigt
            gammeldags som vi socialdemokrater pysslade med förr i tiden.
            Det var inte nämnvärt intressant för framtiden.
          </note>
          <note>
            Därför tycker jag att det skulle vara intressant att höra lite
            grann om vad detta nationella skogsprogram egentligen ska gå ut
            på. På vad sätt skiljer det sig från de idéer vi fört fram under
            vår tid i opposition? Hur snabbt kan det här påverka miljömålet?
          </note>
          <note type="speaker">
            Anf. 176 JOHAN HULTBERG (M) replik:
          </note>
          <note>
            Herr talman! Kristina Nilsson pratar om sin tid i opposition
            som om den tillhör det förgångna. Jag vill påminna Kristina Nilsson
            om att ni alltjämt är i opposition och förhoppningsvis också kommer
            att vara det efter det stundande valet.
          </note>
          <note>
            Jag gladde mig verkligen åt att höra Kristina Nilssons anförande.
            Det var inte mycket i hennes anförande som jag kände att jag inte
            kunde hålla med om. Jag tror att det i grunden finns en stor enighet
            mellan Socialdemokraterna och Moderaterna om de grova dragen i
            skogspolitiken. Det tror jag är bra. Detta är en basindustri för
            Sverige. Skogspolitiken kräver långsiktighet, och därför är det
            bra att vi har en blocköverskridande enighet om de stora dragen
            i skogspolitiken.
          </note>
          <note>
            Jag vill minnas att jag förra året pratade om att Skogsriket
            inte är ett gammalt, mossigt branschprogram. Det står jag fast
            vid. Det som har föreslagits nu med ett nationellt skogsprogram
            ska inte heller bli ett gammalt, mossigt branschprogram. Nu tillsätter
            vi en förstudie som ska titta på vad ett sådant nationellt skogsprogram
            möjligen skulle kunna innehålla. Det får vi väl återkomma till.
            Jag tror att det kan handla om att man samlar ihop politiken för
            att få en större helhet, men vi får återkomma till vad det exakt
            ska innehålla. Än så länge är det inte beslutat att det ska bli
            ett nationellt skogsprogram, utan regeringen har beslutat att
            göra en förstudie.
          </note>
          <note type="speaker">
            Anf. 177 KRISTINA NILSSON (S) replik:
          </note>
          <note>
            Herr talman! Jag tackar Johan Hultberg för svaret. Jag tycker
            att det är bra om det blir ett nationellt skogsprogram. Det ska
            bli mycket spännande att se om det finns likheter med andra program
            som vi inte behöver diskutera vidare nu.
          </note>
          <note>
            Det ska alltså göras en förstudie. Det känns inte direkt som
            någon jättesatsning. Jag kan känna mig lite orolig: Är det här
            mer en strategisk PR-grej, eller ska det bli någonting i verkligheten?
            Om det nu inte blir någonting alls av det hela kan man förmodligen
            skylla det på någon myndighet Skogsstyrelsen som redan är hårt
            belastad och som delar av regeringen dessutom vill avveckla.
          </note>
          <note>
            Min mening är att regeringen är alltför passiv. Jag tycker att
            man borde ta ett större ansvar, både för att miljökvalitetsmålet
            uppnås och för att branschen stärks så att det skapas jobb. Vi
            socialdemokrater är övertygade om att det går att göra båda delarna,
            men jag tycker att regeringen verkar ha gett upp lite, både vad
            gäller miljökvalitetsmålet och jobben.
          </note>
          <note>
            Skogsriket skulle också leda till jobb. Jag vet inte om vi har
            sett något resultat av det ännu.
          </note>
          <note>
            Jag skulle vara tacksam om Johan Hultberg förklarade vad det
            är regeringen vill göra under sina sista ett och ett halvt år
            vid makten. Vad har man för skarpa förslag? Förra året avslutade
            man med att beklaga sig över möjliga framtida socialdemokratiska
            förslag.
          </note>
          <note type="speaker">
            Anf. 178 JOHAN HULTBERG (M) replik:
          </note>
          <note>
            Herr talman! Regeringen gör fantastiskt mycket för den svenska
            skogsindustrin och för att öka dess konkurrenskraft. Vi gör också
            oerhört mycket för att vi ska komma närmare våra högt uppställda
            miljökvalitetsmål. Till exempel har Alliansen kraftigt höjt anslagen
            till biologisk mångfald, vilket gör att vi har mer pengar både
            till att skydda skog och till att sköta skog och andra markområden
            som vi redan har avsatt.
          </note>
          <note>
            Faktum är, herr talman, att vi aldrig tidigare i Sverige har
            haft så mycket skyddad skog som vi har i dag. Dessutom ökar skogsindustrins
            och skogsägarnas frivilliga avsättningar, vilket är oerhört positivt.
            Samtidigt ser vi, som jag nämnde i mitt anförande, en positiv
            utveckling av miljöhänsynen inom brukandet. Det är för mig kanske
            det absolut viktigaste. Det är viktigt att vi skyddar skog, men
            det absolut viktigaste är att vi bedriver ett skogsbruk som tar
            bra generell miljöhänsyn.
          </note>
          <note>
            Nej, det är väl kanske så att det inte direkt tillkommer några
            jobb inom svensk skogsindustri just nu. Det är väl inte så konstigt
            med tanke på att konjunkturen och efterfrågan på tryckpapper fullkomligt
            rasar som en konsekvens av att allt fler av oss använder läsplattor
            till exempel. Tidningsläsandet går ned. Svensk skogsindustri har
            det också tufft eftersom det byggs väldigt lite i vår omvärld,
            och den svenska kronan är urstark, vilket naturligtvis försvårar
            för vår exportindustri.
          </note>
          <note>
            Det är därför jag tror att det är så viktigt att vi nu genomför
            de långsiktiga och strategiska satsningar som Alliansen gör på
            forskning och utveckling av nya produkter för att svensk skogsindustri
            ska klara det verkliga stålbad som man nu är inne i och komma
            ut stärkt och kunna producera produkter som både kan skapa jobb
            i Sverige och bidra till att klara vår omställning till ett hållbart
            samhälle.
          </note>
          <note>
            De förslag som kommer från Socialdemokraterna när det gäller
            svensk skogsindustri handlar väl mest om att öka kostnaderna genom
            att införa kilometerskatt, höja arbetsgivaravgifter och på andra
            sätt höja bolagsskatterna med sammanlagt 30 miljarder på jobb
            och företagande. Det tror jag knappast kommer att leda till fler
            jobb.
          </note>
          <note type="speaker">
            Anf. 179 HELENA LEANDER (MP) replik:
          </note>
          <note>
            Herr talman! Jag blev lite purken när Johan Hultberg försökte
            antyda att vi som vill ha lite regler inom skogspolitiken vill
            tillbaka till den lagstiftning som rådde före 1993 då det fanns
            en väldig massa detaljregler som inte alls handlade om att man
            ville skydda miljö, sociala värden eller annat som inte låg i
            skogsbrukarens eget intresse automatiskt utan som handlade om
            att staten trodde att man bättre än skogsbrukaren själv visste
            vad som var lönsamt och hur man kunde öka produktionen.
          </note>
          <note>
            Det tycker jag inte är statens roll. Jag är övertygad om att
            den som driver sitt skogsbruk med intresse att tjäna pengar på
            det själv kan avgöra hur man ökar sin produktion och hur man tjänar
            pengar.
          </note>
          <note>
            Däremot tycker jag att det är statens uppgift att sätta upp vissa
            ramar för detta, på samma sätt som staten sätter upp regler för
            vad man får göra om man driver en fabrik, vad man får släppa ut
            och så vidare, så att inte brukandet går ut över viktiga samhällsintressen
            som till exempel miljön och skogen. Det tycker jag är fullt rimligt.
          </note>
          <note>
            Sedan är frågan på vilken detaljnivå dessa krav ska ligga. Jag
            tyckte att det var spännande när Johan Hultberg pratade om att
            frihet under ansvar också innebär ansvar och att det måste finnas
            sanktioner om man gör fel.
          </note>
          <note>
            Men om vi har väldigt övergripande mål av typen du ska inte sabba
            miljön är det också väldigt svårt att hålla någon ansvarig. Hur
            går man ut till en skogsägare och säger att i den här avverkningen
            tycker inte vi att du har varit sjyst mot miljön, och alltså får
            du böter.
          </note>
          <note>
            Det är ju enklare om det finns vissa regler att förhålla sig
            till: att man ska spara si och så många träd, att man ska lämna
            si och så mycket kantzoner vid vatten, att man ska spara vissa
            biotoper och så vidare. Då vet skogsägaren att det här och det
            här och det här ska jag göra, och gör jag inte det blir det sanktioner.
          </note>
          <note>
            Här hamnar vi i ett litet dilemma. Om vi vill ha den här ansvarsbiten
            med sanktioner på ett rättssäkert sätt måste vi också ha en viss
            tydlighet som kan innebära vissa detaljer. Hur ser Johan Hultberg
            på den konflikten?
          </note>
          <note type="speaker">
            Anf. 180 JOHAN HULTBERG (M) replik:
          </note>
          <note>
            Herr talman! Det är alldeles riktigt som Helena Leander säger
            att det är en utmaning att nå en tydlighet i lagstiftningen utan
            att det blir alltför mycket schabloner och så vidare. Jag ser
            med stort intresse fram emot att ta del av Miljömålsberedningens
            förslag som kommer den 15 juni och också att ta del av de målbilder
            Skogsstyrelsens dialogprojekt har presenterat och vad som står
            i de remissvar som kommer in.
          </note>
          <note>
            Som jag sade i mitt anförande tror jag att det är viktigt att
            vi i vissa delar tydliggör lagstiftningen. Men egentligen tror
            jag att det viktigaste är att Skogsstyrelsen tar sin tillsynsverksamhet
            på större allvar än vad man faktiskt har gjort. Man har gjort
            för få besök ute i fält. Man har jobbat för lite med tillsynsverksamheten,
            och det har gjort att vi inte har fått några processer i domstol
            om hur dagens skogsvårdslag ska tolkas. Det är bekymmersamt.
          </note>
          <note>
            Jag tror som sagt att dialogprojektet i kombination med Miljömålsberedningens
            arbete kommer att leda fram till en ökad tydlighet i viss mån,
            men jag vänder mig starkt emot att vi till exempel, som Miljöpartiet
            föreslår, ska ha exakta metergränser för skyddszoner intill vatten
            och så vidare. Naturen är inte en fyrkantig box där man kan pressa
            in kuber i ett hål. Den är lite mer komplex, och jag tror att
            man ska ha funktionella skyddszoner i stället för exakta meterangivelser.
          </note>
          <note>
            Som sagt: Jag hoppas mycket på Miljömålsberedningens arbete i
            kombination med dialogprojektets arbete.
          </note>
          <note type="speaker">
            Anf. 181 HELENA LEANDER (MP) replik:
          </note>
          <note>
            Herr talman! Det här var en något ödmjukare ton, och det tackar
            jag för.
          </note>
          <note>
            Jag kan absolut hålla med om att mer tillsyn från Skogsstyrelsen
            skulle vara en jätteviktig sak. Jag kan också hålla med om att
            naturen inte är så enkel och fyrkantig och att det gör det svårt
            att ha väldigt mycket schabloner.
          </note>
          <note>
            Som skogsägare har man samtidigt frågan: Om vi säger att en funktionell
            kantzon ska lämnas, hur vet jag som skogsägare då att jag har
            gjort rätt? Hela den diskussion som tidigare debattörer har haft
            om polytaxen och så vidare visar ju att det här är svår materia,
            och det är en sådan sak som gör att jag tror att man kommer att
            behöva vissa schabloner om man ska kunna ha en rättssäkerhet,
            även om man kanske skulle önska att det inte behövdes. Och rättssäkerhet
            är ju någonting som Johan Hultberg, Moderaterna, brukar förespråka.
          </note>
          <note>
            Med respekt för Miljömålsberedningens arbete ska jag nu inte
            avkräva Johan Hultberg de exakta svaren på hur han vill utforma
            paragraferna, och det tror jag kanske inte heller att vi sköter
            bäst här. Men om vi ändå kunde ha någon form av ödmjukhet för
            att viss tydlighet kan behövas och att det kommer att krävas vissa
            detaljer så tror jag att debatten skulle vinna på det.
          </note>
          <note type="speaker">
            Anf. 182 JOHAN HULTBERG (M) replik:
          </note>
          <note>
            Herr talman! Som jag nämnde hoppas jag och tror mycket på att
            man inom ramen för nuvarande lagstiftning kan göra vissa förtydliganden.
            En förbättrad tillsynsverksamhet och fler förelägganden som förhoppningsvis
            i sin tur överklagas av skogsägarna och drivs i rättsprocesser
            tror jag kommer att mynna ut i en ökad tydlighet om hur lagstiftningen
            ska tolkas.
          </note>
          <note>
            Jag menar ju att det stora problemet kanske inte är att vi behöver
            förändra lagstiftningen, utan vi behöver få klart för oss hur
            den ska tolkas. Väldigt mycket arbete görs nu för att nå den ökade
            tydligheten, och då är som sagt dialogprojektet en viktig del
            liksom översynen av de allmänna råden och föreskrifterna till
            inte minst 30 § skogsvårdslagen, den så kallade hänsynsparagrafen.
            Dessutom har vi naturligtvis Miljömålsberedningens arbete.
          </note>
          <note>
            Men jag tror, återigen, att det viktigaste är att man tar arbetet
            med tillsynsverksamheten på allvar. Jag tycker som sagt att det
            är positivt att Skogsstyrelsen förra året fördubblade antalet
            förelägganden och att man tydligt har sagt att man kommer att
            prioritera det arbetet högre. Det tror jag kommer att leda till
            ökad tydlighet.
          </note>
          <note>
            Jag vänder mig som sagt mot alltför mycket schablonmässighet.
            Visst kan det behövas ett och annat förtydligande av den nu gällande
            skogsvårdslagen, men i grunden fungerar, som jag sade i mitt anförande,
            herr talman, den svenska skogsbruksmodellen väl. Vi har sett en
            ökning av miljöhänsyn inom skogsbruket och en ökad mångfald av
            brukandemetoder.
          </note>
          <note>
            Det framgår klart och tydligt av skogsvårdslagen, upplever jag,
            att det är fullt möjligt att använda andra skogsbruksmetoder än
            kalavverkning. Även Miljömålsberedningen har, som jag förstått
            det, kunnat konstatera att nuvarande skogsvårdslag absolut inte
            är något hinder för att bedriva kontinuitetsskogsbruk i alla möjliga
            former.
          </note>
          <note>
            Dagens skogsvårdslag möjliggör för den enskilda skogsägaren att
            utifrån sina mål och preferenser utforma brukandet, gärna i form
            av kontinuitetsskogsbruk.
          </note>
          <note type="speaker">
            Anf. 183 ANITA BRODÉN (FP):
          </note>
          <note>
            Herr talman! Flera av oss i utskottet lever sedan en längre tid
            nästan dag och natt med skogsfrågorna, för som vi hört behandlar
            Miljömålsberedningen för närvarande hållbar markanvändning, och
            skogen upptar en stor del av just markanvändningen. Svaret på
            motionerna blir därför i de allra flesta fall en hänvisning till
            att beredning pågår. Det hindrar oss dock inte från att debattera
            skogen och även redovisa en hel del ståndpunkter.
          </note>
          <note>
            Det är regeringens uppfattning att de jämställda målen, produktions-
            och miljömålen samt frihet under ansvar, ska ligga fast. Äganderätten
            är central för oss liberaler liksom för övriga i Alliansen, men
            det är också viktigt för oss att slå fast att det handlar om ett
            förvaltarskap. Det förpliktar och ska kopplas ihop med ett förvaltarskap.
          </note>
          <note>
            Att skogsproduktionen har ett oerhört stort värde för vårt lands
            bnp råder det inget tvivel om. För Sveriges del svarar skogen
            för ett tillskott till statskassan på 123 miljarder kronor årligen.
            Det skapar arbetstillfällen för 100 000 personer och ger inkomster
            till 350 000 skogsägare. Den skogliga tillväxten, som vi redan
            debatterat, ligger på 97 miljoner kubikmeter, och det förväntas
            ske en årlig tillväxtökning på två miljoner kubikmeter. Nya material
            forskas fram. Det finns en ökad efterfrågan på träbyggnationer
            liksom en efterfrågan från textilindustrin. Dessutom pekar klimatfrågor
            och sociala frågor på värdet av skogen och visar på vikten av
            hållbar utveckling.
          </note>
          <note>
            Vi har många skogsägare att tacka för en stor biologisk mångfald,
            men vi ska vara ärliga och konstatera att det också finns ett
            stort behov av förstärkning. Det finns, har funnits och redovisas
            stora brister, och därför behövs en förstärkning av den generella
            hänsynen. Det är oerhört viktigt att nu ta fram ett förtydligande
            av skogsvårdslagen och se till att ekosystemen och den biologiska
            mångfalden verkligen får det värde som de förtjänar.
          </note>
          <note>
            Flera av oss har kritiserat den nuvarande skogsvårdslagen, herr
            talman, och menat att den varit och är otydlig samt saknar sanktionsinstrument.
            Min förhoppning är att Miljömålsberedningen genom en tydligare
            skogsvårdslag ska leverera relevanta förslag till en väl utvecklad
            miljöhänsyn i skogen, med sanktioner som tydliggör att det inte
            är acceptabelt med exempelvis svåra körskador i skogen.
          </note>
          <note>
            Jag välkomnar givetvis Skogsstyrelsens dialogarbete och har tagit
            del av de slutsatser som nu börjar komma fram. Det är positivt,
            men jag är besviken över att myndigheten inte tidigare tagit itu
            med de problem som har uppdagats. Jag är också besviken över att
            Naturskyddsföreningen hoppade av det viktiga dialogarbetet. Men
            nu är vi där, och nu får vi precis som någon annan vända blad
            och jobba framåt.
          </note>
          <note>
            En tydlig skogsvårdslag, ett hållbart skogsbruk, förstärkt generell
            hänsyn, skydd och restaurering av hotade arter är några av frågorna
            som Miljömålsberedningen arbetar med, och jag räknar med och hoppas
            att vi kommer att kunna redovisa goda lösningsförslag.
          </note>
          <note>
            Herr talman! I samband med 1993 års skogspolitik saknades såväl
            klimataspekten som den sociala hänsynen. Det är två viktiga områden
            som måste finnas med. Ur klimatsynvinkel är det förstås angeläget
            att vi ökar kunskapen om hur skogen och marken kan lagra koldioxid
            samt kunskapen om hur skogsprodukter kan användas på det mest
            effektiva och klimatmässigt mest optimala sättet. Det behövs även
            mer kunskap om livscykelanalyser av biobränsle. Och inte minst
            har vi det viktiga arbetet på det internationella planet. Där
            måste vi tillsammans finna lösningar för hur vi globalt kan använda
            skogen, för att se om skogen kan vara en lösning på våra klimatutmaningar.
          </note>
          <note>
            Ur social synvinkel har det blivit alltmer uppenbart vilket stort
            värde skogen har för människan. Flera har lyft fram det, bland
            annat Helena Leander som nämnde sin önskan att få springa i skog
            och mark. När det gäller hälsa och livskvalitet är skogen svaret
            för många människor. De tätortsnära skogarna har stor betydelse
            och en enorm potential. Ekoturism och friluftsliv efterfrågas
            alltmer, och där är skogen givetvis central med sina växter och
            djur.
          </note>
          <note>
            Herr talman! Jag är mycket nöjd med att regeringen för några
            år sedan lade fram Sveriges första friluftsproposition. Jag var
            själv väldigt engagerad i det arbetet och känner att det var viktigt
            att allemansrätten där utgjorde en grund samt att vi lyfte fram
            friluftslivets stora värde. Det är ett riksintresse och måste
            märkas i kommunernas planer. Det är därför glädjande att följa
            utvecklingen på många håll, både vad gäller det arbete vi står
            inför och det som händer ute i kommunerna där man bildar kommunala
            naturreservat och biotopskyddsområden.
          </note>
          <note>
            Jag och Folkpartiet har en riktig skogskäpphäst, och det är vårt
            krav på det statliga skogsinnehavet. Vi drev under många år kravet
            på att använda Sveaskogs marker som utbytesskog. Så blev det också
            så småningom. 100 000 hektar avsattes, vilket innebär att vi,
            trots att endast 60 000 hektar hittills har använts, i det närmaste
            har uppnått delmålet Levande skogar. Självklart tycker vi inte
            att det är tillräckligt. Hela arealen ska givetvis användas. Därför
            är det viktigt att det följs upp.
          </note>
          <note>
            Det är viktigt att man fortsätter på den inslagna vägen genom
            att nyttja de statliga skogarna till utbytesskog och till skyddsavsättningar.
            Direktivet från staten bör vara mer miljöstyrande än vinstmaximerande.
            Vi måste ha balans även här. Sveaskogs ekoparker och naturvårdsskogar
            välkomnar jag verkligen. I dag fick jag bekräftelse på Sveaskogs
            och länsstyrelsens samarbete kring ekoparken Hornsö. Det är någonting
            alldeles fantastiskt och verkligen värt att nämna.
          </note>
          <note>
            Avslutningsvis anser jag, herr talman, att det behövs en bättre
            samordning mellan exempelvis skogsstyrelse, kommuner, naturvårdsverk
            och länsstyrelser. För övrigt anser jag att artprojektet behöver
            stärkas.
          </note>
          <note type="speaker">
            Anf. 184 JENS HOLM (V) replik:
          </note>
          <note>
            Herr talman! Anita Brodén nämnde att skogsindustrierna omsätter
            ungefär 125 miljarder kronor varje år. Det är stora summor; inget
            tvivel om det. Men turismen omsätter 225 miljarder kronor per
            år. Det är ungefär dubbelt så mycket. En starkt växande del är
            den form av turism som Anita Brodén själv nämnde, ekoturismen.
            Så gott som all den turismen äger rum i skogen. Ifall vi fortsätter
            att totalavverka 200 000 hektar skog varje år finns det risk att
            vi inte kommer att ha så mycket skog kvar som man kan ekoturista
            i, att det inte blir några platser kvar där människor från städer
            kan bo mitt ute i skogen, vara ute på fjällsafari, paddla kanot
            från kanotuthyrningen och så vidare. Därför undrar jag: Är det
            inte dags att vi gör en uppgradering, så att vi också får sociala
            hänsynstaganden i skogspolitiken? Det kan väl inte vara så att
            det bara är det som huggs ned och blir massaved och papper som
            skapar ett värde från skogen?
          </note>
          <note>
            Jag instämmer starkt vad gäller synen på förvaltarskap. Men jag
            undrar varför det då är så farligt att ge miljöorganisationerna
            talerätt, så att de till exempel kan överklaga en avverkning.
            Vi har fallet med den planerade avverkningen mitt i Änokdeltat
            i Kvikkjokk, som Naturskyddsföreningen har överklagat. Nu säger
            kammarrätten att de inte får göra det. Tänk om vi kunde komma
            överens om en ändring av lagen, så att miljöorganisationer verkligen
            kunde få göra det! Skulle inte det stärka förvaltarskapstanken?
          </note>
          <note type="speaker">
            Anf. 185 ANITA BRODÉN (FP) replik:
          </note>
          <note>
            Herr talman! För det första vill jag verkligen hålla med Jens
            Holm beträffande turismen. Detta ser jag som en fråga om samarbete.
            Jag är själv väldigt engagerad i turistfrågorna och brinner verkligen
            för det här. Det är mycket naturturism och ekoturism. Därför är
            det väldigt viktigt att de sociala frågorna också kommer in i
            skogsarbetet och i de kommande besluten. Det håller jag verkligen
            med om.
          </note>
          <note>
            Men när man lyssnar på Jens Holm blir det väldigt mycket svart
            eller vitt. Det blir antingen eller. I hela Sverige finns det
            350 000 privata skogsägare. Många har ett familjeskogsbruk. Där
            är det inte tal om sådan kalavverkning som Jens Holm beskriver,
            utan man förvaltar sina skogar, vilket man har gjort i generationer.
            Väldigt ofta är det i de här skogarna som människor tycker om
            att ströva och gå. Det är så också i de brukade skogarna. Jens
            Holms beskrivning är inte korrekt.
          </note>
          <note>
            Däremot har det skett stora kalavverkningar där man inte har
            följt bestämmelserna, som jag var inne på i mitt anförande. Där
            har det visat sig finnas stora brister i den generella hänsynen.
            Detta behöver nu stramas upp i en tydligare skogsvårdslag. Dessutom,
            herr talman, behöver man använda kontinuitetsinstrumentet mer.
            Jag hoppas att jag kan utveckla detta lite mer i nästa replik.
          </note>
          <note type="speaker">
            Anf. 186 JENS HOLM (V) replik:
          </note>
          <note>
            Herr talman! Då låter det som att vi är ganska överens om vad
            vi vill, Anita Brodén. Men då gäller det också att kunna fatta
            rätt beslut, så att vi går åt det hållet. Jag önskar att det vore
            så som du beskriver, att det är ett fåtal totalavverkningar som
            har gjorts på ett dåligt sätt, men att den absoluta merparten
            sköts på ett fantastiskt sätt. Jag är ledsen, men det är i alla
            fall inte min bild, och jag tror att väldigt många utanför den
            här kammaren inte heller har den bilden. Därför är det viktigt
            att vi ger skogen ett bättre skydd i lagstiftningen.
          </note>
          <note>
            Jag vill åter ta upp en sak som du inte riktigt svarade på, nämligen
            miljöorganisationernas rätt att överklaga en ansökan om avverkning.
            Varför kan vi inte ge miljöorganisationerna den rätten, så att
            det i alla fall finns någon som kan föra skogens talan? I dag
            är det så att en skogsägare skickar in en ansökan om avverkning.
            Sex veckor senare är det fritt fram för avverkning, om inte Skogsstyrelsen
            har reagerat, vilket de gör vid ett fåtal promille av alla ansökningar,
            Anita Brodén. Ifall vi släpper in miljöorganisationerna här får
            vi mer insyn och mer kontroll över verksamheten. Det är det som
            Vänsterpartiets och Miljöpartiets reservationer i betänkandet
            handlar om. Jag tycker att det är synd att Folkpartiet än så länge
            inte ansluter sig till oss, men ni har chansen när vi ska rösta
            om detta nästa vecka.
          </note>
          <note type="speaker">
            Anf. 187 ANITA BRODÉN (FP) replik:
          </note>
          <note>
            Herr talman! Jag lyfter ofta fram och pläderar för familjeskogsbruken.
            Här har man i generationer vårdat sina skogar, vilket är väldigt
            viktigt. Här finns också mycket av den biologiska mångfalden,
            inte minst i södra Sverige, där vi har ett blandskogsbruk. Skogsägare
            har oftast ett oerhört stort ansvar och en känsla för sin skog.
            Det förekommer däremot i bolagsskogar och det har också förekommit
            hos större privatskogsägare emellanåt att man missar å det grövsta,
            och det vill vi komma till rätta med.
          </note>
          <note>
            När Jens Holm pratar om dialog vill jag påminna om att det fanns
            ett enormt stort och viktigt dialogprojekt från vilket Naturskyddsföreningen
            hoppade av. Man pratar om värdet av dialog; i det sammanhanget
            hade det verkligen funnits chans att ha en talerätt. Men Naturskyddsföreningen
            hoppade av. Det är jag djupt besviken över.
          </note>
          <note>
            När vi talar om talerätt vill jag också säga att det nu pågår
            en rättslig prövning, som får ha sin gång. Sedan får vi höra.
            Men jag vet att landsbygdsministern har lyft fram frågan om Århuskonventionen
            och är noga med att vi följer den. Där råder ingen tvekan. Vi
            följer den noga.
          </note>
          <note>
            Jag vill ändå på något sätt nyansera bilden. Där det inte fungerar
            ska vi se till att det finns ett tydligt ramverk och en tydlig
            skogsvårdslag med sanktioner. Men där det fungerar väl måste vi
            kunna lyfta fram det, så att vi ger stimulans och har frihet för
            skogsägare inom ett tydligt ramverk.
          </note>
          <note type="speaker">
            Anf. 188 INGER FREDRIKSSON (C):
          </note>
          <note>
            Herr talman! Jag vill stämma in i lovsången till skogen. Min
            barndomsskog sköttes med plockhuggning, och det var alltid med
            viss bävan som vi tittade till skogen efter en storm. Under senare
            år är det andras skogar jag besöker, strövar i och plockar bär
            och svamp i.
          </note>
          <note>
            Skogen är något som ligger oss centerpartister väldigt varmt
            om hjärtat. Vi känner dess betydelse och möjligheter. Skogen är
            rekreation och skafferi. Den är livsmiljö för våra djur. Men den
            är också en viktig grund för vårt svenska välstånd som råvaruproducent
            och reservkapital.
          </note>
          <note>
            Centerpartiet tror på skogen och dess möjligheter att ge jobb,
            hålla landsbygden levande och bidra med ekosystemtjänster. Även
            om vi ser idylliska John Bauer-skogar framför oss måste också
            en sådan skog vårdas om den ska fortsätta att ge oss det vi söker
            av svamp, bär och återhämtning. Det är naturligt att avverka,
            naturligt att hjälpa förnyelsen på traven med plantering, röjning
            och gallring.
          </note>
          <note>
            Skogen är en basnäring för Sverige, och det saknas inte utmaningar.
            Lågkonjunkturen påverkar efterfrågan på råvara, och det slår mot
            skogsbruket. Likaså finns problem att få tag i kunnig arbetskraft
            som kan köra skogsmaskinerna. Över allt detta svävar klimatfrågan.
            Skogen ger oss bättre möjligheter än många andra länder har att
            ta fram nya bränslen i den omställning som måste ske. Vi kunde
            till exempel i morse höra radion berätta om nya träfibrer som
            skulle kunna användas i textilier och då kanske kunna ersätta
            den resurskrävande bomullen. Det är en mycket positiv utveckling.
          </note>
          <note>
            Centerpartiet var pådrivande för satsningen på Skogsriket. Det
            går dock aldrig att luta sig tillbaka och vara nöjd. Det skapar
            ingen framtid. Vi ser att det behövs en samlad strategi, en plan
            för hur vi ska hantera skogen i framtiden. Om vi vill ha mer skogsråvara,
            mer förnybar energi för att nå klimatmålen, om vi vill ha flera
            möjligheter att skapa verksamheter som visar skogens alla värden,
            då är ett av svaren på detta det nationella skogsprogram för Sverige
            som regeringen har gett Skogsstyrelsen i uppdrag att planlägga.
          </note>
          <note>
            Vi måste veta vad vi vill för att komma dit vi ska. Miljömålsberedningen
            kommer också att lägga fram synpunkter som måste besvaras med
            handling.
          </note>
          <note>
            Herr talman! För oss centerpartister är äganderätten grundläggande.
            Det man äger vårdar man. Att skogspolitiken bygger på frihet under
            ansvar är en styrka. Jag tog i en tidigare debatt upp exemplet
            från Dalarna om hur en släkt vårdat sin skog under århundraden
            så att de unika värdena fortfarande är unika. Det är inget enstaka
            exempel. Jag skulle säkert utan svårighet kunna hitta många fler.
          </note>
          <note>
            Skogsbruk är en mycket långsiktig verksamhet. Ett ansvarsfullt
            skogsbruk handlar om att bygga upp ett kapital som kanske nästa
            generation får skörda.
          </note>
          <note>
            Ett långsiktigt skogsbruk kräver långsiktiga spelregler. Centerpartiets
            linje är att skogsägare är ansvarsfulla. De klarar av att ta ansvaret
            utan ytterligare byråkrati och regleringar.
          </note>
          <note>
            Det är möjligt att vi är blåögda, eller grönögda, i Centerpartiet,
            men vi tror att skogen har mer att ge och att detta går att ta
            vara på och att det går att göra på ett ansvarsfullt sätt. Ett
            nytt nationellt skogsprogram är en väg till ett hållbart skogsbruk.
          </note>
          <note>
            Jag yrkar bifall till utskottets förslag i betänkandet och avslag
            på samtliga reservationer.
          </note>
          <note>
            Överläggningen var härmed avslutad.
          </note>
          <note>
            13 § Jakt och viltvård
          </note>
          <note>
            Föredrogs
          </note>
          <note>
            Anf. 189 HELÉN PETTERSSON i Umeå (S):
          </note>
          <note>
            Herr talman! Efter att ha ägnat en dryg timme till att lyssna
            på en väldigt spännande debatt om skogen tänkte jag att vi skulle
            ägna en stund åt dem som faktiskt lever där. Jag kommer att tala
            om några av de arterna i anförandet.
          </note>
          <note>
            Vi ska nu debattera miljö- och jordbruksutskottets betänkande
            nr 17 om jakt och viltvård. Det är ett osedvanligt tunt motionsbetänkande
            i år, måste jag påpeka. Anledningen till det är att många av de
            motioner som senast är väckta behandlas förenklat i år. De kommer
            alltså inte att tas upp till debatt här i kväll.
          </note>
          <note>
            Jag känner att jag vill klargöra det så att inte alla engagerade
            tittare och protokollsläsare tror att vi politiker inte har mer
            åsikter och tyckanden om jakt och viltvård än just det som kommer
            att behandlas i kväll. Jag kan garantera att vi kommer tillbaka
            till frågor om älgjakt, fällfångst, skarvar och småvilt vad tiden
            lider, men inte just här och nu.
          </note>
          <note>
            En annan anledning till att betänkandet är ganska tunt är att
            ganska mycket av det som finns som riktiga förslag hänvisas till
            den pågående Jaktlagsutredningen. Det är bra att det nu är tillsatt
            en större utredning som ska gå igenom hela jaktlagstiftningen.
            Det är i dag en lagstiftning som är väldigt lappad och lagad under
            många år. Den behöver absolut ses över och moderniseras utifrån
            de förutsättningar som gäller i dag. Om det är vi nog överens
            i alla partier här i riksdagen.
          </note>
          <note>
            Det är också jättebra att det kommer ett delbetänkande redan
            i augusti, om jag har förstått det rätt, som handlar om var myndighetsansvaret
            ska ligga. Det behöver verkligen komma så att vi vet vad man har
            att förhålla sig till om det ska till några större förändringar.
          </note>
          <note>
            Det vi inte är riktigt överens om, och det som vi från socialdemokratiskt
            håll har varit väldigt kritiska mot, är hur enormt stort uppdrag
            man har gett till utredaren och vad som har blivit instoppat i
            maratonutredningen, som inte ska lämna sitt slutbetänkande förrän
            i december 2014.
          </note>
          <note>
            Som man kan läsa i vårt särskilda yttrande till betänkandet är
            vi bland annat mycket negativa till att just de två jaktfrågor
            som regeringen mot sin ursprungliga vilja har fått i uppdrag av
            riksdagen att lösa har stoppats in i utredningen. Både frågan
            om fjälljakten och frågan om dubbelregistreringen, det vill säga
            den dubbla jakträtten på älg som finns i vissa områden i vårt
            land, ligger i utredningen och ska inte behandlas förrän tidigast
            under 2015.
          </note>
          <note>
            Det är i mina ögon ett exempel på att begrava brännande och för
            regeringen obekväma frågor för en väldigt lång tid framöver. I
            varenda debatt från och med nu fram till december 2014, och det
            ligger som bekant ett val däremellan där vi kommer att debattera
            frågor flitigt, kommer regeringen och de borgerliga partiernas
            företrädare på alla olika nivåer att hänvisa många av de frågor
            som handlar om just jakten till den pågående utredningen
          </note>
          <note>
            Man skjuter över det på nästa regering att hantera. Nog tycker
            jag att det hade varit smakfullt om man kanske kommit med delbetänkanden
            om just dessa två frågor som inte direkt är kopplade till lagstiftning
            på det sättet. Det är två frågor som riksdagen de facto har fattat
            beslut om att den vill ha lösningar på. Man kanske till och med
            skulle ha tillsatt en parallell utredning för just de två frågorna
            om man anser att de behöver utredas ytterligare. Jaktlagsutredaren
            har tillräckligt mycket ändå att titta på fram till december 2014.
          </note>
          <note>
            Det finns ingen anledning att lägga frågan om till exempel fjälljakt
            i utredningen. Det tyder snarare på en brist på både mod och vilja
            från regeringen att lösa de uppgifter som riksdagen har lagt på
            regeringen.
          </note>
          <note>
            Herr talman! I betänkandet behandlas frågor rörande bland annat
            den svenska vildsvinsförvaltningen. Det finns all anledning att
            diskutera den lite grann.
          </note>
          <note>
            Vi kan göra ett litet historiskt tillbakablickande här från talarstolen.
            Det kanske var ett av de mindre lyckade besluten som riksdagen
            någonsin har fattat. Det beslutades 1981 att vi skulle utrota
            den svenska vildsvinsstammen förutom de 200 individer som då fanns
            i området kring Mörkö i Sörmland. Det gick sådär med den målsättningen.
            År 1987 gav man upp här i kammaren och accepterade vildsvinen
            som en del av den svenska faunan, och man gav upp tanken på utrotning
            av dem.
          </note>
          <note>
            I dag är det lite svårt att säga exakt hur många vildsvin som
            finns. Det är många siffror som figurerar. Det är inte speciellt
            mycket färre än 100 000, men det är nog inte så många som 150
            000. Det är väldigt svårt att göra beräkningar av hur stor stammen
            är. Den rör sig också upp och ned av naturliga skäl beroende på
            vilka förhållanden som råder under vintrar och annat.
          </note>
          <note>
            Det man kan säga är att 100 000 vildsvin är väldigt många. De
            är också väldigt koncentrerade på vissa ställen, och på en del
            ställen ökar de lokala bestånden explosionsartat. Det ställer
            till väldigt stora problem på många områden kanske framför allt
            inom jordbruket.
          </note>
          <note>
            Vi ser också en stor ökning av trafikolyckor med vildsvin inblandade.
            Det är rätt obehagliga olyckor. Det kan alla vittna om som har
            varit med. Vildsvinen blir väldigt kompakta och stora och gör
            stor skada när man krockar med dem.
          </note>
          <note>
            Under 2012 skedde det 4 200 olyckor bara med vildsvin. Det är
            en ökning med 1 500 från året innan. Det är en ökning på i runda
            slängar 35 procent på ett år. Det är väldigt mycket.
          </note>
          <note>
            Samtidigt ser vi att avskjutningen av vildsvinsstammen inte har
            ökat speciellt mycket. I rena siffror har den gått ned. I förhållande
            till stammens storlek har den legat ganska lika. Men den är uppenbarligen
            inte tillräckligt stor.
          </note>
          <note>
            Det tyder på att vi måste bedriva ett mer aktivt arbete politiskt
            för att hantera vildsvinsfrågan innan den helt går oss ur händerna.
            Vissa hävdar med bestämdhet att den redan har gjort det. Vi måste
            vara mer aktiva med politiska beslut. Vi måste vara snabba med
            de besluten för att underlätta för vildsvinsförvaltningen. Vi
            måste också uppmuntra och ge förutsättningar för jägare och lokala
            organisationer att delta i framtagandet av förvaltningsplanerna
            och i själva förvaltningen på grund av vad jag nyss sade. Just
            för att stammen på vissa områden lokalt växer så väldigt fort
            måste vi ha en lokal förankring i förvaltningen av vildsvinen.
          </note>
          <note>
            Även i vildsvinsfrågan hänvisar de borgerliga partierna i sin
            majoritetstext delvis till jaktlagsutredaren. Det är när det gäller
            frågan om utfodring. Vi är alla medvetna om de problem som finns
            kring utfodring av vildsvin och de problem som felaktig utfodring
            medför. I vissa fall är det sätt på vilket utfodringen sker moraliskt
            förkastligt. På vissa ställen är det djurskyddsmässigt förkastligt.
            Det är ett problem; det är ett akut problem. Men regeringen avser
            alltså inte att återkomma i frågan förrän i december 2014. Detta
            innebär i praktiken i allra bästa fall, ska jag tillägga beslutsfattande
            någon gång under våren 2015 och implementering därefter. Det är
            lång tid kvar för ett så pass akut problem.
          </note>
          <note>
            I sammanhanget vill jag också passa på att skicka en liten uppmaning
            till de borgerliga partiernas företrädare här i kammaren att föra
            en kunskapsöverförande diskussion med en del kolleger som finns
            i andra utskott i riksdagen så att man inte där fattar beslut
            som inte underlättar den effektiva viltförvaltning som vi alla
            vill ha. I stället för att lägga ut texten om det hänvisar jag
            helt enkelt till vår partimotion i betänkandet från justitieutskottet
            om den nya kameraövervakningslagen. Där tas bland annat frågan
            upp om att man skulle kunna underlätta för kameror vid åtlar.
          </note>
          <note>
            Herr talman! Egentligen finns det många frågor som man kan beröra
            i ämnet, men jag stannar vid detta för denna gång. Jag är helt
            övertygad, som jag tidigare sade, om att vi kommer att ha många
            anledningar att fortsätta diskussionen om jaktfrågorna och att
            göra det lite bredare och större.
          </note>
          <note>
            Sist av allt yrkar jag bifall till reservation nr 5.
          </note>
          <note type="speaker">
            Anf. 190 HELENA LEANDER (MP):
          </note>
          <note>
            Herr talman! Nu har Helén Pettersson redan förklarat att detta
            motionsbetänkande inte handlar om allting som vi tycker om jakt.
            Det säger till exempel ingenting om vad vi kan göra för att anpassa
            djurskyddet inom jakten.
          </note>
          <note>
            Det ska i och för sig sägas med en gång att viltkött har större
            förutsättningar att innebära bättre djurhänsyn än djurfabrikskött
            eftersom de vilda djuren i alla fall får vara just vilda innan
            de skjuts. Men om man ska göra anspråk på att vara ett mer djurvänligt
            alternativ måste man också komma till rätta med de skadeskjutningar
            som fortfarande är alldeles för många och de plågsamma jaktformer
            som fortfarande förekommer. Men det är som sagt inte det som motionsbetänkandet
            handlar om.
          </note>
          <note>
            Däremot handlar det till exempel om jaktlagstiftningen, som just
            nu är under utredning. Om vi går tillbaka till den senaste rovdjursutredningen
            föreslogs bland annat att man skulle överväga att samla jaktreglerna
            under miljöbalken och att talerätten för miljöorganisationer skulle
            utredas. Det är båda förslag som är värda att titta på, men tyvärr
            kom de aldrig med i utredningsdirektiven. Talerätten har i och
            för sig under tiden hunnit ändras i praxis. Därför vore det rimligt
            att man också ändrar lagen så att den speglar detta och våra åtaganden
            enligt Århuskonventionen.
          </note>
          <note>
            En annan sak som borde ses över är Jägareförbundets så kallade
            allmänna uppdrag. Det allmänna uppdraget är en märklig konstruktion
            från 30-talet där staten pekar ut en enskild intresseorganisation
            och ger den uppdraget att leda delar av jakten och viltvården.
            Det handlar bland annat om att tillhandahålla objektiv information
            i jakt- och viltvårdsfrågor. För detta får Jägareförbundet årligen
            ungefär 50 miljoner kronor ur Viltvårdsfonden, som finansieras
            av jaktkortsavgiften.
          </note>
          <note>
            Det är i och för sig inget märkligt med att ideella organisationer
            kan söka medel för att genomföra olika projekt som samhället finner
            angelägna. I det här fallet kommer pengarna dessutom ursprungligen
            från jägarna. Men det är ingen sorts medlemsavgifter som jägarna
            har rätt att få tillbaka, utan det är snarare en sorts ersättning
            för att man får jaga djur som ingen enskild person kan sägas äga.
            Då blir det rätt märkligt när staten pekar ut en enskild organisation
            och ger den uppdrag och finansiering på ett sätt som normalt brukar
            förbehållas statens egna myndigheter.
          </note>
          <note>
            Dessutom kan man ifrågasätta om en organisation som har som syfte
            att främja sina medlemmars intresse av jakt är den bäst lämpade
            att tillhandahålla objektiv information i jaktfrågor. Nu har just
            rovdjuren tillfälligt lyfts ur detta uppdrag eftersom förbundet
            inte har velat samarbeta om vargen, om man uttrycker det så. Men
            de många hätska uttalanden som har kommit från en rad av förbundets
            företrädare belyser ändå den svårighet som finns i att å ena sidan
            företräda sina medlemmars intressen, å andra sidan vara objektiv.
          </note>
          <note>
            Det innebär inte att Jägareförbundet inte gör värdefulla saker.
            Eftersök av trafikskadat vilt är en sådan verksamhet som är viktig
            för att förhindra att djur behöver lida längre än nödvändigt om
            de är skadade. Det är en insats som staten mycket väl bör stödja
            också ekonomiskt. Däremot kanske man inte ska göra det genom konstruktionen
            med det allmänna uppdraget. Om staten i stället skulle välja att
            upphandla den tjänsten skulle Jägareförbundet rimligtvis ligga
            bra till. Och givetvis bör Jägareförbundet kunna söka medel för
            naturvårdsprojekt på samma sätt som andra ideella organisationer.
            Däremot tycker jag att gräddfilen som det allmänna uppdraget innebär
            har spelat ut sin roll.
          </note>
          <note>
            Rovdjursfrågan har vi annars debatterat i naturvårdsbetänkandet
            häromsistens. Men vi har några pusselbitar kvar som är relaterade
            till jaktfrågor. Min utgångspunkt är att det är hundföraren som
            ansvarar för hundens säkerhet och inte staten som ansvarar för
            att rensa naturen från de rovdjur som kan hota hundens säkerhet
            i en jaktsituation. Däremot tycker jag att staten har ett stort
            ansvar för att ersätta de näringsidkare som trots försiktighetsåtgärder
            kan drabbas av rovdjursangrepp. I första hand tycker jag att man
            ska jobba med förebyggande åtgärder som stängsling och se till
            att det verkligen finns rimliga ersättningar och förutsättningar
            för det. Men i fall där detta inte är ett alternativ, inte minst
            rennäringen, eller där olyckan trots goda åtgärder är framme,
            måste det också finnas generösa ersättningar. Rovdjursutredningen
            har föreslagit mer pengar till detta ändamål. Det är också någonting
            som vi stöder i vår budget.
          </note>
          <note>
            Herr talman! Jag yrkar bifall till reservation nr 4.
          </note>
          <note type="speaker">
            Anf. 191 JENS HOLM (V):
          </note>
          <note>
            Herr talman! Jakt är någonting som engagerar hundratusentals
            svenskar. Det är en viktig fråga. Jag tycker precis som Helena
            Leander att om man äter kött är det mycket bättre att äta viltkött
            än kött som är producerat på ett fabriksliknande sätt av intensivuppfödda
            djur.
          </note>
          <note>
            Vi i Vänsterpartiet har en del synpunkter på vissa jaktformer
            som finns i Sverige. Över lag kan man säga att våra förslag handlar
            om att vi vill ha större djurhänsyn än vad som finns i dag. Det
            avhandlas inte direkt i detta ärende, varför jag inte går in på
            detaljerna.
          </note>
          <note>
            Jag skulle vilja ta upp några frågor som har direkt bäring på
            ärendet. Den första rör det så kallade allmänna uppdraget. Det
            handlar om vem som egentligen ska ha ansvaret för att informera
            om jakt- och viltfrågor i Sverige. I dag har Svenska Jägareförbundet
            detta huvudansvar. Förbundet ska förmedla en objektiv sakkunskap
            om viltfrågor i Sverige.
          </note>
          <note>
            Jag menar att det blir hart när omöjligt för en jägarorganisation
            att förmedla objektiv information. Därför tycker Vänsterpartiet
            och Miljöpartiet i reservation nr 4 att detta är en gammalmodig
            konstruktion som har hängt med sedan långt tillbaka, där det är
            jägarna själva som ska sköta informationen om jakt och vilt. Vi
            tycker inte att detta känns som en modern ordning längre. Det
            vore i stället fullt rimligt att alla aktörer som har relevant
            information att komma med det kan vara djurskyddsorganisationer
            och miljöorganisationer men också jägarorganisationer skulle kunna
            söka pengar från Viltvårdsfonden och bedriva informationsarbetet.
          </note>
          <note>
            Jag skulle också vilja knyta an till det som Helén Pettersson
            från Socialdemokraterna tog upp, fjälljakten. Jag måste säga att
            det är djupt beklagligt vad den borgerliga regeringen har gjort.
            Strax efter valet öppnade man upp för storskalig jakt för egentligen
            hela Europas medborgare att jaga i de svenska fjällen. Det gjorde
            man genom en ändring av rennäringsförordningen. Man menade att
            så här måste vi göra för att det ska vara fri rörlighet i EU.
          </note>
          <note>
            Tack och lov beslutade en enig riksdag våren 2012 att det inte
            var acceptabelt att det var på det sättet, utan vi uppdrog åt
            regeringen att föra in den tidigare lagstiftningen och därmed
            ändra i rennäringsförordningen. Det var våren 2012, för drygt
            ett år sedan, som vi fattade beslutet. Fortfarande har regeringen
            inte gjort ett skvatt, utan man väljer att begrava frågan i en
            utredning. Det tycker jag är oacceptabelt och ett svek mot den
            här församlingen.
          </note>
          <note>
            Avslutningsvis vill jag understryka vikten av att vi har en generös
            ersättning för skador som vilda djur och i synnerhet rovdjur åsamkat.
            Jag tror att vi genom att höja ersättningen för rovdjursskador
            ökar möjligheterna för en större förståelse för den svenska rovdjurspolitiken.
            Vi understryker i reservation 3 att det är väldigt viktigt med
            en generös ersättning för rovdjursskador. Jag tycker att det är
            olyckligt att regeringen än så länge inte har svarat på det önskemålet,
            men man kan hoppas att de gör det snart.
          </note>
          <note type="speaker">
            Anf. 192 BENGT-ANDERS JOHANSSON (M):
          </note>
          <note>
            Herr talman! Jag vill inledningsvis säga att svenska folket har
            en väldigt stor tillgång i den viltförvaltning som vi har i vårt
            land. Vi har en bredd av vilt som inte så många andra länder har.
            Vi har dessutom välskötta viltstammar med friska djur som är till
            stor glädje för de allra flesta. Jag vågar nästan påstå att alla
            svenskar ser vilt med en viss regelbundenhet. Det är oerhört glädjande,
            och det ska vi vara stolta över.
          </note>
          <note>
            Men det här sköter sig naturligtvis inte självt, utan det ligger
            ett stort och tungt frivilligt arbete bakom denna möjlighet för
            svenska folket, oavsett vad man gör i skogen.
          </note>
          <note>
            Jag vill till att börja med yrka bifall till betänkandets förslag
            och avslag på reservationerna.
          </note>
          <note>
            Precis som har sagts av mina företrädare här i talarstolen är
            det många förslag som nu hanteras i en jaktlagsutredning som är
            tillsatt. Vi har hört här tidigare att man ondgör sig, inte minst
            Socialdemokraterna i ett särskilt yttrande, över att utredningen
            tar så lång tid och att den skulle ha gjorts för mycket länge
            sedan. Vi är ganska vana vid att oppositionspartier har en mycket
            snabbare väg än regeringspartier. Jag tycker ändå att vi ska notera
            att det är positivt att Jaktlagsutredningen har tillsatts. Det
            visar att vi inser att vi måste göra någonting.
          </note>
          <note>
            Nu har det nämnts några enskilda delar i Jaktlagsutredningen.
            Men jag vill bara för kompletteringens skull nämna att det handlar
            om den dubbla jakträtten, om en översyn av fjälljakten. Det handlar
            om myndighetsansvaret, om en jakttidsberedning, om jakt på allmänt
            vatten, om jakt efter kronhjort, som haltar med tanke på att det
            bara är i Skåne man kan förvalta den på ett vanligt sätt. Det
            handlar vidare om utfodring av vilda djur, om viltvårdsområden,
            om arrendatorernas jakträtt och om regelförenkling. Som ni hör
            är det en ganska bred och djup genomgång, och jag välkomnar att
            regeringen nu har tagit initiativ till denna så att vi kan få
            detta belyst på ett allsidigt sätt.
          </note>
          <note>
            Herr talman! Mot bakgrund av att Jaktlagsutredningen nu arbetar
            vill jag från Moderaterna skicka med vad vi tycker är viktigt
            att tänka på, ett mer framåtsyftande medskick.
          </note>
          <note>
            Vi tycker att man i större utsträckning än i dag ska ha rullande
            förvaltningsplaner. Och vad menar vi då med det? Jo, vi menar
            att vi ska ha förvaltningsplaner för fler arter, och främst de
            som vi förvaltar aktivt, kanske på treårsbasis eller liknande
            så att årliga variationer inte ska inverka så mycket utan att
            det finns en långsiktighet. Vi tror att det är utomordentligt
            viktigt, inte minst för det vilda.
          </note>
          <note>
            Vi tycker också att man ska kunna ha regionala hänsyn vid för
            stora och talrika stammar av vilket vilt det vara må. Även om
            man inte har uppnått ett nationellt mål ska man på lokalplanet
            kunna förvalta dem på ett sådant sätt att det inte uppstår negativa
            effekter i alltför stor utsträckning.
          </note>
          <note>
            Det är också viktigt att länsstyrelserna, som har en viktig roll
            i den svenska viltförvaltningen, inte minst när det gäller tillsyn
            och myndighetsutövning, tolkar den lag som denna församling stiftar
            på ett likartat sätt. Det ska inte vara någon skillnad om man
            är i Västerbotten eller i Skåne, utan det ska vara samma tillämpning.
            Dess värre är det inte så i dag, och det ser vi alltför ofta.
            Det finns en del som är bättre och en del som har lite att lära,
            men det är inte acceptabelt sett ur ett medborgarperspektiv att
            det är olika tillämpning.
          </note>
          <note>
            När det gäller viltinventering tror vi att det är viktigt att
            fler engagerar sig, att exempelvis fågelskådare, jägare, friluftsmänniskor
            etcetera kan hjälpas åt att göra inventeringarna, inte minst rovdjursinventeringar.
            På det sättet får man en ökad förståelse för den här typen av
            inventeringar och därigenom en större tilltro till dem. Det är
            ju ganska meningslöst om man använder inventeringsresultat på
            olika sätt och därigenom inte kommer fram till en gemensam ståndpunkt.
          </note>
          <note>
            Avslutningsvis, herr talman, tycker vi att det är utomordentligt
            viktigt att vi försöker minska den splittrade bild som finns i
            dag. Det är ju väldigt många som är inne och rör i viltförvaltningen.
            Vi kan bara se här i kammaren, precis som sades för en liten stund
            sedan, att rovdjuren debatteras under ett helt annat betänkande
            och ligger under Miljödepartementet. I dag debatterar vi de andra
            500 djuren som ligger under Landsbygdsdepartementet. Det här är
            inte speciellt klokt, utan det är jätteviktigt att få ihop helheten.
          </note>
          <note>
            Som har sagts tidigare är skogen den gemensamma nämnaren. Det
            är ju i det ekosystemet som det vilda finns. Då måste man kunna
            koppla ihop detta så att det hamnar under en hand. Vi har därför
            föreslagit att allt vilt ska hanteras av ett departement och har
            fastnat för att det bör vara Landsbygdsdepartementet, eftersom
            de redan har de 500 djurslagen vid sidan om de 5 rovdjuren som
            hanteras på Miljödepartementet. Det är därför mest naturligt att
            det är så. Det är också mest naturligt av det skälet att skogen
            redan hanteras på Landsbygdsdepartementet, och man måste samförvalta
            skogen och det vilda. Annars kommer vi inte att nå den absolut
            bästa av alla världar.
          </note>
          <note>
            Herr talman! Med detta hoppas jag att vi med förenade krafter
            kan fortsätta att hjälpas åt att utveckla den svenska viltvården
            till gagn för alla svenska medborgare.
          </note>
          <note type="speaker">
            Anf. 193 ANITA BRODÉN (FP):
          </note>
          <note>
            Herr talman! Våra viltstammar utgör en stor tillgång och rikedom.
            Det innebär ett stort ansvar för oss alla att förvalta denna rikedom
            på bästa sätt. Viltförvaltning av våra olika stammar krävs för
            att minimera skador men också för att hålla stammarna på en frisk
            och livskraftig nivå. Jakt och viltvårdsarbete engagerar många
            människor och skapar arbetstillfällen, intäkter och en rik fritid.
          </note>
          <note>
            Herr talman! Vid ett sådant här tillfälle är det möjligt att
            framföra sitt partis olika åsikter. Jag tog del av kollegan Bengt-Anders
            Johanssons anförande där han redovisade Moderaternas inställning.
            Det pågår en utredning, så vi kommer att få tillfälle att debattera
            detta mer när den är klar.
          </note>
          <note>
            Folkpartiet har alltid förordat en tydlighet i styrning och ansvarsfördelning
            och, där det finns goda skäl, också ökad samordning som kan leda
            till och oftast leder till ökad effektivitet.
          </note>
          <note>
            Frågan om rovdjuren handlar inte ytterst om jakt, anser vi, utan
            om förvaltning och bevarande av den biologiska mångfalden. Olika
            insatser krävs för att säkerställa genetiskt friska stammar och
            en gynnsam bevarandestatus. Vår bedömning är därför att Naturvårdsverket
            har en viktig kompetens på detta område och också möjlighet att
            bedöma hur och i vilken omfattning olika former av jakt kan tillåtas.
          </note>
          <note>
            Herr talman! Vi är rörande överens om att Sverige har en föråldrad
            jaktlagstiftning med 25 år på nacken. Den har visserligen ändrats
            något under årens lopp, men den är i behov av en ordentlig översyn.
            Det är därför välkommet med denna utredning.
          </note>
          <note>
            Eva Eriksson har tidigare lagt fram en djurskyddsutredning, men
            den omfattade bara djur som människan håller.
          </note>
          <note>
            Jaktlagstiftningen är i flera avseenden otydlig. Dessutom har
            flera direktiv under årens lopp antagits i EU, till exempel art-
            och habitatdirektivet och fågeldirektivet, som gör att det är
            viktigt att nu få en ordentlig samling på plats vad gäller jaktfrågorna.
          </note>
          <note>
            Herr talman! Viltskador är ett stort och allvarligt problem för
            många. Jägare betalar årligen in pengar till Viltvårdsfonden.
            Det är pengar som sedan kan nyttjas till olika viltvårdsinsatser,
            bland annat till det allmänna uppdraget.
          </note>
          <note>
            Att minimera viltskador är A och O liksom den information och
            kunskap som måste till för att förhindra dessa.
          </note>
          <note>
            Rovdjursskador uppstår också, och regeringen har anslagit nästan
            50 miljoner årligen för att ersätta rovdjursskador. Vi vet att
            det är vanligt förekommande i renbeteslandet, och här finns stort
            behov av att regeringen tillskjuter dessa medel.
          </note>
          <note>
            Det finns ett problem som inte har nämnts i debatten. Vi talade
            om skog för en stund sedan, och skador på skog, inte minst på
            tallplantor, är ett reellt problem för många skogsägare. I vissa
            skogar är det en hög procent skador, vilket givetvis åsamkar skogsägarna
            stor ekonomisk förlust. Därför är det viktigt med de forskningsprojekt
            som pågår om hur man ska kunna odla i skogen för vilt och om viltåkrar.
            Man forskar också på hur man ska kunna utfodra vilt på annat sätt
            och locka bort dem från att äta på skogsplantorna.
          </note>
          <note>
            Herr talman! I stora delar av landet har man problem med vildsvin,
            vilket också har lyfts fram här. Vildsvinen har ökat markant,
            och det är ett stort problem. Jag kan förstå den frustration som
            många känner. Det är akut nödvändigt att få en balanserad stam.
            Förvaltningsplanen har nämnts, och där kommer man att komma fram
            till olika lösningar. Jag förstår dock att det brådskar. Därför
            är det viktigt att vi ser vad vi kan göra här och nu för att hejda
            utbredningen och möjliggöra för människor att känna en större
            trygghet och slippa dessa problem.
          </note>
          <note>
            Det är dock inte enbart ett problem. Det är också en stor matresurs.
            Tar vi vara på detta på ett bra sätt får vi stor nytta av det.
          </note>
          <note>
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <note type="speaker">
            Anf. 194 INGER FREDRIKSSON (C):
          </note>
          <note>
            Herr talman! Jakt- och viltfrågor engagerar, precis som många
            har sagt. Tyvärr blir debatten ofta svart eller vit, och de grå
            nyanserna, balansen och avvägningen mellan olika intressen, kommer
            inte alltid fram.
          </note>
          <note>
            I påskas när jag var hemma i Bohuslän dök vargen upp i min pappas
            hemtrakt Utby i Uddevalla kommun. Vargen rev sju får av åtta.
            Rovdjursfrågan kommer nära när den befinner sig runt knuten.
          </note>
          <note>
            En trovärdig rovdjurspolitik tar hänsyn både till naturvårdsintressen
            och intressen från djurägare och andra berörda i områden med rovdjur.
            Regeringen har flyttat besluten närmare de berörda och genomfört
            en ny rovdjursförvaltning med ökat regionalt ansvar och lokalt
            inflytande.
          </note>
          <note>
            Det är viktigt för oss i Centerpartiet att de som är berörda
            ska ha ett verkligt inflytande över rovdjursfrågorna. Vi kommer
            nämligen aldrig att nå samsyn om vi inte får dialogen att fungera
            och kan hitta balansen.
          </note>
          <note>
            Herr talman! Vildsvinsfrågan är också het. Den blir hetare när
            vildsvinen börjar rota upp golfbanor och trädgårdar efter att
            tidigare ha nöjt sig med lantbrukarnas vallar och sädesfält. I
            Sörmland är vildsvinen ett gammalt problem. Eftersom många lantbrukare
            i länet är arrendatorer som inte har jakträtt har skadeproblemet
            varit ännu större.
          </note>
          <note>
            Nu är det en hel del på gång som ska göra att vildsvinsstammen
            kan hållas på en mer rimlig nivå. Jaktlagsutredningen ska exempelvis
            titta på utfodringsfrågan.
          </note>
          <note>
            Vidare har landsbygdsminister Eskil Erlandsson tagit initiativ
            för att underlätta vildsvinsjakt. Han har också tagit initiativ
            till en snabbutredning om subventionering av trikintester i syfte
            att göra försäljning av vildsvinskött enklare. Det arbetas också
            för att förenkla införandet av vildsvinsfällor så att fällor som
            är godkända i ett annat land också ska kunna användas i Sverige.
            Då kan det räcka med en anmälan till Naturvårdsverket i stället
            för ett helt godkännande.
          </note>
          <note>
            Åtelkameror har också tagits upp i debatten. Visst är integritetsaspekterna
            viktiga, och de måste förstås lösas. Jag tror dock att det finns
            viss förståelse för att filmning sker om syftet är att begränsa
            skadorna på grödor, i skog och i trafik.
          </note>
          <note>
            Herr talman! Slutligen vill jag säga några ord om jakttider.
            Organisationer som har många jagande medlemmar brukar dela in
            sin verksamhet i före och efter älgjakten. Det är nämligen inte
            lönt att lägga sammanträden mitt i älgjakten, i alla fall inte
            om man vill vara något så när demokratisk.
          </note>
          <note>
            Det finns anledning att se över jakttiderna för älgjakten, inte
            minst därför att klimatet delvis har förändrat förutsättningarna.
            Det är inte säkert att det är frost och lövfällning när älgjakten
            inleds i södra och mellersta Sverige, vilket är en fördel för
            jakten.
          </note>
          <note>
            Inte minst av den anledningen behöver jakttiderna ses över, vilket
            nu Jaktlagsutredningen gör. Det är viktigt att få till en modern
            lagstiftning som är tydlig och ger stöd för en långsiktigt hållbar
            jakt- och viltvård och som också tar hänsyn till den biologiska
            mångfalden.
          </note>
          <note>
            En del har nämnt Håkan Larsson, utredaren. Jag känner honom personligen.
            Jag vet att han är noggrann och enveten som den smålänning han
            är, omplanterad i Jämtland. Jag har fullt förtroende för hans
            arbete.
          </note>
          <note>
            I övrigt yrkar jag bifall till utskottets förslag och avslag
            på samtliga reservationer.
          </note>
          <note type="speaker">
            Anf. 195 OLLE LARSSON (SD):
          </note>
          <note>
            Herr talman! Dubbelregistrering vid jakt är en av många orättvisor
            som staten har skapat mellan folkgrupperna och näringarna i det
            så kallade renbetesområdet i Norrland, som utgör 35 procent av
            landets yta. Statens ensidiga gynnande av rennäringen har fått
            förödande konsekvenser för alla andra näringar och kulturyttringar
            inom området.
          </note>
          <note>
            I SLU:s bok Traditionell kunskap och lokalsamhällen går att läsa:
            Jakt och fiske har varit ett nödvändigt komplement till jordbruket
            och ofta har jakten och fisket varit viktigare för nybyggare än
            för renskötande samer.
          </note>
          <note>
            Låt mig ge ett exempel från Härjedalen på hur de små stegens
            tyranni fungerar. För 130 år sedan ansåg renägarna att de behövde
            större marker för vinterbete. För att tillfredsställa det behovet
            köpte staten, under hot om expropriering, mark från fjällbönderna
            och överlät den marken till rennäringen för vinterbete. Med tiden
            gjordes markerna om till att bli betesmarker året runt för ren.
            Med året-runt-marker följer också andra rättigheter, bland annat
            jakträtt. I Härjedalen började problemen med dubbel älgjakt under
            1980-talet.
          </note>
          <note>
            Rätt att jaga på dessa marker i västra Härjedalen har även de
            få fjällarrendatorer som bor kvar sedan staten tvångsköpte deras
            marker från deras förfäder och de tvingades bli arrendatorer.
          </note>
          <note>
            Konflikter om jakten uppstod. Staten löste det genom att minska
            arrendatorernas jaktmarker och ge större jaktmarker till renägarna.
            Motivet var att renägarna hade för lite jaktmarker ett märkligt
            argument anser jag eftersom renägarna redan hade tio gånger så
            stora jaktmarker per familj som arrendatorerna.
          </note>
          <note>
            En renägare hade ett år 27 jaktgäster. Samtidigt nekas andra
            som bor här att jaga.
          </note>
          <note>
            Konflikterna mellan renägare och andra folkgrupper, inte minst
            samer som inte är renägare, är ännu större i Västerbottens och
            Norrbottens län.
          </note>
          <note>
            För mig är det rasism att ge en folkgrupp rättigheter som den
            egentliga ursprungsbefolkningen fråntas. Jag vill leva i ett land
            där alla medborgare har samma rättigheter, villkor och skyldigheter.
            Det är en självklarhet i alla andra delar av landet, men inte
            här.
          </note>
          <note>
            Jag har uppfattningen att det i svensk rättstradition alltid
            är markägarnas rätt som går i första hand. På statens marker ska
            alla som bor i området ha samma rättigheter oavsett vad de har
            för ursprung och oavsett vad de försörjer sig på.
          </note>
          <note>
            Jag vill avskaffa de sista raslagarna i Sverige och låta medborgarna
            få samma förutsättningar för att leva, även i Norrlands inland
            och i norra Dalarna.
          </note>
          <note>
            Överläggningen var härmed avslutad.
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 25 april
          </note>
          <note>
            Kent Ekeroth
          </note>
          <note>
            Fredrik Olovsson
          </note>
          <note>
            Bodil Ceballos
          </note>
          <note>
            Bodil Ceballos
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 14 maj.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 25 april
          </note>
          <note>
            Peter Hultqvist
          </note>
          <note>
            Peter Hultqvist
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 14 maj.
          </note>
          <note>
            17 § Kammaren åtskildes kl. 22.05.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
