<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201213</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201213</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--16</head>
          <docDate when="2012-10-25 00:00:00">2012-10-25 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2012/13:16
          </note>
          <note>
            Torsdagen den 25 oktober
          </note>
          <note>
            Kl. 12:00 - 14:46
          </note>
          <note>
            1 § Val till styrelsen för Stiftelsen Riksbankens Jubileumsfond
          </note>
          <note>
            Företogs val av sex ledamöter och fem personliga suppleanter
            till styrelsen för Stiftelsen Riksbankens Jubileumsfond.
          </note>
          <note>
            Valberedningen hade enhälligt beslutat om gemensamma listor för
            valen av ledamöter och suppleanter till styrelsen för Stiftelsen
            Riksbankens Jubileumsfond.
          </note>
          <note>
            Sedan en promemoria innehållande de gemensamma listorna delats
            ut och godkänts av kammaren befanns följande personer, vilkas
            namn i här angiven ordning upptagits på respektive listor, valda
            för tiden den 1 november 201231 oktober 2016.
          </note>
          <note>
            ledamöter i styrelsen för Stiftelsen Riksbankens Jubileumsfond
          </note>
          <note>
            personlig suppleant för Elisabeth Svantesson
          </note>
          <note>
            personlig suppleant för Agneta Gille
          </note>
          <note>
            personlig suppleant för Thomas Strand (S)
          </note>
          <note>
            personlig suppleant för Virpi Havila
          </note>
          <note>
            personlig suppleant för Sven-Axel Månsson
          </note>
          <note>
            2 § Justering av protokoll
          </note>
          <note>
            Justerades protokollet för den 19 oktober.
          </note>
          <note>
            3 § Avsägelser
          </note>
          <note>
            Andre vice talmannen meddelade
          </note>
          <note>
            att Cecilia Magnusson (M) avsagt sig uppdraget som ersättare
            i riksdagsstyrelsen från och med den 1 november och
          </note>
          <note>
            att Mats Gerdau (M) avsagt sig uppdraget som ersättare i riksdagsstyrelsen
            från och med den 1 november.
          </note>
          <note>
            Kammaren biföll dessa avsägelser.
          </note>
          <note>
            4 § Anmälan om kompletteringsval
          </note>
          <note>
            Andre vice talmannen meddelade
          </note>
          <note>
            att Moderata samlingspartiets riksdagsgrupp på grund av uppkomna
            vakanser anmält Cecilia Magnusson som ledamot i riksdagsstyrelsen
            från och med den 1 november och Henrik von Sydow och Per Bill
            som ersättare i riksdagsstyrelsen från och med den 1 november
            samt
          </note>
          <note>
            att Socialdemokraternas riksdagsgrupp på grund av uppkommen vakans
            anmält Katarina Köhler som suppleant i Nordiska rådets svenska
            delegation.
          </note>
          <note>
            Andre vice talmannen förklarade valda från och med den 1 november
            till
          </note>
          <note>
            ledamot i riksdagsstyrelsen
          </note>
          <note>
            ersättare i riksdagsstyrelsen
          </note>
          <note>
            Andre vice talmannen förklarade vald till
          </note>
          <note>
            suppleant i Nordiska rådets svenska delegation
          </note>
          <note>
            5 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2012/13:31
          </note>
          <note>
            Interpellation 2012/13:31 Svårigheter att efterleva socialtjänstlagen
          </note>
          <note>
            Interpellationen kommer att besvaras tisdagen den 13 november
            2012.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Marianne Jenryd
          </note>
          <note>
            6 § Meddelande om ändring i kammarens sammanträdesplan
          </note>
          <note>
            Andre vice talmannen meddelade att arbetsplenum skulle äga rum
            måndagen den 17 december kl. 9.00 , inte kl. 11.00 som tidigare
            aviserats.
          </note>
          <note>
            7 § Anmälan om inkommen faktapromemoria om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2012) 510, KOM(2012) 511, KOM(2012) 512
          </note>
          <note>
            8 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            9 § Svar på interpellation 2012/13:13 om en ny stat i EU
          </note>
          <note type="speaker">
            Anf. 1 Utrikesminister CARL BILDT (M):
          </note>
          <note>
            Herr talman! Bodil Ceballos har i en interpellation frågat mig
            om jag avser att, om katalanerna i en folkomröstning kommer till
            slutsatsen att de vill bilda en egen stat, ta några initiativ
            till att erkänna Katalonien. Bodil Ceballos har även frågat om
            jag i ett läge av en aktiv självständighetsförklaring avser att
            underlätta katalanernas väg in i EU som egen statsbildning. Avslutningsvis
            frågar Bodil Ceballos om jag avser att ta några initiativ till
            att stötta Katalonien med att få en folkomröstning till stånd
            om Spanien nekar dem detta.
          </note>
          <note>
            Frågorna är av hypotetisk karaktär. Det här rör sig i nuläget
            om en inrikespolitisk angelägenhet, och jag har fullt förtroende
            för den interna spanska hanteringen.
          </note>
          <note type="speaker">
            Anf. 2 BODIL CEBALLOS (MP):
          </note>
          <note>
            Herr talman! Det här måste nog ha varit det kortaste inlägget
            någonsin i interpellationssvarens historia i riksdagen. Nej, säger
            utrikesministern, men det var i alla fall mycket kort.
          </note>
          <note>
            Jag hade inte förväntat mig något uttömmande svar, jag hade förväntat
            mig att ministern skulle glida på formuleringarna, men jag hade
            ändå förväntat mig att ministern skulle svara på några av de teoretiska
            resonemang som ligger bakom den fråga som jag har ställt. Nu blev
            det inte så.
          </note>
          <note>
            Jag hade från början tänkt lämna en skriftlig fråga till ministern
            om det här, efter den stora demonstationen den 11 september i
            Barcelona där omkring 1 ½ miljon människor gick ut på gatorna
            för att kräva självständighet. En så stor demonstration har vi
            aldrig tidigare sett i Katalonien. Men jag bestämde mig för att
            skriva en interpellation i stället när jag läste att, förutom
            ett antal militärer i Spanien, bland annat Europaparlamentets
            vice talman Vidal-Quadras, som är från Partido Popular i Spanien,
            förordade en spanskledd militär intervention i Katalonien för
            att komma till rätta med problemet.
          </note>
          <note>
            Det här kan låta absurt för oss eller till och med löjeväckande,
            för vi förväntar oss inte att en ledamot i ett demokratiskt parti
            i ett land som är en demokrati i Europeiska unionen ens skulle
            tänka tanken att man skulle gå in militärt i en del av det egna
            landet. Men det här är inte löjeväckande alls för de katalaner
            som berörs av hoten om en militär intervention. Senast i går var
            det ett antal katalaner, till exempel EU-parlamentarikern Raúl
            Romeva i den gröna gruppen, som skrev till kommissionären Viviane
            Reding för att be henne att ta avstånd från alla sådana tankar.
            För katalanerna, vars uppror tidigare har slagits ned militärt,
            är det här inte något löjeväckande eller absurt, utan det kan
            kännas väldigt reellt.
          </note>
          <note>
            Varken jag eller ministern behöver ta ställning i den här frågan.
            Vi har inte rösträtt vare sig i det val som äger rum den 25 november
            eller i den folkomröstning som kommer så småningom om katalanerna
            så bestämmer.
          </note>
          <note>
            Ministern säger att frågan är av hypotetisk karaktär och inrikespolitisk.
            Men vi måste ändå ha en beredskap att stå upp för användningen
            av dialog och demokratiska processer, och vi måste också ta avstånd
            från de krafter som tror på att våldsanvändning och hot löser
            konflikten i Spanien.
          </note>
          <note>
            Vid en eventuell självständighetsförklaring måste vi veta hur
            vi ska agera. Det tycker jag att ministern bör förbereda sig för,
            för det kan komma. Vi måste förbereda oss för frågan vad som i
            så fall händer med ett EU-medlemskap. Det finns ingenting explicit
            som säger att en nation som lämnar staten, i det här fallet Spanien,
            fortsättningsvis inte skulle kunna ingå i den europeiska unionen.
            Det finns inget explicit sådant i fördragen, om jag har tolkat
            saken rätt.
          </note>
          <note type="speaker">
            Anf. 3 Utrikesminister CARL BILDT (M):
          </note>
          <note>
            Herr talman! Bodil Ceballos tycker att detta var ett kortfattat
            svar. Jag tycker att det är rätt långt, utförligt, innehållsrikt
            och precist. Det kunde ha varit väldigt mycket kortare. Jag hade
            kunnat inskränka mig till i stort sett ett ord med tre bokstäver
            som svar på frågorna, men jag valde att lägga ut texten lite om
            hur det är och säga att det är en fråga av hypotetisk karaktär.
            Inget av de förhållanden som Bodil Ceballos åberopar i interpellationen
            har inträffat, och ty följande är det hypotetiskt. Det rör sig
            om en inrikespolitisk angelägenhet, så är det.
          </note>
          <note>
            Det pågår en livaktig författningspolitisk diskussion i åtskilliga
            europeiska länder, Spanien förvisso inget undantag, och så har
            det varit under en rätt lång tid. Det är dessutom viktigt att
            säga att vi har fullt förtroende för den interna spanska hanteringen
            av de frågor som har att göra med detta.
          </note>
          <note>
            Det här är ett utförligt, fullödigt, precist svar. Utöver det
            kommer jag inte att ha någonting att tillägga.
          </note>
          <note type="speaker">
            Anf. 4 BODIL CEBALLOS (MP):
          </note>
          <note>
            Herr talman! Då måste jag säga att jag inte har samma förtroende
            för den spanska hanteringen av frågan. Om den spanska hanteringen
            hade varit korrekt hade man redan för många år sedan försökt se
            till att alla olika folk- och språkgrupper i Spanien kände sig
            inkluderade och att inga folkgrupper skulle känna sig exkluderade,
            diskriminerade eller nedvärderade. Det här handlar inte om den
            ekonomiska krisen. Den ekonomiska krisen utgör lite extra bränsle
            i konflikten, men det handlar inte om det i grunden. Under det
            senaste året har det i Spanien med den nya regeringen med utrikesministerns
            systerparti, som ju har egen majoritet i den spanska senaten pågått
            någon form av begränsning av katalanernas vunna rättigheter när
            de gäller språk och den kulturella identiteten.
          </note>
          <note>
            Partido Popular har en helt annan syn på vad Spanien bör vara.
            De vill se ett Spanien, men Spanien är inte ett homogent land.
            Spanien består av många olika regioner, 17 autonoma regioner.
            De har en form av självstyre, men det självstyre de har innefattar
            till exempel inte beskattningsrätt.
          </note>
          <note>
            Egentligen skulle vi kunna säga att våra kommuner och landsting
            har större självstyre än vad den katalanska, baskiska eller de
            andra autonoma regionerna i Spanien har. Man har en massa skyldigheter
            att uppfylla på det sociala planet, men man har inte pengar till
            att betala dem. Det är ett helt annat beskattningssystem. Staten
            tar in skatteintäkterna och fördelar dem efter befolkningsantal.
            Katalanerna betalar in väldigt mycket mer än de flesta andra regioner
            men får väldigt lite tillbaka.
          </note>
          <note>
            Det här ett system som har retat katalanerna under väldigt lång
            tid, men när systemet också kommer i kombination med att man begränsar
            rätten till språket och andra minoritetsrättigheter är måttet
            rågat.
          </note>
          <note>
            Vi ska också veta att det inte handlar om en politiskt driven
            inställning hos katalanerna. Det är inte i första hand de politiska
            partierna som har drivit självständighet. Katalanerna har under
            alla år förhandlat med regeringarna, som ju sällan haft egen majoritet
            tidigare och därför varit tvungna att gå med på en hel del som
            katalaner, basker och andra har drivit. Grundinställningen är
            att man förhandlar och kan nå fördelar och ge andra saker.
          </note>
          <note>
            Nu är det en helt ny situation. Det här kommer underifrån. Till
            exempel de gröna, Iniciativa per Catalunya, har inte drivit självständighetsfrågan,
            men i det här läget driver de att det ska vara en folkomröstning
            i Katalonien. Och det är det enda som en demokrat kan ställa sig
            bakom, skulle jag vilja påstå, för är man demokratisk och tror
            på folkens rätt till självbestämmande måste man också låta katalanerna
            få uttala sin vilja i det här fallet.
          </note>
          <note>
            Om nu Spanien vill att katalanerna ska välja att stanna kvar
            i Spanien gäller det att man försöker gå katalanerna till mötes
            någonstans på vägen. Man måste hitta en modell där både katalaner
            och majoriteten eller Madrid kan känna sig nöjda med den lösning
            som man hittar.
          </note>
          <note>
            Spiken i kistan var när man för några år sedan inte accepterade
            den stadga för Katalonien som man hade förhandlat fram med socialistregeringen
            och som Partido Popular tog till domstol.
          </note>
          <note type="speaker">
            Anf. 5 Utrikesminister CARL BILDT (M):
          </note>
          <note>
            Herr talman! Det förhåller sig så, som bekant, att olika europeiska
            länder av historiska och andra skäl har olika struktur på sitt
            statsstyre och sin författning och olika typer av autonomier.
            I nästan alla länder pågår det en mer eller mindre livaktig debatt
            om hur detta ska utvecklas på olika sätt inom de ramar som man
            i demokratisk ordning har bestämt i olika länder. Det gäller för
            övrigt också i vårt eget land.
          </note>
          <note>
            Vårt land har växt fram under en lång och stundtals till och
            med plågsam utveckling där olika delar har förenats till det som
            i dag är Sverige, som jag tror att vi i allt väsentligt är relativt
            nöjda med. Som hallänning tror jag att jag kan säga att Sverige
            i grova drag är okej, trots att vi en gång i världen tillhörde
            en annan del av den nordiska familjen.
          </note>
          <note>
            Jag tror att det är viktigt att vi i Sverige kan utforma vår
            författning och vår framtid utan pekpinnar och inblandning från
            andra länder, hur välmenande dessa än kan vara. Och jag tror att
            det är rätt klokt att tillämpa den principen också vad gäller
            andra europeiska länder. Jag tror att det är så som vi i den familj
            av demokratiska länder som vi är en del av bäst klarar det.
          </note>
          <note>
            Med detta sagt tycker jag att jag har gett de svar som med stor
            tydlighet kan ges i dag och kommer inte att ha något ytterligare
            att tillföra denna debatt.
          </note>
          <note type="speaker">
            Anf. 6 BODIL CEBALLOS (MP):
          </note>
          <note>
            Herr talman! I Sverige är vi i stora drag nöjda med hur vi har
            det, och det kan jag instämma i. Men då har vi inte skilda rättigheter
            för olika delar av befolkningen på samma sätt som man kan ha i
            andra länder.
          </note>
          <note>
            Jag säger inte att vi ska gå med pekpinnar. Jag ställer egentligen
            frågan vad vi gör om katalanerna själva bestämmer sig för att
            de vill bilda en egen stat. Kommer vi då att åtminstone i demokratisk
            anda erkänna den? De har själva valt detta. Kommer vi att godkänna
            det?
          </note>
          <note>
            Kommer vi då också att hjälpa dem att få delta i Europeiska unionen?
            De har nämligen ingen önskan att lämna EU, och vi är det land
            i EU som kanske är mest utvidgningsvänligt. Då måste vi också
            vara vänligt inställda till intern utvidgning, som ju kanske blir
            om Skottland bestämmer sig för att bli självständigt. Har vi till
            exempel någon beredskap för hur vi ska ställa oss när Skottland
            har folkomröstat? Det är det här som jag vill att vi ska diskutera.
            Vi måste ha en beredskap för att det här kan bli en verklighet,
            och då ska vi veta hur vi ska agera. Det är det som ministern
            inte ger något svar på.
          </note>
          <note>
            Kan ministern svara på vad vi har tänkt oss när det gäller Skottland,
            som ju är på tapeten. De ska hålla folkomröstning 2014. Och vad
            gör vi om Belgien splittras helt och hållet? Vi måste förbereda
            oss på att vi kan se en utveckling i EU där olika länder splittras
            upp i mindre.
          </note>
          <note type="speaker">
            Anf. 7 Utrikesminister CARL BILDT (M):
          </note>
          <note>
            Herr talman! Jag har inte heller något svar på dessa frågor,
            och de är också av hypotetisk karaktär.
          </note>
          <note>
            Låt mig då, måhända lite vid sidan av protokollet, göra det glädjande
            konstaterandet att Miljöpartiet nu med stor entusiasm argumenterar
            för att en lång rad andra delar av Europa ska bli medlemmar av
            Europeiska unionen. Jag hoppas att denna entusiasm också innebär
            att man har insett att man tidigare hade i grunden fel när man
            inte ville att Sverige skulle gå med i EU.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2012/13:26 om dioxin i fisk
          </note>
          <note type="speaker">
            Anf. 8 Landsbygdsminister ESKIL ERLANDSSON (C):
          </note>
          <note>
            Herr talman! Matilda Ernkrans har frågat mig om det verkligen
            är korrekt att surströmmingsproduktionen hade hotats om Sverige
            inte hade fått behålla sitt undantag, det vill säga att det inte
            fanns några andra alternativ än att upphöra med produktionen,
            och hur jag och regeringen avser att arbeta för att minska de
            höga intagen av dioxin bland befolkningen nu när Livsmedelsverket
            inte lyckats med sin information.
          </note>
          <note>
            Först vill jag betona att för att få bukt med problemet i grunden
            måste utsläppen av miljöföroreningar till Östersjön begränsas
            ytterligare. Sverige har en aktiv roll i det arbetet både inom
            EU och internationellt.
          </note>
          <note>
            Surströmmingen är en del av vårt matarv och en viktig tradition
            i stora delar av Sverige. Regeringens utgångspunkt är att den
            traditionen ska få leva vidare. I samband med att det tidsbegränsade
            svenska dioxinundantaget från 2002 löpte ut under 2011 fick Livsmedelsverket
            och Fiskeriverket i uppdrag av regeringen att redovisa möjliga
            handlingsalternativ. Av myndigheternas rapporter framgår det att
            situationen när det gäller halterna av dioxin och dioxinlika PCB
            i strömming är blandad. Halterna i sill och strömming som är högst
            17 centimeter ligger under gränsvärdet. Samtidigt är merparten
            av den strömming som fångas i Bottenhavet och Bottenviken större
            än 17 centimeter och överskrider gränsvärdet. Det är företrädesvis
            den lite större strömmingen som används till surströmming. Det
            innebär att surströmmingssalterierna skulle ha fått problem utan
            ett fortsatt undantag.
          </note>
          <note>
            Strömmingsfisket och salterierna existerar inte isolerat från
            det övriga småskaliga kustfisket. För att surströmmingsnäringen
            ska kunna överleva krävs det att näringen som helhet är bärkraftig.
          </note>
          <note>
            När det gäller frågan om den svenska befolkningens dioxinintag
            vill jag vara tydlig med att vuxna i Sverige i medeltal får i
            sig ungefär en fjärdedel av det så kallade tolerabla dagliga intaget
            (TDI) av dioxiner och PCB.
          </note>
          <note>
            För barn och kvinnor i barnafödande ålder är det särskilt viktigt
            att få i sig så lite som möjligt av dessa ämnen.
          </note>
          <note>
            Jag vill också ta tillfället i akt att klargöra att Livsmedelsverkets
            och Fiskeriverkets rapport inte har undanhållits någon. Under
            2011 skulle det tidsbegränsade undantaget löpa ut. För att kunna
            fatta ett väl underbyggt beslut om ett eventuellt fortsatt undantag
            efter 2011 gav regeringen 2009 Livsmedelsverket och Fiskeriverket
            i uppdrag att efter samråd med Naturvårdsverket redovisa möjliga
            handlingsalternativ för Sverige i fråga om gränsvärden för dioxiner
            och PCB i fisk från Östersjöområdet. De rapporter myndigheterna
            lämnade som svar på uppdraget fungerade som beslutsunderlag. Dessa
            rapporter har varit tillgängliga för envar som önskat läsa dem.
            Jag vill också understryka att Sverige som ett villkor för det
            tidsbegränsade undantaget löpande har rapporterat till EU-kommissionen
            om bland annat tidstrender för dioxiner och PCB i människor och
            mat, om kostråden och befolkningens kännedom om dem, om haltdata
            för dioxiner och dioxinlika PCB i fisk med mera.
          </note>
          <note>
            Det är min och regeringens bedömning att Livsmedelsverket genom
            kostråd och informationssatsningar kan nå en god skyddsnivå för
            hela befolkningen samtidigt som det småskaliga fisket i Östersjöområdet
            kan bibehållas.
          </note>
          <note>
            Regeringen verkar för att ytterligare stärka medvetenheten om
            kostråden i befolkningen. Livsmedelsverket fick därför sommaren
            2011 i uppdrag av regeringen att ta fram en strategi för hur konsumenternas
            kännedom om kostråden ytterligare kan stärkas. Extra pengar har
            också tillförts Livsmedelsverket för arbetet med att sprida kostråden,
            bland annat i form av en informationskampanj och webbaserad information.
            Jag är övertygad om att förstärkt information till relevanta konsumentgrupper
            ger ett gott folkhälsoskydd.
          </note>
          <note type="speaker">
            Anf. 9 MATILDA ERNKRANS (S):
          </note>
          <note>
            Herr talman! Jag tackar ministern för svaret på min interpellation.
            Svaret tydliggör dock det som jag menar kommer att bli ännu tydligare
            under denna interpellationsdebatt, nämligen att en socialdemokratisk,
            framtidsinriktad och seriös matpolitik för jobb och folkhälsa
            står mot regeringens mer av samma.
          </note>
          <note>
            Regeringen har en alltför passiv hållning när det gäller att
            se till att vi kan producera mat av god kvalitet i landet och
            när det gäller att se till att vi kan få jobb och att vi kan utvecklas
            framtidsinriktade. Inte minst handlar det om att se till att människor
            kan känna sig trygga med de livsmedel som säljs till dem i butiker
            och restauranger.
          </note>
          <note>
            Jag hoppas att vi kan få en seriös debatt i denna fråga.
          </note>
          <note>
            Man kastas mellan olika ytterligheter när man ger sig in i debatten
            om miljögifter i matfisk. För någon vecka sedan debatterade jag
            denna viktiga fråga i Sveriges Radios Studio Ett med Anna Maria
            Corazza Bildt som är regeringens banerförare i dessa frågor i
            Europaparlamentet. Förutom att Anna Maria Corazza Bildt ägnade
            en stor del av sin tid åt att skälla på programledarna gjorde
            hennes svar mig mycket orolig. Hon hade en mycket grund syn på
            surströmmingen, och därav min fråga till ansvarig minister: Är
            det verkligen sant att surströmmingsproduktionen är hotad om man
            tillämpar EU:s direktiv?
          </note>
          <note>
            Jag delar inte den uppfattning som Anna Maria Corazza Bildt gav
            uttryck för i Studio Ett och inte heller den som ministern ger
            uttryck för här.
          </note>
          <note>
            När vi nu har ett undantag vad gäller dioxinhalten och säljer
            fisk som är giftig, hur ser vi då till att barn och kvinnor i
            barnafödande ålder inte får i sig detta gift? Jag efterlyser en
            seriös debatt om detta.
          </note>
          <note>
            Faktum är att Livsmedelsverket har konstaterat att de egna råden
            inte räcker. Det är inte tillräckligt många människor som känner
            till Livsmedelsverkets råd. Det är uppemot 7 procent i dessa riskgrupper,
            barn och kvinnor i barnafödande ålder, som får i sig för mycket
            av detta miljögift genom intag av föda.
          </note>
          <note>
            Min fråga till regeringen och ansvarig minister är därför: Vad
            avser regeringen att vidta för åtgärder för att minska de för
            höga intagen av dioxin hos barn och kvinnor i barnafödande ålder
            nu när Livsmedelsverket inte har lyckats?
          </note>
          <note>
            Det svar jag får av regeringen är att Livsmedelsverket ska få
            jobba på lite till. Det duger inte. Det är inte en seriös, framtidsinriktad
            debatt för en matpolitik för jobb och folkhälsa i vårt land.
          </note>
          <note>
            Jag hoppas på en seriös debatt i sakfrågan, för i radiodebatten
            med Anna Maria Corazza Bildt kände jag att hon förminskade problemet.
            Anna Maria Corazza Bildt förde fram en syn att reglering av miljögifter
            i mat är att toppstyra människor. För mig är det en allvarlig
            anklagelse och ett brott mot hur Sverige under många år har bedrivit
            ett framgångsrikt arbete för att minska miljögifterna i mat.
          </note>
          <note>
            Jag hoppas som sagt att det kan bli en seriös debatt där vi debatterar
            sakfrågorna. Jag tackar för svaret från ministern men förväntar
            mig nya svar under debattens gång.
          </note>
          <note type="speaker">
            Anf. 10 RUNE WIKSTRÖM (M):
          </note>
          <note>
            Herr talman! I interpellationen ställs frågan om surströmmingsindustrin
            är hotad utan detta undantag. Socialdemokraterna tog ju själva
            initiativ till undantaget en gång i tiden.
          </note>
          <note>
            Jag talade med Surströmmingsakademien så sent som i går. De hävdar
            att om man inte får strömming uppifrån dessa områden är industrin
            hotad. Att använda strömming som är mindre än 17 centimeter är
            inget alternativ. Det är inte heller något alternativ att använda
            småsill eftersom den är för fet. Det går alltså inte. Det är lika
            omöjligt att göra surströmming av småsill som att göra matjessill
            av vanlig strömming.
          </note>
          <note>
            Det står i interpellationen att konsumtionen av surströmming
            i Sverige är ganska liten. Den torde därför knappast ha någon
            inverkan.
          </note>
          <note>
            Det används ungefär 650 ton råvara till surströmmingen. Av den
            strömming som fångas i Östersjön fångas 94 procent i område 24
            och 25, alltså söder om Kalmar. Den kallas för småsill. Resterande
            6 procent fångas alltså norr därom. Av dessa 6 procent går nästan
            hälften till surströmming, och eftersom surströmmingen inte kan
            ha någon inverkan på det hela har jag lite svårt att förstå hur
            de andra procenten kan ha sådan stor inverkan på hälsoläget.
          </note>
          <note>
            Enligt de senaste uppgifterna som jag har fått minskar gifthalterna
            i Östersjön, men det går alldeles för sakta. Det sätts dock in
            stora resurser på att man ska komma till rätta med detta elände.
          </note>
          <note>
            Det är märkligt att vårt grannland Finland inte har något som
            helst problem med detta undantag. Där uppmanar man tvärtom folk
            att äta mer strömming eftersom den ger så goda hälsoeffekter.
          </note>
          <note>
            Men att försöka få annan råvara till surströmmingen är som sagt
            inte tänkbart.
          </note>
          <note type="speaker">
            Anf. 11 Landsbygdsminister ESKIL ERLANDSSON (C):
          </note>
          <note>
            Herr talman! I Sverige är det genomsnittliga intaget av dioxiner
            och dioxinlika PCB:er inte högre än i EU. Halterna minskar generellt
            i livsmedel, vilket bland annat avspeglas i att vi har minskande
            halter i modersmjölk hos svenska kvinnor. Däremot överskrider
            viss fet fisk, företrädesvis från Östersjön, EU:s gränsvärden
            för dioxin i livsmedel. Personer som äter sådan fisk ofta riskerar
            alltså att få i sig för mycket dioxin. Det är därför viktigt att
            kostråden är kända bland befolkningen.
          </note>
          <note>
            Regeringen har tagit flera initiativ för att stärka kännedomen
            om kostråden. Förra sommaren beslutade regeringen att ge Livsmedelsverket
            pengar för ny information för att förstärka informationen till
            konsumenten. Livsmedelsverket ska dessutom ta fram och genomföra
            en kommunikationsstrategi. Målsättningen med insatserna är att
            konsumenter som äter den här typen av fisk ska ha kännedom om
            kostråden.
          </note>
          <note>
            Vad gjorde den regering som 2002 införde de undantag som vi nu
            utnyttjar? Man gjorde ingenting. Den regeringen, som var S-ledd,
            gjorde ingenting på det här området. Jag vill påtala att trycket
            på mig från Matilda Ernkrans kolleger här i kammaren för att se
            till att vi får ett förnyat och förlängt undantag för användning
            av den här typen av fisk var påtagligt i form av frågor både vid
            riksdagens frågestund och i skriftlig form. Attackerna mot mig
            för att jag inte agerade tillräckligt snabbt var också påtagliga
            från Matilda Ernkrans socialdemokratiska kolleger här i kammaren.
          </note>
          <note>
            Jag och regeringen anser alltså att Livsmedelsverket genom de
            kostråd och informationssatsningar som görs kan nå en god skyddsnivå
            för hela befolkningen samtidigt som vi behåller det småskaliga
            fisket i Östersjöområdet.
          </note>
          <note>
            Jag upprepar att Livsmedelsverket har fått särskilda uppdrag
            när det gäller den här frågan och har dessutom tilldelats pengar.
          </note>
          <note type="speaker">
            Anf. 12 MATILDA ERNKRANS (S):
          </note>
          <note>
            Herr talman! Jag hoppas att den här debatten ska tydliggöra skillnaden
            mellan en framtidsinriktad seriös matpolitik för jobb och folkhälsa
            och regeringens mer av samma. Jag tycker att de senaste två inläggen
            i debatten av företrädare för regeringssidan tydliggör den skillnaden.
          </note>
          <note>
            En del av oss ägnade i går vår tid åt att träffa Surströmmingsakademien.
            Jag ägnade gårdagen åt att som inbjuden talare vara på Örebro
            universitet. Där bedriver man sedan många år en framgångsrik forskning
            om miljögifter. Med på ceremonin var exempelvis den professor
            som upptäckte PCB i havsörnar någon gång på 1960-talet.
          </note>
          <note>
            Man kan välja olika ingångar i den här frågan. Man kan välja
            olika sätt att ta sig an framtiden. Jag vill fortfarande hävda
            att det är ett PR-trick och att det är extremt låg nivå på debatten
            om vi låter den viktiga frågan om miljögifter i vår matfisk handla
            om surströmming. Enligt min uppfattning har det aldrig handlat
            om huruvida surströmmingen har varit hotad eller inte. Man kan
            fortfarande fiska strömming, även om man skulle ha använt EU:s
            gränsvärden. Om det bara hade handlat om det hade man ju kunnat
            förhandla fram ett enskilt undantag för surströmming.
          </note>
          <note>
            Jag tycker att det är låg nivå på debatten, och jag hoppas att
            den lyfter ett snäpp, och jag hoppas faktiskt att det finns ett
            seriöst engagemang för att minska miljögifterna i vår omgivning,
            vår natur och vår mat. Det är min utgångspunkt i debatten. Jag
            tror nämligen att vi inte kan ta oss an framtiden på något annat
            sätt än att se till att hela tiden höja kvaliteten på den mat
            som produceras i vårt land.
          </note>
          <note>
            För mig är det ett bekymmer. Det räcker inte att i generella
            ordalag hänvisa till siffror över hur mycket dioxin människor
            i vårt land får i sig. För mig är fokus att riskgrupperna, barnen
            och kvinnorna i barnafödande ålder, bevisligen får i sig för höga
            halter av dioxin. Det är långlivade organiska föroreningar som
            ligger kvar i vår miljö och i våra kroppar under lång tid. De
            förs över från mor till barn via bröstmjölken. Jag vet inte om
            ministern kan sätta sig in i hur det känns. Jag är själv mamma.
            Jag har själv fött två barn. Jag har ammat dem båda. Kan ministern
            inse hur det kändes när jag fick mitt blod analyserat och fick
            konstaterat att mitt blod innehåller PCB, DDT, dioxiner mycket
            av sådant som varit förbjudet långt innan jag föddes? Jag har
            det i mitt blod, men jag har faktiskt mindre i mitt blod än andra
            i min egen åldersgrupp de som inte har fött barn och de som inte
            har gett kemikalierna vidare till sina barn genom bröstmjölken
            och moderkakan. Det är en extremt jobbig känsla som jag inte tycker
            att människor i vårt land ska behöva utsättas för. Man ska inte
            ens behöva fundera.
          </note>
          <note>
            Om Livsmedelsverket konstaterar att deras kostråd inte är tillräckliga
            räcker det inte med att säga att vi ger dem lite tydligare uppdrag.
            Man måste komma åt sådant som sådana här annonser som delas ut
            till hushållen i Stockholm och Uppsala där man saluför strömmingsfilé
            från Östersjön för 44,90 utan att det framgår om den är full med
            dioxin eller inte.
          </note>
          <note type="speaker">
            Anf. 13 RUNE WIKSTRÖM (M):
          </note>
          <note>
            Herr talman! Matilda Ernkrans, du hänvisar till en annons om
            strömmingsflundra för 44,90. Jag sade tidigare att 94 procent
            av all strömming som konsumeras i Sverige kommer från södra Östersjön
            från fångstområde 2425. De omfattas inte av dioxinriskerna. Det
            är 6 procent av den strömming som konsumeras som kommer från fångstområdena
            26, 27 och så vidare norr om Kalmar. Hälften går till surströmming.
            Det är alltså ungefär lika mycket som kommer ut i daglighandeln.
            Det är väldigt lite ren strömming. Det är sillflundra som ligger
            i kyldiskarna. Du hittar knappast en enda strömming där; det är
            sillflundra.
          </note>
          <note>
            Enligt Livsmedelsverkets egna bedömningar kommer 94 procent från
            södra Östersjön. Den största risken jag ser är att vi inte kommer
            till rätta med eländet i Östersjön. Enligt de senaste uppgifterna
            verkar det ha börjat vända, men det kommer naturligtvis att ta
            lång tid.
          </note>
          <note>
            Jag tror att vi har undantag för produkter som är betydligt giftigare
            än strömmingen.
          </note>
          <note type="speaker">
            Anf. 14 Landsbygdsminister ESKIL ERLANDSSON (C):
          </note>
          <note>
            Herr talman! Det råder nog inga delade meningar i kammaren om
            att vi måste göra vad vi kan för att minska utsläppen av organismer
            eller miljögifter som är skadliga för oss eller andra organismer
            i vårt samhälle och vår miljö.
          </note>
          <note>
            De miljögifter som den här debatten handlar om är väldigt långlivade.
            Trots det måste jag åter upplysa om att vi generellt har en minskning
            av halterna av de här miljögifterna i vår mat. Jag tycker att
            det är roligt att kunna redovisa att vi har minskande halter av
            dioxiner och dioxinlika PCB:er i vår mat. Det bevisas bland annat
            av att halterna är mindre i dag än de var tidigare i modersmjölken
            hos svenska kvinnor.
          </note>
          <note>
            Om vi nu vill behålla den tradition och kultur som finns runt
            surströmmingen, vilket jag har mycket starka indikationer om bland
            annat från Matilda Ernkrans partikamrater, gäller det att vi förstärker
            de kostråd som ges till vår befolkning så att kännedomen om kostråden
            ökar gentemot hur det har varit tidigare.
          </note>
          <note>
            Herr talman! Här har jag redovisat regeringens insatser i förhållande
            till vad tidigare regeringar har gjort och som enligt min uppfattning
            inte gjorde någonting. Men vi har gjort betydande insatser genom
            att be Livsmedelsverket att arbeta fram en kommunikationsplan
            så att fler får kännedom om detta. Vi har dessutom tilldelat Livsmedelsverket
            pengar. Detta gjordes inte tidigare, Matilda Ernkrans. Nu gör
            vi detta därför att vi vill kombinera den mattradition som vi
            har i vårt land med den företagsamhet som företrädesvis finns
            utefter Norrlandskusten så att vi kan behålla båda.
          </note>
          <note type="speaker">
            Anf. 15 MATILDA ERNKRANS (S):
          </note>
          <note>
            Herr talman! Jag kan konstatera att det inte alltid är enkelt
            att vara i en regering och ta ansvar för en helhet. Här har vi
            en landsbygdsminister som står i riksdagens kammare och säger
            att denna regering står upp för ett aktivt arbete för att minska
            miljögifterna i våra hav. Samma regering som denna minister sitter
            i har lagt fram en budget till Sveriges riksdag där man plockar
            bort 235 miljoner kronor från havsanslaget. 235 miljoner kronor
            ska bort från havsanslaget. Det betyder med största sannolikhet
            att det mycket effektiva och bra arbete som har möjliggjort exempelvis
            lokala vattenvårdsprojekt för att minska övergödning och minska
            miljögifter och så vidare ut till våra hav och sjöar inte längre
            kommer att kunna fortsätta. Det är inte lätt att vara en regering
            och ta ansvar för helheten.
          </note>
          <note>
            Jag tycker fortfarande att ansvarig minister inte har lett i
            bevis att det verkligen var sant att surströmmingsproduktionen
            var hotad. Jag hävdar att det finns ett engagemang också bland
            oss socialdemokrater för surströmmingen. Men detta handlar inte
            om det. Det är ett PR-trick från regeringens sida. Jag tycker
            inte att regeringen har gett svar på frågan hur man tänker arbeta
            för att minska intaget av dioxin hos barn och kvinnor i barnafödande
            ålder. Regeringen hänvisar till Livsmedelsverket som redan har
            konstaterat att deras kostråd inte räcker. Varför tar regeringen
            sig inte an att se till att konsumenter faktiskt vet vad det är
            som de handlar? Varför tar regeringen sig inte an att se till
            att man faktiskt måste tala om huruvida exempelvis den strömming
            eller lax som man försäljer innehåller för höga halter av dioxin
            eller inte? Jag har inte heller fått svar på frågan om regeringen
            delar Corazza Bildts uppfattning att reglering av miljögifter
            är toppstyrning av människors liv.
          </note>
          <note type="speaker">
            Anf. 16 Landsbygdsminister ESKIL ERLANDSSON (C):
          </note>
          <note>
            Herr talman! Det finns flera skäl till att både nuvarande regering
            och tidigare socialdemokratiska regeringar har velat ha ett undantag.
            Fiskerinäringen bidrar till exempel med att hålla våra kustbygder
            levande. Fisket, sälterierna, rökerierna, surströmmingen och böcklingen
            är en del av vårt mat- och kulturarv, och det tror jag att de
            flesta av oss vill försöka bevara.
          </note>
          <note>
            Samtidigt är det av yttersta vikt av många skäl att de livsmedel
            som säljs i Sverige är säkra och att konsumenterna har och ges
            en hög skyddsnivå i detta sammanhang. Därför är det viktigt att
            kostråd och information från våra myndigheter, bland annat Livsmedelsverket,
            gör att skyddet för konsumenters hälsa kan uppnås och att vi samtidigt
            kan bevara det arv och den tradition som finns runt i första hand
            surströmmingen.
          </note>
          <note>
            Är det nu så att det skulle gå att ha den tradition som vi har
            i vårt land att äta surströmming nu och då utan ett undantag?
            Nej, och jag tror att jag har försökt att besvara den frågan i
            denna debatt genom att säga att den fisk som används till vår
            surströmming tyvärr innehåller för höga halter av miljöskadliga
            gifter dioxiner. Det är bara så. Jag har fått lära mig att det
            beror på att den fisk som ska användas till surströmming är ganska
            stor, och då innehåller den tyvärr för höga halter av dessa gifter.
            Det är därför som jag gång på gång har påpekat att det är så viktigt
            att vi förstärker informationen till konsumenterna och att vi
            dessutom har avdelat pengar till detta.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2012/13:15 om ungdomarnas plats i
            det demokratiska samtalet
          </note>
          <note type="speaker">
            Anf. 17 Statsrådet BIRGITTA OHLSSON (FP):
          </note>
          <note>
            Herr talman! Pyry Niemi har frågat mig vilka insatser jag och
            regeringen avser att göra för att stimulera till fler skolval
            och ännu högre valdeltagande bland unga. Pyry Niemi frågar också
            när dessa stimulansinsatser kommer att genomföras och om jag avser
            att verka för att regeringen genomför stimulansåtgärder för att
            skapa fler möjligheter för till exempel politiska ungdomsförbund
            att genomföra möten i andra offentliga lokaler.
          </note>
          <note>
            Valdeltagandet ökade i 2010 års allmänna val, liksom i 2006 års
            val. Även i Europaparlamentsvalet 2009 ökade det svenska valdeltagandet.
            Särskilt bland unga väljare var ökningarna markanta. Att skapa
            goda förutsättningar för ett ännu högre valdeltagande bland unga
            är en prioriterad fråga i regeringens demokratipolitik. Möjligheter
            att främja ungas delaktighet, inflytande och representation är
            vidare prioriterat inom ungdomspolitiken. Som en del i det demokratipolitiska
            arbetet har regeringen givit Statistiska centralbyrån i uppdrag
            att genomföra en studie om valdeltagandet bland unga väljare.
            Uppdraget ska redovisas till regeringen senast den 15 november
            2012.
          </note>
          <note>
            Med medel från regeringen har skolval genomförts vid ett flertal
            tillfällen i samband med de allmänna valen. Syftet är att uppmuntra
            elever att rösta samt att öka kunskapen om, och skapa motivation
            för, hur man som ung kan påverka samhällsutvecklingen och ta del
            i den demokratiska beslutsprocessen. Inför 2010 års val gav regeringen
            Ungdomsstyrelsen i uppdrag att arrangera skolval i samarbete med
            Valmyndigheten, Skolverket och ett antal ungdomsorganisationer.
          </note>
          <note>
            Ungdomsstyrelsens utvärdering av skolvalet 2010 visar att projektet
            blivit bättre för varje år och att aktörerna har hittat en form
            som fungerar väl vid organiseringen av skolval. Inom ramen för
            skolvalsprojektet tog Skolverket fram ett stödmaterial, Politisk
            information i skolan . Materialet klargör vilka spelregler som
            gäller på området och kan fungera som stöd för rektorer och lärare
            i deras långsiktiga arbete med politisk opinionsbildning, men
            också i konkreta situationer i samband med exempelvis skolval.
            Som EU- och demokratiminister menar jag att skolval är en betydelsefull
            introduktion och förberedelse inför ungas första deltagande i
            de allmänna valen och val till Europaparlamentet.
          </note>
          <note>
            Regeringen avser att återkomma till frågan om skolval inför valen
            2014. Min uppfattning är att vi ska bygga vidare på tidigare erfarenheter
            och att skolvalen dessutom bör omfatta Europaparlamentsvalet.
          </note>
          <note>
            Regeringen har i samband med flera allmänna val och Europaparlamentsval
            beviljat de politiska partierna särskilda medel för informationsinsatser
            i syfte att skapa goda förutsättningar för ett högt valdeltagande
            bland olika grupper av röstberättigade. Inför Europaparlamentsvalet
            2009 anslog regeringen 19,5 miljoner kronor till partierna för
            informationsinsatser under valrörelsen. Inför 2010 års allmänna
            val avsattes 29,5 miljoner kronor för samma ändamål.
          </note>
          <note>
            Mittuniversitetets utvärdering av användningen av de särskilda
            medlen i samband med 2010 års val visar att medlen är viktiga
            för partiernas valkampanjer. I utvärderingen konstateras vidare
            att medlen har använts för insatser riktade till unga.
          </note>
          <note>
            Regeringen avser att inför 2014 återkomma i frågan om att fördela
            särskilda medel för informationsinsatser till de politiska partierna.
            Jag vill understryka att med satsningarna ges partierna ökad möjlighet
            att nå ut till väljarna, inte minst till ungdomar som är en prioriterad
            målgrupp i användningen av dessa medel. Partierna kan exempelvis
            ge ungdomsförbunden del av medlen för att medverka ute i skolor,
            på andra offentliga platser eller via sociala medier.
          </note>
          <note>
            Regeringen förespråkar ett brett medborgerligt deltagande och
            en öppen politisk debatt på alla samhällsarenor. Satsningarna
            med särskilda medel för informationsinsatser i samband med allmänna
            val anser jag är ett väldigt viktigt sätt att främja debatten
            och verka för ett ökat valdeltagande bland unga väljare.
          </note>
          <note type="speaker">
            Anf. 18 PYRY NIEMI (S):
          </note>
          <note>
            Herr talman! Jag vill tacka ministern för svaret på interpellationen.
          </note>
          <note>
            Ett högt valdeltagande är en bra grogrund för en fungerande demokrati.
            Av tradition har vi ett högt valdeltagande vid de allmänna valen
            i Sverige. Det är också bra att så många unga väljare valt att
            rösta vid de senaste valen. Det visar att unga väljare intresserar
            sig för politiska frågor. Jag hoppas verkligen att den trenden
            håller i sig framöver.
          </note>
          <note>
            I en tid när alltmer kunskap och information digitaliseras och
            konsumeras via internet och sociala medier är det viktigt med
            rätt information och med nyhetsbevakning och rapportering.
          </note>
          <note>
            Information, kunskap och nyheter sprids blixtsnabbt och ställer
            mottagarna inför komplicerade val. Å ena sidan är mycket av de
            politiska nyheterna och av informationen kortfattat och inte kopplat
            till en analys av reportern. Å andra sidan får mottagarna snabbt
            och enkelt del av nyheterna. Men då förväntas det också att varje
            mottagare har förmåga att göra en naturligt kritisk granskning
            av nyhetsvärde och relevans.
          </note>
          <note>
            Det är inte alltid lätt för en blivande förstagångsväljare att
            dra långtgående nationalekonomiska slutsatser om nyheter som att
            Sverige avvaktar med att gå med i bankunionen inom EU eller att
            oppositionen i riksdagen röstar nej till regeringens förslag om
            sänkta skatter.
          </note>
          <note>
            Herr talman! Vi har en klok ungdomsgeneration, och det ska vi
            vara stolta över. Men i en alltmer snabbgranskad medievärld behövs
            det motvikter som gör nyanserade nedslag i verkligheten och förklarar
            för ungdomarna hur politiken fungerar, vad som skiljer partierna
            ideologiskt eller förenar partierna pragmatiskt.
          </note>
          <note>
            Därför, herr talman, är de politiska samtalen i skolor, på bibliotek
            och i andra offentliga utrymmen helt nödvändiga för att ge våra
            ungdomar möjligheten att testa idéer och att samtidigt få svar
            på krångliga politiska frågor. Våra ungdomsförbund har därmed
            en mycket stor funktion att fylla i de här sammanhangen.
          </note>
          <note>
            Tyvärr vittnar ungdomsförbunden i mitt parti, Socialdemokraterna,
            och även i ministerns parti, Folkpartiet, om svårigheterna för
            partierna att komma in på skolorna för att diskutera och ventilera
            viktiga politiska frågor. Jag citerar deras svar på ministerns
            artikel i UNT i somras:
          </note>
          <note>
            Hur ska skolorna kunna fostra till samhällsengagemang när de
            samtidigt stänger ute de politiska ungdomsförbunden? Det frågar
            Sanna Eliasson från SSU, Tove Henriksson från LUF, Samir El-Sabini
            från Sveriges Elevkårer samt kommunalråden Marlene Burwick, S,
            och Mohamad Hassan, FP i Uppsala.
          </note>
          <note>
            Herr talman! Det här är ett bekymmer. Vi socialdemokrater ser
            ett framväxande problem med främlingsfientlighet, islamofobi,
            antisemitism, antiziganism, homofobi, afrofobi och så vidare.
          </note>
          <note>
            I Sveriges riksdag finns det ett parti som i sin politiska vision
            vill stoppa i princip all invandring. I de sociala medierna finns
            det krafter som bedriver hetsjakt mot människor med utomnordiskt
            ursprung. Massmordet på Utøya var riktat inte bara mot norska
            socialdemokrater utan även mot hela det demokratiska samhället.
          </note>
          <note>
            Alla dessa aktiviteter grundas i en brist på demokratisk träning
            och kunskapsinhämtning. Det är klart att det är ett bekymmer när
            26 procent av ungdomar i åldern 1829 år kan tänka sig att ha en
            stark ledare som inte behöver bry sig om riksdagen eller val.
          </note>
          <note>
            Därför, herr talman, behöver våra unga få mer kontakter med politiska
            ungdomsförbund innan de ska rösta. Det handlar också om att stärka
            lärarnas möjligheter att ge mer av samhällsorienterad undervisning.
            Men även vi politiker måste anta utmaningen att träffa yngre väljare
            och ge svar och även själva ställa frågor om vad som är viktigt
            och om hur vi ska möta de ungas behov av kunskap.
          </note>
          <note>
            Jag tycker att ministerns svar är rätt okej, sakligt men tyvärr
            utan engagemang. Var finns passionen? Frågorna handlar ju indirekt
            om vårt samhälles grundpelare, om att lära sig hur demokratin
            fungerar och om varför det är så viktigt att försvara och utveckla
            densamma.
          </note>
          <note type="speaker">
            Anf. 19 HILLEVI LARSSON (S):
          </note>
          <note>
            Herr talman! Vårt svenska statsskick bygger på representativ
            demokrati. Därför är det mycket viktigt att lära eleverna i skolan
            vad som gäller.
          </note>
          <note>
            Det handlar om att man ska lära sig vad partierna står för, om
            att kunna göra ett val och, i bästa fall, även om att påverka
            mellan valen. Men hur ska man kunna göra det när man aldrig träffar
            de politiska partierna?
          </note>
          <note>
            Det är väldigt många ungdomar som aldrig någonsin träffar en
            politiker eller kommer i kontakt med politiska partier. Då blir
            det mycket svårt att göra det här valet. Tyvärr är det en del
            skolor som helt nekar politiska partier tillträde.
          </note>
          <note>
            Som systemet i dag ser ut måste man inte ta emot politiska partier
            i skolan så att eleverna får träffa dem. Däremot finns det en
            regel om att om man tar emot något politiskt parti måste man ta
            emot alla politiska partier. En hel del skolor säger att men man
            vet aldrig fullt ut vad anledningen är att anledningen är att
            de inte vill ta emot de partier som har en värdegrund som skiljer
            sig från skolans värdegrund och som valts in i olika församlingar
            och som man därmed måste ta emot.
          </note>
          <note>
            Argumentet är väldigt dåligt. Hittills har vi hanterat detta
            genom debatt och dialog, genom öppenhet så att man kan bemöta
            argumenten från partierna. Sedan får medborgarna själva bilda
            sig en uppfattning. Det farligaste är om de här argumenten står
            obemötta, så jag förstår inte problemet. Dessutom tycker jag att
            det är naturligt att alla som är valda får träffa eleverna så
            att dessa själva får bilda sig en uppfattning.
          </note>
          <note>
            Det finns också andra skäl att neka tillträde. Jag har hört om
            propaganda man vill inte utsätta eleverna för propaganda, för
            det är för unga för att hantera det. Men det är en mycket märklig
            syn på demokratin. I så fall kan vi lägga ned hela det demokratiska
            systemet med politiska partier, men det är faktiskt vad systemet
            bygger på.
          </note>
          <note>
            Däremot är det självklart väldigt viktigt att man lär sig att
            kritiskt analysera vad som sägs från olika partier. Men bara det
            faktum att man bjuder in folk från flera olika partier gör att
            argumenten bryts mot varandra. Det underlättar för eleverna att
            själva bilda sig en uppfattning. Jag tycker att det enbart kan
            bidra till den kritiska granskningen från elevernas sida.
          </note>
          <note>
            I dag är det alltså tillåtet att neka politiska partier tillträde.
            Det gäller även ungdomsförbunden som jag tycker att det är mycket
            naturligt att eleverna träffar eftersom man där är i samma ålder
            och har lättare att kommunicera när man ännu kanske inte är så
            politiskt insatt.
          </note>
          <note>
            Jag skulle vilja se en lagändring innebärande inte bara att politiska
            partier tillåts komma. Egentligen borde det också ingå i läroplanen
            att eleverna under sin skolgång ska träffa de politiska partierna.
            Tanken är ju att de ganska snart efter att de slutat på gymnasiet
            eller till och med under gymnasietiden ska välja och rösta.
          </note>
          <note>
            Med skolans demokratiuppdrag som för skolan finns väldigt uttalat
            är det, tycker jag, mycket naturligt att eleverna förbereds på
            absolut bästa sätt för att sedan göra nämnda val och uppmuntras
            att använda sin rösträtt.
          </note>
          <note>
            Det är naturligtvis bra att man, som ministern tar upp, ska satsa
            pengar på det här och att man ska stimulera skolval och besök
            på skolorna. Men när grundproblemet på en hel del skolor är att
            partierna över huvud taget inte släpps in tycker jag att man ska
            börja i den änden och säga att partierna faktiskt måste tillåtas
            komma in. Det enda man i så fall kanske ska ta hänsyn till är
            säkerhetsskäl att i extrema fall garantera säkerhet för elever
            och personal. Annars tycker jag att tillträde måste vara grundprincipen.
          </note>
          <note type="speaker">
            Anf. 20 Statsrådet BIRGITTA OHLSSON (FP):
          </note>
          <note>
            Herr talman! Anledningen till att vi har så många folkvalda politiker
            som är unga i Norden och Skandinavien, i vår del av Europa, är
            förstås att vi har ett livaktigt politiskt system där de politiska
            ungdomsförbunden är mycket engagerade och också har inflytande
            på moderpartierna. Många av oss som debatterar här i dag har själva
            bakgrund i politiska ungdomsförbund och kan vittna om hur det
            har byggt upp oss som ansvarsfulla medborgare och fått oss att
            ta politiska uppdrag under livets gång.
          </note>
          <note>
            Jag besökte både Upplands Väsby och Sollentuna på FN-dagen i
            går och träffade ungdomar för att diskutera just kampen för tolerans,
            öppenhet och allas lika värde samt vikten av att man om man vill
            förändra världen måste börja med sig själv. Det finns ett ansvar
            hos den enskilde individen. Det är väldigt viktigt att se att
            engagemanget för politik i skolan ska komma tidigt. Det ska vara
            tydligt, och det ska vara trovärdigt.
          </note>
          <note>
            När det gäller frågan om partiernas deltagande i skolan och deras
            möjlighet att komma in på skolorna är det som det ser ut i dag
            rektorn som bestämmer vilka som får vistas i skolan skolan är
            ingen allmän plats. Om rektorn beslutar att politiska partier
            ska få komma till skolan och bedriva opinionsbildning måste skolan
            behandla alla partier lika. Så ser systemet ut i dag.
          </note>
          <note>
            När det gäller de skolor som inte respekterar öppenheten och
            vill se till att det öppna samtalet fortsätter tycker jag att
            det är väldigt viktigt att vi från de politiska partiernas sida
            uppmuntrar och är en påtryckande kraft för att gå i riktning mot
            fler debatter. Det behövs mer debatt, inte mindre, i dagens skolor.
          </note>
          <note>
            Pyry Niemi var i sitt inlägg inne på att det är viktigt att vi
            ser till att skolan blir en arena för att skapa kritiska samhällsmedborgare.
            Det håller jag med om. För att kunna skilja politiska budskap
            åt måste man också få tillgång till debatten. Där vill jag också
            flagga för att vi inom demokratipolitiken som bekant har tagit
            fram en handlingsplan för hur man ska uppmärksamma och motverka
            våldsbejakande extremism både religiös och politisk sådan.
          </note>
          <note>
            Där har vi gett Statens medieråd uppdraget att ta fram ett system
            och titta på hur vi kan göra ungdomar mer kritiska, inte minst
            på internet där man ibland översköljs av budskap som är ren hatpropaganda.
            Detta gör vi för att ungdomar ska kunna vara mer motståndskraftiga
            mot krafter som förespråkar intolerans i samhället. Vi har också
            gett ett uppdrag till Forum för levande historia, som har tagit
            fram över 20 fantastiska workshops som nu används runt om såväl
            på högstadieskolor och gymnasieskolor som i politiska ungdomsförbund
            och civilsamhället, för att främja tolerans och vända och vrida
            på de fördomar vi har i samhället i dag.
          </note>
          <note>
            Pyry Niemi nämnde också i sitt inlägg att valdeltagandet bland
            unga ökar. Det gör det, och där ser vi en tydlig koppling mellan
            de skolor som har skolval och dem som inte har det. Nu har vi
            ännu inte lagt fram budgeten för 2014, då vi har ett supervalår,
            men där kommer vi att återkomma. Jag lovar att vi kommer att fortsätta
            med samma starka tradition genom att stödja denna typ av satsningar.
            Vi kan se att det både i Europaparlamentsvalet 2009 och i riksdagsvalet
            2010 var fler unga som valde att rösta. Det är fullkomligt fantastiskt,
            och där måste vi gå vidare.
          </note>
          <note>
            Jag tänkte också flagga för något jag nämnde kort i mitt svar
            på interpellationen, nämligen det uppdrag vi från regeringens
            sida har gett Statistiska centralbyrån. Det handlar om att genomföra
            en studie om valdeltagandet bland unga väljare. Det kommer att
            presenteras inom kort, och jag tänkte nämna att vi kommer att
            ha ett stort seminarium den 6 december i Förstakammarsalen här
            i riksdagen. Då kommer Statistiska centralbyrån tillsammans med
            forskare, politiska partier, riksdagsledamöter och ungdomsorganisationer
            att diskutera frågan hur vi kan fördjupa detta ännu mer.
          </note>
          <note type="speaker">
            Anf. 21 PYRY NIEMI (S):
          </note>
          <note>
            Herr talman! Jag tackar ministern för förtydligandet; det är
            väldigt bra. Det är mycket som pågår, och det är positivt.
          </note>
          <note>
            Den stora utmaning som jag ser i sammanhanget är inte just inför
            skolvalen utan arbetet mellan de olika valen. Därför har vi som
            socialdemokrater en mycket stark tro på det demokratiska samtalet
            som ett slags grund för att stärka våra uppfattningar om värdet
            av pluralism, mångfald och möjligheten att öppna dörrar mellan
            Sverige och världen. Nya intryck och kulturer berikar och förstärker
            oss. Det skapar positiva avtryck och grundlägger nya vägar till
            kunskap och förnyelse.
          </note>
          <note>
            Även om värdegrundsarbetet står inskrivet i läroplanerna betyder
            det inte att det är den mest prioriterade utbildningsinsatsen.
            Därför är det viktigt att ungdomsförbunden fortfarande får access
            inte bara vid valen utan också mellan valen nu, i mellantiden,
            två år före valet för att kunna visa upp sig, samtala, diskutera
            och debattera. Det handlar om att ägna sig åt demokratisk träning,
            kunskapsöverföring och kunskapsinhämtning.
          </note>
          <note>
            Därför har vi som socialdemokrater också väldigt tydligt sagt
            i vår budgetmotion att vi vill förstärka Ungdomsstyrelsens uppdrag
            med ytterligare 5 miljoner kronor för att de ska kunna intensifiera
            sina projekt inom demokrati, kultur, mångfald, integration, internationalisering
            och så vidare. Det är en viktig signal. Det är också en viktig
            signal från riksdagen och regeringen, tycker vi, att Ungdomsstyrelsen
            får en ännu mer aktiv roll i dessa sammanhang och får ännu mer
            bidrag att dela ut och kunna följa upp, så att det verkligen händer.
          </note>
          <note>
            Det är positivt med seminarierna med Forum för levande historia,
            till exempel. Jag tycker att det är fantastiskt bra, och jag uppskattar
            det. Det är ett bra uppdrag som har getts, men fortfarande är
            det så att huvuddelen av dagens ungdomar som går i skolan inte
            har någon access till de politiska ungdomsförbunden. Man kommer
            inte åt dem, och man får inte träffa dem. Möjligen får man göra
            det i närheten av valet, men i övriga sammanhang blir mötena inte
            naturliga och en del av vardagen och den demokratiska träningen.
            Det är i stället någonting som så småningom dyker upp i augusti
            i samband med det allmänna valet, eller möjligen några veckor
            innan EU-valet.
          </note>
          <note>
            Detta är ett allvarligt problem i sammanhanget. Det jag vill
            peka på är nämligen att den demokratiska träningen inte är någonting
            man lär sig genom att läsa, utan man måste samtala och berikas
            av andras uppfattningar under en längre tid. Det är på det sättet
            jag och även demokratiministern har lärt oss: Vi har samtalat
            och debatterat i vår ungdom med andra intresserade politiker,
            eller andra personer som inte har blivit politiker. Vi har tränat
            på detta, och vi har lärt oss att granska saker kritiskt. Vi har
            lärt oss att granska information kritiskt och kunna inse att visst
            nyhetsvärde kanske inte har relevans i sammanhanget. Det kan inte
            få stå oemotsagt.
          </note>
          <note>
            Här är det jag tror att ungdomsförbunden känner den största frustrationen
            kring: allt arbete mellan valen som på något vis hämmas. Hillevi
            var inne på lagstiftning, och vi kanske skulle ha det. Jag vet
            inte; det är möjligt. Det räcker nämligen inte med att rektorn,
            i detta fall, har rätten. Det gör inte det. Uppenbarligen har
            vi misslyckats där. Ambitiösa och engagerade rektorer bjuder in,
            men det finns också andra rektorer som kanske är rädda för att
            skapa missämja och en dålig stämning i skolan när någon har en
            politisk vision.
          </note>
          <note>
            Det är oerhört skrämmande om vi kallar en politisk debatt för
            propaganda. Det är väldigt skrämmande, för det blir ett underbetyg
            till hela riksdagen och hela det demokratiska systemet. Här har
            vi en läxa att göra, och det vill jag verkligen att ministern
            tar med sig nu. Tar vi inte debatten på ett bra sätt i skolorna
            ja, då vet vi inte vart det bär.
          </note>
          <note type="speaker">
            Anf. 22 HILLEVI LARSSON (S):
          </note>
          <note>
            Herr talman! I dag uppmanar Skolverket landets skolor att bjuda
            in de politiska partierna utifrån skolans demokratiuppdrag. Det
            är dock upp till skolorna själva upp till rektorerna att välja
            om de vill följa uppmaningen eller inte. Jag tycker att det är
            väldigt märkligt att Skolverket förgäves vädjar till en hel del
            skolor som vägrar ta emot politiska partier. Då frågar man sig
            om eleverna på de skolorna har sämre förutsättningar inför kommande
            val.
          </note>
          <note>
            Jag kan ta ett exempel mig själv. När jag gick på gymnasiet,
            på musiklinjen, var jag totalt politiskt ointresserad. Jag trodde
            i alla fall det; jag hade åsikter om allt möjligt, men jag förstod
            inte att det var politik. Jag tyckte att politik var tråkigt.
            Jag förstod inte vad de sa, och det var gubbar som debatterade
            över huvudet på mig, upplevde jag. Man såg dem bara på tv, man
            hade aldrig träffat dem i verkliga livet.
          </note>
          <note>
            Då råkade SSU, Sveriges Socialdemokratiska Ungdomsförbund, komma
            på besök till min skola och dela ut flygblad på temat Vill du
            påverka din skolmiljö?, och det var precis det jag ville just
            då. Vi hade nämligen ingen ventilation i salarna, och det var
            väldigt varmt. Jag försökte förgäves driva denna fråga och upplevde
            inte att jag kunde nå fram. Nu råkade det vara SSU som kom; det
            kunde lika gärna har varit något annat ungdomsförbund. Jag tror
            i och för sig att jag ändå hade landat i SSU utifrån vad jag har
            för åsikter.
          </note>
          <note>
            Detta är ett exempel. Tänk om jag inte hade träffat SSU! Då hade
            jag troligtvis inte blivit politiskt engagerad. Jag fick en helt
            annan bild av politik, det vill säga att politik är något även
            jag kan påverka. Det handlar inte bara om att vara passiv som
            medborgare.
          </note>
          <note>
            Därför tycker jag att alla elever ska ha rätt att träffa de politiska
            partierna och själva göra sitt val. Jag tycker att lagen borde
            ändras så att alla skolor ska ta emot politiska partier.
          </note>
          <note type="speaker">
            Anf. 23 Statsrådet BIRGITTA OHLSSON (FP):
          </note>
          <note>
            Herr talman! Jag tror att vi alla kan vara överens i denna diskussion
            om att det behövs mer debatt och mer diskussion och inte mindre
            i skolan. Här har vi alla ett ansvar. Jag förutsätter och jag
            värdesätter att riksdagsledamöter, politiska ungdomsförbund och
            ministrar i praktiken nästan varje vecka eller månad är ute i
            sitt demokratiska uppdrag och möter unga i skolorna och tar deras
            röster seriöst.
          </note>
          <note>
            Vi ska komma ihåg att Sverige har ett av världens mest generösa
            system när det gäller att finansiellt från staten stödja både
            politiska ungdomsförbund och kvinnoförbund. Det ska vi bevara.
            Dessa pengar fördelas inte heller bara i samband med skolval,
            utan det är ett årligt stöd som är viktigt.
          </note>
          <note>
            Jag tycker att vi ska lyfta blicken i diskussionen och se att
            politiskt engagemang inte bara handlar om politiska ungdomsförbund
            till etablerade partier som sitter i denna riksdag. Det handlar
            också om att civilsamhällets organisationer, oavsett om det rör
            människorättsgrupper, RSFL, RSFU eller andra grupper som finns
            i samhället, ska kunna vara med i diskussionen på ett aktivt sätt.
            Vi har gett Ungdomsstyrelsen i uppdrag att dela ut ganska många
            miljoner under åren för att stödja det demokratiska ledarskapet.
            Det är viktigt att personer också här kan få en plattform för
            att kunna påverka så att vi inte bara snävar in oss på de politiska
            ungdomsförbunden.
          </note>
          <note>
            Avslutningsvis: Jag tycker att diskussionen är viktig. Framför
            allt är det sant att engagemanget för ungas rätt att diskutera
            politik i skolan inte får bli en koncentration på skolval och
            på valen vart fjärde år. Det måste pågå kontinuerligt. Jag tror
            att den bästa pressen att förändra de rektorer och de skolor som
            inte vill öppna upp är att partierna går samman som man har gjort
            exempelvis i artikeln i Upsala Nya Tidning, där det i detta fall
            var liberaler och socialdemokrater som skrev tillsammans. Det
            handlar om att trycka på och att visa att vi är här för att ta
            ett demokratiskt ansvar och föra en aktiv och öppen dialog.
          </note>
          <note>
            Jag tror också att det är viktigt att få en bild av hur det ser
            ut i dag. Hur många skolor är det som nekar och i vilka situationer?
            Det får inte bara bli en intensiv debatt som blossar upp två veckor
            inför nästa riksdagsval den 14 september. Vi måste få en större
            bild, och även här ska vi som politiker se till att vi har vårt
            engagemang fördelat över hela mandatperioden.
          </note>
          <note>
            Jag kommer att komma tillbaka längre fram mer konkret med pengar
            vad gäller skolval. Här vill jag betona att det inte får handla
            bara om att fokusera på riksdags-, kommun- och landstingsvalen
            2014. Vi ska också se Europaparlamentet som en bra plattform för
            att kanske kunna påverka så att ännu fler också röstar i riksdagsvalet.
            Jag kommer tillbaka till detta lite längre fram.
          </note>
          <note type="speaker">
            Anf. 24 PYRY NIEMI (S):
          </note>
          <note>
            Herr talman! Jag tackar demokratiministern för en bra diskussion
            och debatt. Vi brinner uppenbarligen för samma frågor, och det
            är viktigt.
          </note>
          <note>
            Det är också viktigt att detta är en fortsättning på en lång
            diskussion och debatt som är ett slags motvikt mot den intolerans
            och främlingsfientlighet och den rädsla som i många stycken skadar
            och stör vårt demokratiska samhällssystem. Det är bekymmersamt
            att se alla de trender och tendenser som finns i samhället i dag.
            Människor utsätts för hot och trakasserier för att de har en annan
            hudfärg, kommer från en annan kultur eller har en annan religion.
            De får över huvud taget inte sin egen rättmätiga plats i samhället
            utan blir dömda på förhand.
          </note>
          <note>
            Därför är det demokratiska samtalet så viktigt även för alla
            ungdomar. Om man inte får en träning i detta i ett tidigt skede
            och ett kritiskt förhållningssätt till saker som passerar snabbt
            via internet eller sociala medier är det lätt hänt att sådana
            här uppfattningar så småningom blir etablerade sanningar. Det
            blir domar och fördömanden av människor helt i onödan människor
            som helt oskyldigt hamnar under luppen, blir dömda på förhand
            och aldrig får en egen plats.
          </note>
          <note>
            Därför är det demokratiska samtalet viktigt i skolorna. Det ska
            pågå hela tiden. En värdegrund får man inte gratis, utan det förtjänar
            man. Det måste man verkligen jobba för hela tiden. Demokratin
            är oss inte given hela tiden. Den förändras, och uppfattningen
            om demokrati förändras. Därför måste vi hela tiden vara aktiva,
            förstärka denna uppfattning och ge våra unga en chans att förstå
            varför demokratin grundades en gång i tiden, varför vi har det
            samhällsskick och det statsskick som vi har i Sverige och varför
            demokratin är värd att försvara.
          </note>
          <note type="speaker">
            Anf. 25 Statsrådet BIRGITTA OHLSSON (FP):
          </note>
          <note>
            Herr talman! Jag tackar Pyry Niemi för att han initierade diskussionen.
            Vi ska se till att detta inte stannar vid att vara en partipolitisk
            fråga, utan vi ska föra ett mycket vidare engagemang. Jag tror
            att vi har oerhört goda förutsättningar genom att vi börjar i
            relativt god tid inför nästa val. Det kommer att sätta ett ökat
            tryck på skolor att se att demokratin måste försvaras i varje
            generation. Det gör man genom att utbyta åsikter i politiska samtal
            och våga se till att värderingar får spela mycket större roll
            i det politiska samtalet än vi kanske ser i dag.
          </note>
          <note>
            Om man inte får tillgång till de demokratiska värderingarna och
            den demokratiska debatten och får känna åsikter nötas och blötas
            i en livlig diskussion är det svårare att kunna ta ställning för
            de grundläggande värderingarna i ett samhälle. Detta är otroligt
            viktigt.
          </note>
          <note>
            Jag ser det här bara som ett första samtal. Vi kommer att återkomma
            på flera olika fält oavsett om det handlar om att stärka demokratin
            gentemot krafter som förespråkar våldsbejakande extremism, om
            det handlar om att få ett högre valdeltagande bland unga och andra
            grupper som tyvärr röstar i något mindre utsträckning eller om
            det handlar om ett samtal som bildas inte bara på skolans front.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2012/13:21 om Panaxia och tillsynen
            över kontanthantering
          </note>
          <note type="speaker">
            Anf. 26 Statsrådet PETER NORMAN (M):
          </note>
          <note>
            Herr talman! Peter Persson har frågat mig dels hur samhällets
            övervakning av kontanthanteringen ska stärkas så att brottsliga
            handlingar av den typ som har förekommit i Panaxiaskandalen effektivt
            kan förhindras, dels genom vilka insatser regeringen vill bidra
            till att de drabbade småföretagarna inte tvingas i konkurs.
          </note>
          <note>
            Riksbankens kontanthanteringsråd har konstaterat att det inte
            har uppstått någon generell kontantbrist med anledning av Panaxias
            konkurs samt att det finns förutsättningar för att Panaxia ska
            kunna avvecklas under ordnade former. Men Panaxias konkurs har
            ändå väckt en rad frågor kring kontantförsörjningen, övervakningen
            och ansvarsfördelningens struktur.
          </note>
          <note>
            Kontanthanteringskedjan är komplex och består av många led med
            ett flertal olika aktörer, såväl offentliga som privata, inblandade.
            Regeringen avser att göra en kartläggning för att kunna bedöma
            vilka åtgärder som kan behöva vidtas för att säkerställa att övervakningen
            av hela kontanthanteringskedjan fungerar på det sätt som är avsett.
            Det är viktigt att samtliga berörda aktörer samverkar i en sådan
            kartläggning.
          </note>
          <note>
            När det gäller frågan om stöd till drabbade småföretagare är
            det mycket beklagligt att flera har hamnat i ekonomiska bekymmer
            med anledning av Panaxias konkurs. Dagens regelverk innebär att
            konkursen ska hanteras av ansvarig konkursförvaltare och att de
            drabbade fordringsägarna får framställa sina anspråk till förvaltaren.
          </note>
          <note type="speaker">
            Anf. 27 PETER PERSSON (S):
          </note>
          <note>
            Herr talman! Jag tackar statsrådet för svaret. 2006 fick vi en
            ny moderatledd regering. 2007 fick vi en ny ordning för kontanthantering
            fullt ut. Marknaden tog över all hantering utom det nödvändiga
            att tillhandahålla kontanter och makulera sedlar och mynt, som
            ju är Riksbankens roll.
          </note>
          <note>
            Det skapades en kedja av bolag för denna hantering, och i ändarna
            jobbade värdepappersbolagen och tävlade om att få uppdragen. Det
            var strikt marknadsliberalism och slimmade kostnader, fjärran
            från förr när samhället, Riksbanken och bankerna hade ett tydligt
            ansvar.
          </note>
          <note>
            Bristen på ansvar såg vi i september i år. Bensinhandlare och
            ägare av små klädbutiker eller livsmedelsbutiker trodde att pengarna
            de levererade till värdepappersföretaget Panaxia åkte i tryggt
            förvar till en bankdepå, men i stället for de i väg någon annanstans.
            Hundratals miljoner kronor var på drift. Det diskuterades om det
            var 500 miljoner kronor eller 1 miljard. Förtvivlade affärsidkare
            möttes av beskedet att det inte fanns någon som hade något ansvar.
            Konkursförvaltaren får väl reda ut detta så småningom. Samhället
            hade tagit ett stort steg bakåt och utlämnade många små näringsidkare
            till deras eget öde.
          </note>
          <note>
            Jag ställde en skriftlig fråga till Peter Norman. Det svar jag
            fick på den var lika avancerat som interpellationssvaret i dag.
            Det var ironiskt sagt av mig. Det innehöll nämligen ingenting
            mer än att Norman säger att man möjligen ska belysa och möjligen
            överväga. Vi har en situation där det inte finns något samhälleligt
            ansvar för en av de viktigaste transaktionerna vi har med sedlar
            och mynt och förvaring i depåer. Man tror naturligtvis att detta
            ska ske på ett sätt som är tryggt och till fyllest.
          </note>
          <note>
            Mot bakgrund av det jag säger och mot bakgrund av några tidningsartiklar
            om hur förtvivlade människor har drabbats som jag har med mig
            undrar jag verkligen om du inte anser att samhällets övervakning
            ska stärkas så att brottsliga aktiviteter ska undanröjas, Peter
            Norman.
          </note>
          <note type="speaker">
            Anf. 28 Statsrådet PETER NORMAN (M):
          </note>
          <note>
            Herr talman! Kontanthanteringen i samhället är viktig för att
            upprätthålla förtroendet för centrala funktioner i hela betalningskedjan.
            Jag beklagar att Peter Persson försöker göra detta till en ideologisk
            fråga. Jag tycker att detta är en fråga som vi bör kunna lösa
            med gemensamma krafter. Den har inte någonting med partipolitik
            att göra.
          </note>
          <note>
            Peter Persson hänvisar till 2007. Då var det Riksbanken som själva
            fattade beslutet att allokera ut verksamheten med värdetransporter
            till privata bolag. Det var ingenting som den borgerliga regeringen
            över huvud taget fattade beslut om.
          </note>
          <note>
            Nu har vi ett läge där Panaxia är föremål för en brottsutredning.
            Med stor sannolikhet har det skett brottsliga saker inom Panaxia,
            men vi vet inte det än. Vi vet att Riksbankens kontanthanteringsråd,
            som hanterar de här frågorna, har konstaterat att det inte har
            uppstått någon generell kontantbrist med anledning av Panaxias
            konkurs. Vi vet också att den institution som ansvarar för tillsyn
            av bevakningsföretagen, länsstyrelsen, grep in och förlängde avvecklingen
            av Panaxia med en månad när man såg att det fanns risk för att
            det skulle bli problem. I den meningen tycker jag att tillsynen
            har fungerat som det var tänkt.
          </note>
          <note>
            Däremot ställer hela Panaxiaaffären frågor av spretande karaktär.
            Det är, som Peter Persson säger, en viktig fråga för butiksägarna
            att de kan känna sig trygga med att deras dagskassa kommer till
            depå i bank på ett bra sätt. Det är viktigt av flera skäl, bland
            annat för att man ska kunna upprätthålla sin verksamhet och för
            att om man inte lyckas med detta ökar rånrisken och sådana saker.
          </note>
          <note>
            Dessutom är det en fråga om kontantförsörjningen rent allmänt
            i glesbygd, där den har blivit sämre över tiden och där detta
            också är ett generationsproblem. Äldre personer använder hellre
            kontanter än yngre. Det finns säkert andra typer av problem också.
          </note>
          <note>
            I och med att ett stort antal myndigheter ansvarar för sin del
            i den här kedjan tycker jag att det är viktigt att vi för det
            första försöker kartlägga vad det egentligen var som hände i Panaxiaaffären.
            Det är fortfarande inte utrett. Brottsutredningen är inte klar.
            För det andra är det viktigt att se om det går att utföra tillsynen
            på kontanthanteringsområdet bättre än i dag.
          </note>
          <note>
            För att få svar på dessa frågor måste vi samla intressenter som
            har del i detta och kartlägga vad som har hänt för att sedan se
            hur vi ska gå vidare. Ska vi vidta åtgärder i form av en utredning?
            Det har jag ingenting emot. Ska vi vidta åtgärder där vi ändrar
            tillståndsprövningen från en myndighet till en annan? Det har
            jag heller ingenting emot. För mig är det här en praktisk fråga,
            men man ska ha ett gott beslutsunderlag innan man fattar en massa
            beslut.
          </note>
          <note type="speaker">
            Anf. 29 PETER PERSSON (S):
          </note>
          <note>
            Herr talman! Som den väl skolade moderatpolitiker som Peter Norman
            är försöker han desarmera besvärliga politiska frågor genom att
            säga att det inte är politik, men detta är verkligen politik.
            När samhället stiger åt sidan och man låter marknaden hantera
            någonting utan kontroll och det får oönskade och för många handlare
            i det här fallet starkt negativa effekter är det klart att det
            är politik.
          </note>
          <note>
            Politiken finns till yttermera visso också direkt inne på Normans
            område, nämligen bankerna. Det är bankernas depåbolag, en monopolverksamhet
            som driver hanteringen, som har pressat ned kostnaderna för hanteringen
            och överfört dem till handeln, det vill säga konsumenterna. Någon
            som bedriver verksamhet i ett annat företag än Panaxia har uttryckt
            det så att om någon kommer och erbjuder sig att sköta verksamheten
            gratis ska man inte tro det. Ingenting är gratis. Här ligger en
            delförklaring i den här kedjan.
          </note>
          <note>
            Jag har diskuterat banker med Peter Norman, och även med Anders
            Borg, många gånger i kammaren och konstaterat att på det området
            är det bara prat och ingen handling över huvud taget, och så verkar
            det också vara i denna utlöpare av betalningssystemen. Det är
            en mycket känslig kedja som utsatts och kan komma att utsättas
            fler gånger om man inte tar något initiativ.
          </note>
          <note>
            Panaxiaaffären åskådliggör den här bristen. Det finns ingen finansinspektion,
            ingen insättningsgaranti och inget annat skydd. Lägsta anbud vinner.
            Man kör pengarna till en annan plats än där de skulle förvaras
            och sätter hundratals människor som handlat i god tro i stora
            svårigheter och i några fall konkurs.
          </note>
          <note>
            Jag upprepar mina frågor. Är du efter analys och bedömningar
            jag tycker nästan att det finns underlag nog i alla de rapporter
            som finns, men självfallet måste brottsutredning och domar inväntas
            beredd att ge samhället ett mer samlat ansvar för hela verksamheten,
            Peter Norman? Är du beredd att stärka Finansinspektionens kontroll
            avseende banker och kreditbolag som omfattar kopplingar till företag
            som de har väsentliga intressen i? Det har ju varit fallet när
            det gäller någon bank i det här exemplet. Kan du tänka dig att
            utöver det ta initiativ till att skärpa tillsynen och kontrollen
            av värdetransportföretag även om de ju ligger på annat departementsområde
            än det du besitter? Kan du tänka dig att ta det initiativet? Det
            skulle vara belysande att få svar på de frågorna.
          </note>
          <note type="speaker">
            Anf. 30 Statsrådet PETER NORMAN (M):
          </note>
          <note>
            Herr talman! Jag ska svara på Peter Perssons frågor så gott jag
            kan. Låt mig börja med att säga att jag tycker att det ibland
            är svårt att diskutera med Peter Persson. Han säger att marknaden
            hanterar frågorna utan kontroll. Det är inte sant. Vi har Finansinspektionen
            som har tillsynsansvar, vi har länsstyrelserna som har tillsynsansvar,
            och vi har Riksbanken som ansvarar för sin del i kedjan. Peter
            Persson säger att det inte kommer några initiativ vad gäller bankfrågorna.
            Låt mig påminna Peter Persson om att min interpellationstid inte
            räckte förra gången vi talade om detta till att berätta om alla
            de åtgärder vi vidtar på banksidan.
          </note>
          <note>
            Lucky Luke är den seriefigur som skjuter snabbare än sin egen
            skugga. Det verkar som om Lucky Luke i riksdagen har sin motsvarighet
            i Peter Persson. Jag tycker att det är viktigt att man först och
            främst reder ut vad som har hänt innan man vidtar åtgärder. För
            att svara konkret på den fråga som Peter Persson ställer, om jag
            är beredd att ge samhället ökat ansvar eller Finansinspektionen
            ökade befogenheter, vill jag säga att svaret på frågan är ja,
            om det visar sig att det är en effektiv väg för att få bättre
            fason på kontanthanteringsfrågan.
          </note>
          <note>
            Jag må vara gammaldags, men jag tycker att det är rimligt att
            man, innan man fattar beslut om åtgärder, får en klar bild av
            vad som har hänt. Då har vi för det första brottsutredning i Panaxia
            att invänta. För det andra gör vi nu en kartläggning, vilket är
            ett initiativ som innebär att vi samlar alla berörda parter Riksbanken,
            bankerna, Finansinspektionen, bevakningsföretagen, värdebolagen
            och länsstyrelserna för att härigenom få oss en bild av vad som
            hänt i Panaxiafrågan, om det är något systematiskt fel. Näringsidkarna
            ska vi förstås också samla, och då är frågan hur vi kan gå till
            väga för att i framtiden göra livet bättre för dem och göra ett
            robust betalningssystem ännu mer robust.
          </note>
          <note type="speaker">
            Anf. 31 PETER PERSSON (S):
          </note>
          <note>
            Herr talman! Jag tror att man kan säga att Sveriges största värdetransportrån
            begicks i september innevarande år. Omkring 500 miljoner kronor
            befaras ha försvunnit. Det var inga brinnande bilvrak, inga spanska
            ryttare eller beväpnade rånare, utan rånet begicks i skenet av
            stark liberalisering av en verksamhet och bristande kontroll.
            Man hämtar pengar och lånar sedan kundens pengar. Mycket tyder
            på att denna verksamhet pågått en längre tid.
          </note>
          <note>
            Behövs det verkligen så mycket analys? Är det inte möjligt att
            redan nu, på grundval av de kunskaper Peter Norman rimligen bör
            ha, kunna utställa ett antal inriktningar för hur man ska säkra
            den verksamheten?
          </note>
          <note>
            Jag vill fråga dig, Peter Norman: Har du haft kontakt med handeln?
            Har du haft kontakt med drabbade? Har du diskuterat med andra
            utövare inom värdepapperstransporter vad som är deras bedömning
            av det som hänt för att skaffa dig erfarenhet?
          </note>
          <note>
            Slutligen noterar jag med glädje att Peter Norman hade så mycket
            att säga om initiativ beträffande bankernas verksamhet att han
            inte hann med dessa frågor i sitt interpellationssvar i dag. Det
            uppmuntrar mig att återkomma till nya interpellationsdebatter
            med Peter Norman.
          </note>
          <note type="speaker">
            Anf. 32 Statsrådet PETER NORMAN (M):
          </note>
          <note>
            Herr talman! Det jag ser som problem med kontakthanteringen i
            Sverige är att det är väldigt mångfasetterat. Till att börja med
            handlar det om praktiska frågor, som att näringsidkare lämnar
            ifrån sig sina betalningskassetter som kan innehålla tiotusentals
            kronor till ett värdetransportföretag utan att få ett kvitto,
            utan att ens få en uppräkning av hur mycket pengar där finns.
            För mig är det ett ålderdomligt sätt att se på denna typ av verksamhet.
            Därför tycker jag att det är viktigt att Svensk Handel kommer
            med och diskuterar dessa frågors mer basala karaktär.
          </note>
          <note>
            Det finns två faser i detta. Först är det en akut fas som ska
            lösas, och därefter ska en mer långsiktig fas lösas. Det som höll
            på att hända, vad jag förstår, var att ett stort antal affärsidkare
            riskerade att råka illa ut på grund av att Panaxia gick i konkurs.
            Det som då hände i den akuta fasen var att länsstyrelsen gick
            in och sade att Panaxia får ytterligare en månad på sig med avvecklingen.
            Därmed löste man den akuta frågan. Dessutom konstaterade Riksbankens
            kontanthanteringsråd, där alla intressenter är inblandade, att
            det inte varit någon generell pengabrist under den tiden och att
            avvecklingen skedde under ordnade former.
          </note>
          <note>
            Sedan säger Peter Persson: Det verkar som att, och det verkar
            som att. Ja, jag håller med om att det verkar som att. Jag skulle
            dock vilja se precis vad som har hänt. Vi är inte betjänta av
            en ny reglering, en ny tillsyn eller en ny inspektion på området
            som riktar sig fel. Jag vill veta exakt vad som har hänt för att
            därigenom kunna ge effektiva instrument för en bättre kontanthantering
            i framtiden.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.36 på förslag av andre vice talmannen
            att ajournera förhandlingarna till kl. 14.00 då statsministerns
            frågestund skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            13 § Statsministerns frågestund
          </note>
          <note type="speaker">
            Anf. 33 TALMANNEN:
          </note>
          <note>
            Vi övergår till statsministerns frågestund, och jag vill hälsa
            statsministern välkommen.
          </note>
          <note>
            Arbetslösheten
          </note>
          <note type="speaker">
            Anf. 34 MIKAEL DAMBERG (S):
          </note>
          <note>
            Herr talman! 400 000 människor i Sverige är arbetslösa. Vi har
            en rekordstor ungdomsarbetslöshet. De senaste veckorna och månaderna
            har vi kunnat läsa om de stora varsel som har drabbat Sverige
            den senaste tiden. Allt talar för att vi står inför en konjunkturnedgång
            som kommer att göra situationen på arbetsmarknaden besvärlig den
            kommande tiden.
          </note>
          <note>
            Nu ska riksdagen fatta beslut om budgeten för nästa år, och då
            är det viktigt att man har ett korrekt beslutsunderlag. Regeringens
            prognoser stack ut väldigt när de kom. Man räknade med kraftigt
            sjunkande arbetslöshet de kommande åren och höga tillväxttal i
            ekonomin.
          </note>
          <note>
            Min fråga till statsministern är rak och enkel: Står statsministern
            fast vid bedömningen att arbetslösheten kommer att sjunka till
            6,7 procent år 2014?
          </note>
          <note type="speaker">
            Anf. 35 Statsminister FREDRIK REINFELDT (M):
          </note>
          <note>
            Herr talman! Alla prognoser fungerar så att de baseras på vid
            tillfället tillgänglig information, och sedan uppdaterar vi dem
            löpande. Låt mig påminna riksdagen om att när den senaste varselvågen
            kom 20082009 talade regeringen i sina prognoser om en arbetslöshet
            som skulle komma upp på 12 procent. Sedan blev det inte så, för
            varsel är inte alltid samma sak som arbetslöshet.
          </note>
          <note>
            Viktigare för svenska folket än att diskutera prognosutfall är
            kanske att ställa frågan: Vad gör vi nu inför den varselvåg vi
            ser? Det är där vår budget nu kommer att visa sig vara till nytta.
            Vi stärker vår motståndskraft. Vi ökar vår konkurrenskraft. Vi
            anslår över 23 miljarder i satsningar på infrastruktur, forskning,
            innovation, utbildningsplatser, stöd till unga och ett konkurrenskraftigt
            företagsskattepaket.
          </note>
          <note>
            Det är bättre, menar vi, än att som Socialdemokraterna föreslår
            ha 30 miljarder avvikande högre skatteuttag än vad regeringen
            har föreslagit. Det tror vi inte leder till att varsel kan bekämpas.
          </note>
          <note type="speaker">
            Anf. 36 MIKAEL DAMBERG (S):
          </note>
          <note>
            Herr talman! De som lyssnade kunde notera att statsministern
            inte svarade på frågan. Han svarade inte på frågan om regeringen
            står fast vid den prognos som innebär att arbetslösheten ska sjunka
            ganska dramatiskt de kommande åren. Det är hela fundamentet som
            regeringen har byggt sin budgetprognos och sin budget på.
          </note>
          <note>
            Då kan jag förstå varför regeringen valde bort stora insatser
            för att bekämpa arbetslösheten, valde bort stora insatser för
            att bekämpa ungdomsarbetslösheten och valde bort att införa en
            ungdomsgaranti. Man tror att arbetslösheten de kommande åren kommer
            att sjunka dramatiskt. Man är helt ensam om den bedömningen jämfört
            med andra ekonomiska bedömare, som Konjunkturinstitutet och Riksbanken.
            Alla andra drar en annan slutsats än den regeringen drar.
          </note>
          <note>
            Då blir slutsatsen att statsministern mindre än fyra veckor efter
            att han har lagt sin budget på riksdagens bord inte ens kan säga
            att de prognoser han lade fast i budgeten håller.
          </note>
          <note>
            Det är dags att införa nya åtgärder och större insatser, som
            vi har föreslagit i budget, för att bekämpa arbetslösheten. Kan
            vi räkna med det?
          </note>
          <note type="speaker">
            Anf. 37 Statsminister FREDRIK REINFELDT (M):
          </note>
          <note>
            Herr talman! Poängen är väl att vi aldrig fullt ut kan se prognoser
            slå ut i verklighet. Det gällde även under socialdemokratins tid
            vid makten. Vi måste vara ödmjuka inför vad prognoser är. Det
            är en bedömning på den information vi har vid varje tillfälle.
            Vi måste alltid ha beredskap att förändra oss när ny information
            kommer.
          </note>
          <note>
            Nu kommer varsel. Vi följer detta mycket nära. Sverige har en
            stor omställningsförmåga. Det syns både i våra kollektivavtal
            som finns på arbetsmarknaden och i resurserna hos Arbetsförmedlingen.
          </note>
          <note>
            Men vi ska också notera att den efterfrågan som nu sjunker inte
            är den som kommer inhemskt, inifrån Sverige, utan det är efterfrågan
            på våra exportvaror. Den är svårare att kontrollera eftersom det
            handlar om ekonomin i vår omvärld.
          </note>
          <note>
            Vi har valt att satsa på det som stärker vår konkurrenskraft.
            Vi bygger ut antalet utbildningsplatser med 18 000 för nästa år.
            Vi ser till att ytterligare satsa så att vi kan stödja ungdomars
            väg in i arbetslivet. Vi följer utvecklingen och kommer naturligtvis
            att komma med ytterligare resurser om det visar sig nödvändigt.
          </note>
          <note>
            Klimatpolitiken
          </note>
          <note type="speaker">
            Anf. 38 ÅSA ROMSON (MP):
          </note>
          <note>
            Herr talman! Om en månad kommer världens länder återigen att
            följa upp den internationella klimatpolitiken. Från Sverige brukar
            vi åka på dessa toppmöten med högt buret huvud, men med alliansregeringens
            misskötsel av klimatpolitiken här hemma blir det allt svårare
            att företräda Sverige i dessa sammanhang, tror jag.
          </note>
          <note>
            Två frågor har varit uppmärksammade den senaste tiden. Det är
            dels att Fredrik Reinfeldt och Moderaterna motsätter sig förslag
            i EU om att minska klimatutsläppen med 1,7 miljarder ton koldioxid
            och därmed rädda en alltmer havererad utsläppsmarknad i EU en
            marknad som också är väldigt viktig för klimatambitionerna i de
            svenska företagen.
          </note>
          <note>
            Det är dels att regeringen i budgeten halverar de stöd för internationella
            klimatinsatser som Sverige tidigare utlovat. Man går från en miljard
            till en halv miljard. Det är ett tydligt brott, herr talman, mot
            de internationella överenskommelser som Fredrik Reinfeldt själv
            var med om att underteckna i Köpenhamn 2009.
          </note>
          <note>
            Jag vill då fråga statsministern: Varför ska Sverige ansluta
            sig till de länder i EU som är minst kapabla att sköta ett klimatarbete?
            Varför sviker vi våra klimatlöften?
          </note>
          <note type="speaker">
            Anf. 39 Statsminister FREDRIK REINFELDT (M):
          </note>
          <note>
            Herr talman! Jag vill understryka att vi inte gör det. Vi har
            ett avstämningsår 2015 då vi ska följa upp huruvida Sverige når
            de mycket ambitiösa mål som vi har satt. Vi har dels ett gemensamt
            EU-mål om att minska utsläppen med 20 procent 2020 jämfört med
            1990, dels ett svenskt nationellt mål om att minska med 40 procent.
          </note>
          <note>
            Den uppdaterade information jag har är att Sverige följer reduktionen
            ganska väl och att det är inom räckhåll att nå den målsättning
            vi har satt upp.
          </note>
          <note>
            Det Åsa Romson i övrigt gör sig till tolk för är att regeringen
            ännu inte har behandlat färdigt bland annat frågan om överblivna
            utsläppsrätter, som ju är en fråga som inte bara Sverige har att
            hantera utan också Ryssland, Ukraina och många andra länder. Det
            är helt enkelt en viktig del av de fortsatta klimatförhandlingarna
            hur man hanterar detta, inte så mycket vad Sverige gör men hur
            det påverkar klimatpolitiken i Ryssland och Ukraina där detta
            får mycket stor betydelse.
          </note>
          <note>
            Vi vill inte hamna i en situation där Sverige isolerat gör större
            insatser medan andra avstår, för det är nämligen så det låter
            när vi är ute i världen i ganska skarp kontrast till hur Åsa Romson
            beskriver detta i Sverige.
          </note>
          <note type="speaker">
            Anf. 40 ÅSA ROMSON (MP):
          </note>
          <note>
            Herr talman! Jag blir inte mycket klokare på det svar som statsministern
            ger. Det är ju viktigt att det handelssystem vi har i EU fungerar,
            för att de svenska företagen och företag i EU ska veta att de
            har en ambitionsnivå att jobba med. Som det är nu finns det inget
            pris på utsläppshandeln, och därmed finns det heller inga ambitioner
            hos företagen.
          </note>
          <note>
            Det är synd att Sverige därmed gynnar företag som är sämst på
            att göra någonting åt klimatutsläppen och missgynnar de många
            företag i Sverige som är duktiga på att jobba på detta sätt.
          </note>
          <note>
            Sverige skriver under internationella avtal, och vi brukar helga
            dem. Regeringen och Fredrik Reinfeldt själv säger tydligt många
            gånger att internationella avtal är viktiga. Kyotoavtalet och
            Köpenhamnsöverenskommelsen gäller inte bara utsläppsmålen utan
            också finansieringsmålen, och där levererar inte Sverige, Fredrik.
          </note>
          <note type="speaker">
            Anf. 41 Statsminister FREDRIK REINFELDT (M):
          </note>
          <note>
            Herr talman! Utsläppsrätterna är en del av Kyotoavtalet. Länder
            fick banor för hur de skulle sänka sina utsläpp, och där har Sverige
            överträffat de mål som antogs i Kyotoprotokollet. Det gör att
            man får så kallade överblivna utsläppsrätter. Men det är inte
            Sverige ensamt om. Det finns andra länder som har gigantiska mängder
            utsläppsrätter som är en väsentlig del av klimatförhandlingarna
            för att påverka både prissättningen och vilka ansträngningar man
            gör i olika länder. Särskilt tydligt är detta i länder som Ryssland
            och Ukraina.
          </note>
          <note>
            Att Sverige ensidigt gör någonting utan påtryckningsmöjlighet
            på andra länder löser inte klimatfrågan, men det kan möjligen
            få en negativ verkan om det inte uttolkas rätt i länder som Ryssland
            och Ukraina.
          </note>
          <note>
            Därför tycker jag att detta fortsatt ska vara en viktig del av
            de kommande förhandlingarna när Kyoto ska övergå i sin andra fas.
            Då ser tyvärr en hel del länder ut att lämna, dock inte Sverige.
            Vi kommer att hävda våra mål, och vi kommer att se till att vi
            når de mål vi har satt upp.
          </note>
          <note>
            EU som federal statsbildning
          </note>
          <note type="speaker">
            Anf. 42 JIMMIE ÅKESSON (SD):
          </note>
          <note>
            Herr talman, statsministern! EU-kommissionens ordförande deklarerade
            för en tid sedan att EU måste utvecklas till en federal statsbildning.
            Det är ett uttalande som bekymrar åtminstone mig.
          </note>
          <note>
            Vi vet att Sverige är ett litet, exportberoende land. Det märker
            vi inte minst nu, när svenska företag är utsatta för den ekonomiska
            kris som rasar i vår omvärld. Därför är det såklart viktigt att
            vi samarbetar med andra länder på lite olika sätt.
          </note>
          <note>
            Men denna utveckling är något annat. Det är väldigt långt ifrån
            det vi inledde medlemskapsförhandlingar om för tjugo år sedan
            och definitivt något annat än det vi folkomröstade om 1994 och
            röstade ja till.
          </note>
          <note>
            Nu har EU-ministern uttalat att hon inte har något vare sig principiellt
            eller ideologiskt att invända mot en sådan utveckling mot en federal
            statsbildning.
          </note>
          <note>
            Då är, herr talman, min enkla fråga till statsministern: Är detta
            en uppfattning som delas av statsministern och övriga regeringen?
          </note>
          <note type="speaker">
            Anf. 43 Statsminister FREDRIK REINFELDT (M):
          </note>
          <note>
            Herr talman! När Sverige folkomröstade kring detta 1994 var det
            tydligt för svenska folket att det som förr kallades EG var på
            väg att utvecklas mot EU, alltså Europeiska unionen, och att det
            fanns en vilja att ha gränsöverskridande beslutsfattande och fördjupning
            av detta samarbete, så nog fanns den diskussionen redan där och
            då.
          </note>
          <note>
            Kommissionspresident Barroso har i ett tal i Europaparlamentet
            pratat om en federation av nationalstater, utan att i alla delar
            gå in på vad det innebär. Det tycker jag kommer vid fel tillfälle,
            och det är för otydligt vad som menas med detta för att slutgiltigt
            kunna ta ställning.
          </note>
          <note>
            Jag tycker att varje del av detta samarbete måste prövas på sina
            egna meriter. Ibland är det mer rätt att få ett starkare och mer
            fördjupat Europasamarbete, ibland är det inte det. Jag har ingen
            kategorisk syn på detta.
          </note>
          <note>
            Vi behöver detta Europasamarbete därför att många av våra prövningar
            i vår tid är gränsöverskridande och vi hänger ihop med människor
            som finns i vår omvärld. Därför måste vi också ibland kunna fatta
            beslut tillsammans.
          </note>
          <note type="speaker">
            Anf. 44 JIMMIE ÅKESSON (SD):
          </note>
          <note>
            Herr talman! Jag noterar att statsministern egentligen inte svarade
            på frågan, som jag tycker är ganska enkel. Det är ingen särskilt
            svår fråga. Det är en viktig fråga. Den förtjänar ett konkret
            svar.
          </note>
          <note>
            Jag har förvisso respekt för att man kan behöva utveckla sina
            resonemang emellanåt, och jag har respekt för att man måste reflektera
            och fundera. Men detta är ändå en framtidsfråga, och som statsminister
            i en av EU:s medlemsländer har man rimligen en uppfattning om
            vad man vill långsiktigt med det europeiska samarbetet.
          </note>
          <note>
            Det är det min fråga gäller. Vad vill Sveriges regering långsiktigt
            med det europeiska samarbetet?
          </note>
          <note>
            Då säger Fredrik Reinfeldt att det är fel tillfälle för en federation.
            Ska jag, herr talman, tolka det så att Fredrik Reinfeldt och Sveriges
            regering på sikt kan tänka sig att Sverige ska ingå i en federal
            statsbildning i Europa? Då tycker jag att Fredrik Reinfeldt ska
            ge svenska folket det beskedet väldigt tydligt när vi går till
            val om två år, för jag tror inte att det är vad svenska folket
            vill ha, men det kan jag naturligtvis inte veta.
          </note>
          <note type="speaker">
            Anf. 45 Statsminister FREDRIK REINFELDT (M):
          </note>
          <note>
            Herr talman! Vad är Europeiska unionen? Det är ett samarbete
            mellan 27 medlemsländer som är dels mellanstatligt, dels också
            överstatligt. Det är alltså en kombination. Det finns överstatliga
            delar som ger EU legal verkan över Sverige och alla EU:s medlemsländer.
            Det är hela tiden en balansering mellan vad som ska vara mellanstatligt
            och vad som ska ligga överstatligt.
          </note>
          <note>
            Jag svarade på Jimmie Åkessons fråga. Jag sade att det inte är
            tydligt vad kommissionspresident Barroso har menat med en federation
            av stater. Vi har redan mellanstatliga och överstatliga delar.
            Jag är inte beredd att föra upp någonting till överstatlig del
            utan att det grundar sig på en analys där man pekar på ett europeiskt
            mervärde och där Europasamarbetet verkligen kan göra nytta på
            ett sätt som vi kanske inte kan nå nationellt.
          </note>
          <note>
            Jag stod häromdagen i talarstolen och redogjorde för den idé
            om en europeisk banktillsyn som nu finns. Jag sade att det finns
            värden kopplade till detta, om det blir starkt och välfungerande.
            Man huruvida Sverige ska vara en del av det tänker vi avgöra först
            när informationen är tydligare.
          </note>
          <note>
            På det sättet står vi upp för svenska värden. Men vi bejakar
            också det faktum att vi har många gränsöverskridande samhällsproblem
            i vår tid.
          </note>
          <note>
            Arbetsmarknadspolitik och utbildning
          </note>
          <note type="speaker">
            Anf. 46 ULLA ANDERSSON (V):
          </note>
          <note>
            Herr talman, statsministern! Konkurserna ökar kraftigt, och det
            sveper en varselvåg över Sverige, samtidigt som läget innan redan
            var mycket allvarligt. I Sverige går det åtta arbetssökande på
            varje ledigt jobb. Hemma hos mig i Gävleborg går det 22 arbetssökande
            på varje ledigt jobb.
          </note>
          <note>
            Det visar tydligt att det inte är de arbetslösa som det är fel
            på, som regeringen gärna vill påskina, utan att det handlar om
            regeringens politik. Det är något vi ser mycket tydligt.
          </note>
          <note>
            Arbetslösheten är högre än 2006. Sysselsättningsgraden är lägre.
            Men framför allt har långtidsarbetslösheten exploderat. Antalet
            långtidsarbetslösa har ökat med 70 procent sedan 2006. Framför
            allt är det antalet personer som har varit arbetslösa två år eller
            längre som har ökat explosionsartat med hela 188 procent.
          </note>
          <note>
            Konjunkturinstitutet har nyligen visat att trots att antalet
            vakanser har ökat har jobbchanserna för de arbetslösa minskat.
            Det är ett fullständigt underkännande av regeringens arbetsmarknadspolitik.
            Ni har också kraftigt skurit ned på de arbetsmarknadspolitiska
            insatserna.
          </note>
          <note>
            Min fråga till statsministern är: Har ni inte varit medvetna
            om vilken betydelse arbetsmarknadspolitik och utbildning har,
            eller är det så att ni har gjort detta medvetet?
          </note>
          <note type="speaker">
            Anf. 47 Statsminister FREDRIK REINFELDT (M):
          </note>
          <note>
            Herr talman! Sverige har sedan alliansregeringen tillträdde haft
            växande sysselsättning, trots att vi verkar i en omvärld där vi
            har levt med finanskris och lågkonjunktur från 2008 och framåt
            och haft betydande avmattningar och ett försämrat läge i vår omvärld.
          </note>
          <note>
            Sverige är en liten, öppen ekonomi som är exportberoende. Det
            är efterfrågan på svenska lastbilar och bussar som nu viker. Det
            beror på att det är så svag ekonomi i vår omvärld.
          </note>
          <note>
            Detta till trots har vi ändå kunnat föra en politik som har lett
            till att sysselsättningen växer.
          </note>
          <note>
            När vi har analyserat och gått igenom detta kan vi också se att
            vi har en mycket utbyggd utbildningspolitik såväl som arbetsmarknadspolitik
            i Sverige. Vi har en omfattande verktygslåda hos Arbetsförmedlingen,
            och jag tycker också att vi ska ha det. Vi har tillfört fler verktyg.
            Vi har möjligheter att jobba med olika former av utbildningar
            och omställningsstöd och med olika former av rabatter till arbetsgivare.
          </note>
          <note>
            Men en stor förändring som har skett är att vi har avbrutit den
            väg in i förtidspension som var den huvudsakliga lösningen för
            den rödgröna majoritet som fanns före 2006. Nu är många fler människor
            närmare arbetsmarknaden än vad som gällde förr.
          </note>
          <note type="speaker">
            Anf. 48 ULLA ANDERSSON (V):
          </note>
          <note>
            Herr talman! Regeringen har ett ansvar för att stimulera ekonomin
            så att sysselsättningen kan upprätthållas även under en stor kris
            och även för att rusta arbetslösa så att de kan ta ett jobb när
            krisen vänder.
          </note>
          <note>
            Nu är arbetslösheten högre och sysselsättningsgraden lägre än
            när ni tillträdde, och det är fler som lever på socialbidrag i
            varje län i hela Sverige än när ni tillträdde. Ni har skurit ned
            på de arbetsmarknadspolitiska insatserna med 64 procent jämfört
            med 2006 och på komvux med 18 procent.
          </note>
          <note>
            Under krisen på 90-talet lade Sverige 3 procent av bnp på arbetsmarknadspolitiska
            insatser. Ni har lagt mindre än 1 procent under den värsta delen
            av krisen. Det är därför vi har fått en explosionsartat ökning
            av långtidsarbetslösheten. Det är 70 procent, herr statsministern!
          </note>
          <note>
            Ni borde vara mycket oroliga och även kunna svara på frågan:
            Är det medvetet, eller har ni inte insett betydelsen av arbetsmarknadspolitik
            och utbildning? Du svarade inte riktigt på den frågan, menar jag,
            utan du går bara på i ullstrumporna som om ingenting har hänt.
          </note>
          <note type="speaker">
            Anf. 49 Statsminister FREDRIK REINFELDT (M):
          </note>
          <note>
            Herr talman! Nu säger Ulla Andersson att vi ska stimulera efterfrågan.
            Men vems efterfrågan ska vi stimulera? Vem ska köpa svenska lastvagnar?
            menar Ulla Andersson.
          </note>
          <note>
            Det är efterfrågan från vår omvärld som sjunker. Det är länder
            runt omkring oss som befinner sig i kris. Halva vår ekonomi är
            export. Det löser vi inte genom att tro att efterfrågesituationen
            kan skötas inhemskt i Sverige tvärtom. Reallöneutvecklingen har
            varit på historiskt goda nivåer. Svenska hushåll har på det sättet
            gott om egna resurser i de flesta fall.
          </note>
          <note>
            Dessutom har vi byggt ut resurserna till komvux. Vi har ökat
            resurserna. Vi har öppnat för yrkesvux och yrkeshögskolor. Vi
            har omfattande verktyg i Arbetsförmedlingens verktygslåda. Men
            det är svårt att hantera ett läge när det handlar om en exportberoende
            ekonomi som ser varsel komma till följd av att efterfrågan utifrån
            viker.
          </note>
          <note>
            Återigen: Totalt sett har ohälsotalen i Sverige sjunkit, och
            det är färre som befinner sig i utanförskap nu än när vi tillträdde
            som regering. Den stora förändringen är att vi har en kraftig
            minskning av antalet förtidspensionärer. Det var ert svar. Det
            är mycket sämre.
          </note>
          <note>
            Den ekonomiska utvecklingen i Sverige
          </note>
          <note type="speaker">
            Anf. 50 ANNA KINBERG BATRA (M):
          </note>
          <note>
            Herr talman! Den här veckan har riksdagen börjat bereda den budgetproposition
            som regeringen lämnade den 20 september, där det finns olika scenarier
            för utvecklingen i svensk ekonomi. Även jag vill ta min utgångspunkt
            i det ganska dystra ekonomiska läge som till exempel Konjunkturinstitutets
            barometer från i går visar upp. Konjunkturinstitutet menar att
            tillväxten ser ut att bli svagare än normalt.
          </note>
          <note>
            Vi har tidigare exempelvis sett beskedet om att Volvo Bussar
            i Säffle lägger ned sin verksamhet, vilket kan drabba ungefär
            400 personer när nu efterfrågan på den typen av varor viker. Styrkan
            och motståndskraften i svensk ekonomi sätts under ökad press i
            takt med att omvärldens efterfrågan på svenska produkter minskar.
          </note>
          <note>
            Tack vare den ekonomiska politik som förts har Sverige i dag
            ett bra läge för att göra satsningar i budgeten för att bygga
            Sverige starkare, men jag vill ändå fråga statsministern hurdan
            regeringens beredskap är för att ytterligare möta de utmaningar
            som nu faktiskt tornar upp sig tydligt både i budgetpropositionen
            och efter, det vill säga framöver.
          </note>
          <note type="speaker">
            Anf. 51 Statsminister FREDRIK REINFELDT (M):
          </note>
          <note>
            Herr talman! Låt oss påminna oss om att det vi nu ser har vi
            sett förut. Vi har sett tider av oro där det kommer varsel. Vi
            hade en liknande situation i Sverige 20082009. Vi kunde då visa
            hur den svenska modellen sätts i arbete. Vi använder de omställningskunskaper
            vi har i olika utbildningsvolymer och omställningsinsatser som
            finns kopplade till de kollektivavtal som styr mycket av den svenska
            arbetsmarknaden. Där har grupper av arbetstagare avstått löneutrymme
            för att det ska finnas särskilda resurser som kan användas i de
            lägen vi nu ser. Vi har också byggt ut och säkerställt att Arbetsförmedlingen
            har omfattande resurser och många verktyg till sitt förfogande.
            Exempelvis säger vi åt Arbetsförmedlingen att söka upp de platser
            där varsel drabbar. Jag har ofta varit och sett hur man på plats
            inrättar särskilda enheter för att kunna hjälpa arbetskraft att
            komma vidare. Det är detta vi nu måste göra.
          </note>
          <note>
            Sedan ska vi naturligtvis vara med i Europa och utforma de svar
            på finanskrisproblem som finns i vår omvärld. Det är där som de
            lösningar måste komma som totalt sett gör att efterfrågan på svenska
            produkter och varor kan återkomma.
          </note>
          <note>
            Kampen mot den grova brottsligheten
          </note>
          <note type="speaker">
            Anf. 52 JOHAN PEHRSON (FP):
          </note>
          <note>
            Herr talman! Få saker skapar ofärd och mänskliga tragedier som
            kriminalitet. Därför är kampen mot brottslighet så viktig, och
            man måste jobba med den breda penseln. Det är Folkpartiets uppfattning.
            Det handlar dels om sociala insatser och om förebyggande insatser
            men också om att vara kraftfull och tydlig mot den grova och organiserade
            brottsligheten. Det är personer som inte förstår särskilt många
            argument, åtminstone inte i början.
          </note>
          <note>
            Därför pågår nu vissa kraftsamlingar i Sverige, inte minst i
            Skåne. Där gör man nu stora satsningar där man samlar ihop polisresurser
            för att bekämpa den mycket svåra brottslighet som tenderar att
            bita sig fast i södra Sverige.
          </note>
          <note>
            Min fråga till statsministern är: Kan statsministern tänka sig
            att man permanentar denna insats i någon form? Det ser ju nu ut
            att gå mot en mer enhetlig svensk polis med centrala resurser
            för att bekämpa just denna typ av mycket grov brottslighet i hela
            vårt land.
          </note>
          <note type="speaker">
            Anf. 53 Statsminister FREDRIK REINFELDT (M):
          </note>
          <note>
            Herr talman! Jag var själv i Malmö i slutet av maj och följde
            bland annat två insatser en som heter Alfred och en som kallas
            Selma som innebär att man har koncentrerat nationella polisresurser
            till Malmö för att bland annat lösa en del av de mycket uppmärksammade
            mord vi har sett i Malmö med omnejd. Jag tror på det sättet att
            arbeta. Jag tycker att det är ledningen för Rikspolisstyrelsen
            som själv ska avgöra när det kan vara befogat med den här typen
            av kraftansträngningar. Varaktigheten bör då också rimligen kopplas
            till om man närmar sig en lösning eller om man kan tränga tillbaka
            den grova kriminella verksamhetens utbredning.
          </note>
          <note>
            Låt mig konstatera en annan sak. Alliansregeringens tillträde
            2006 har inneburit att vi har ökat antalet poliser i Sverige.
            Det finns nu väsentligt fler poliser, ungefär 2 500 fler, och
            också väsentligt fler yngre. Vi hade tidigare en ålderspuckel
            i svensk polis, vilket inte alltid var gynnsamt för alla operativa
            delar av polisens verksamhet. Nu finns de möjligheterna, och därmed
            kan vi jobba vidare också med dessa koncentrerade insatser, för
            de ger väldigt ofta goda resultat.
          </note>
          <note>
            Ungdomars inträde på arbetsmarknaden
          </note>
          <note>
            Anf. 54 ULRIKA CARLSSON i Skövde (C):
          </note>
          <note>
            Herr talman! Precis som sagts innan är vi en tid av ökande varsel.
            Något som oroar mig mycket är ungdomars möjligheter att komma
            in på arbetsmarknaden. Det har varit kris sedan början av 90-talet
            när det gäller ungdomars möjligheter, och det är inte hållbart.
          </note>
          <note>
            I Centerpartiet har vi frågat många ungdomar hur de ser på framtiden
            och möjligheten till arbete. Så många som var tredje känner någon
            som helt har gett upp jakten på ett arbete. Det oroar oss givetvis,
            men vi ser det samtidigt som en utmaning. Då finns det saker som
            vi kan göra. I budgetpropositionen finns förslag på hur man kan
            stärka ungdomars möjligheter. Men samtidigt måste vi ständigt
            vara beredda att se den verklighet som är just nu och vad vi mer
            skulle behöva göra.
          </note>
          <note>
            Vi anser att utbildningssystemet måste erbjuda bättre kontakt
            med arbetslivet. Vi anser att det måste bli enklare och billigare
            att anställa unga och att företagsklimatet måste förbättras.
          </note>
          <note>
            Då är min fråga: Anser statsministern att regeringen bör göra
            ännu mer för att regelförenkla för svenska företag, och vad bör
            man göra ytterligare för att öka unga människors möjligheter att
            få ett arbete?
          </note>
          <note type="speaker">
            Anf. 55 Statsminister FREDRIK REINFELDT (M):
          </note>
          <note>
            Herr talman! Alliansregeringen är något så ovanligt som en regering
            som faktiskt har genomfört regelförenklingar. Det betyder naturligtvis
            en del i sammanhanget för att sänka kostnaderna för företag.
          </note>
          <note>
            När det gäller ungas väg in i arbetslivet tror vi att det är
            många saker man måste göra samtidigt. Det är många som har brister
            i sin utbildning. Då måste svensk skola bli bättre, och vi reformerar
            skolan för att den ska bli det nu. Vi måste dessutom uppmärksamma
            att ungdomar har olika typer av begåvning och bredda möjligheterna
            att genom skolsystemet komma på den plats som passar ens egen
            begåvning, bland annat genom yrkesförberedande vägval genom den
            svenska skolan.
          </note>
          <note>
            Sedan måste länken in i arbetslivet fungera. Vi har ju en lång
            rad rabatter. Vi har halverat arbetsgivaravgiften för att anställa
            unga under 26. Vi ger särskilda rabatter till företag som anställer
            unga som har stått längre än sex månader utanför arbetsmarknaden.
          </note>
          <note>
            Vi tittar på lärlingsplatser och praktikjobb och för nu också
            diskussioner om särskild yrkesintroduktion, där man kan komma
            in i ett arbete med handledarstöd, som är en kombination av arbete
            och utbildning på samma gång.
          </note>
          <note>
            Alla dessa ansträngningar behövs. Vi är hela tiden öppna för
            att titta på ytterligare resurser för att möjliggöra att fler
            unga ska kunna komma in på arbetsmarknaden.
          </note>
          <note>
            Kvinnors reproduktiva rättigheter
          </note>
          <note type="speaker">
            Anf. 56 DÉSIRÉE LILJEVALL (S):
          </note>
          <note>
            Herr talman! I Sverige är det självklart för mig som kvinna att
            själv bestämma hur många barn jag vill ha, när jag vill ha dem
            och om jag vill ha några över huvud taget. Det är inte självklart
            för alla världens kvinnor. Därför är det viktigt att internationella
            organ som FN beslutar i frågan.
          </note>
          <note>
            I somras var frågan uppe för diskussion under FN:s konferens
            Rio + 20, men medlemsländerna kunde dess värre inte enas om att
            skriva in kvinnors reproduktiva rättigheter i slutdokumentet.
            Under starka påtryckningar från bland annat Vatikanen bidrog katolska
            länder som Malta och Polen till att sätta käppar i hjulet.
          </note>
          <note>
            Sveriges biståndsminister Gunilla Carlsson sade i en intervju
            efter Riokonferensen att frågan kom bort under förhandlingarna.
            Jag vill veta hur regeringen med statsministern i spetsen kommer
            att arbeta för att frågan hittar tillbaka.
          </note>
          <note type="speaker">
            Anf. 57 Statsminister FREDRIK REINFELDT (M):
          </note>
          <note>
            Herr talman! Vi tycker att detta är viktiga frågor. Precis som
            Désirée Liljevall beskrev är det många kvinnor i vår värld som
            inte säkras sin egen kropp och hälsa.
          </note>
          <note>
            Vi är drivande i olika forum, men vi ska vara tydliga med att
            detta värderas lite olika i vår värld. Tyvärr är kvinnans ställning
            inte tillräckligt stark för att vi ska få stöd för den här typen
            av insatser i alla delar av vår värld. Men det innebär inte att
            Sverige inte har en stark röst i de här sammanhangen.
          </note>
          <note>
            Jag var själv i FN-systemet förra året och höll det svenska talet
            när generalförsamlingen öppnades. I princip hela talet ägnades
            just åt kvinnans ställning i världen och bland annat de frågor
            som Désirée Liljevall här tar upp.
          </note>
          <note>
            Jag vet att Gunilla Carlsson jobbar mycket intensivt med de här
            frågorna också. Det får nog inte tolkas som annat än att det inte
            var möjligt att formera en majoritet i en organisation som jobbar
            med enhällighet, alltså där alla måste vara med på texter för
            att de ska kunna antas. Det är ofta ett ok för FN, framför allt
            för oss som har höga ambitioner att globalt ge svar till skydd
            för kvinnans ställning.
          </note>
          <note>
            Miljöpolitiken
          </note>
          <note type="speaker">
            Anf. 58 ANNICKA ENGBLOM (M):
          </note>
          <note>
            Herr talman! Det övergripande målet för miljöpolitiken är ju
            att till nästa generation kunna lämna över en miljömässigt bättre
            värld än den vi lever i nu. På åhörarläktaren i dag har vi många
            företrädare för nästa generation, bland anat två tolvåriga flickor
            som liksom många barn i den åldern funderar mycket över sin framtid,
            och då i synnerhet miljön.
          </note>
          <note>
            De funderar och bekymrar sig väldigt mycket över bland annat
            utsläpp från trafiken, tillståndet i Östersjön, som de bor och
            verkar vid, och om hur vi ska jobba tillsammans med andra länder
            för att kunna förbättra miljön i hela världen. Det är sådant som
            rör sig i tolvåringars vardag.
          </note>
          <note>
            Jag vill ta tillfället i akt att bli talesman för dem i dag och
            å deras vägnar ställa frågan till statsministern om hur Sveriges
            regering jobbar för att förbättra deras framtida miljö. De undrar
            hur utsläppen ska minskas och hur övergödningen i Östersjön ska
            bekämpas.
          </note>
          <note type="speaker">
            Anf. 59 Statsminister FREDRIK REINFELDT (M):
          </note>
          <note>
            Herr talman! Östersjön är ett hav som vi delar med en del andra
            länder. Problemet är att Östersjön fungerar lite som ett badkar.
            Det som kommer ned i Östersjön tenderar att stanna kvar där.
          </note>
          <note>
            Sverige bidrar också. Övergödning i lantbruket och användning
            av fosfater, som vi nu vill förbjuda, har bidragit till detta.
            Men vi gör en hel del för att minska detta. Det handlar också
            om avfallshantering.
          </note>
          <note>
            Jag har själv varit med Kustbevakningen, som utgår från Visby
            på Gotland, för att titta på mycket av den sjöfartstrafik som
            går på Östersjön och som har vuxit enormt i omfattning. Där finns
            det många fartyg som tyvärr dumpar både spillolja och annat rakt
            ned i Östersjön. Att bättre bevaka dem och att ge dem möjligheter
            att till exempel inte dumpa olja i havet utan i stället se till
            att de kan ta bort det i hamn, i trygg miljö, är sådant som Sverige
            medverkar till.
          </note>
          <note>
            Men det är inte bara vi ensamma som kan åstadkomma resultat.
            Det kräver också insatser från vart och ett av alla de länder
            som finns runt Östersjöns stränder.
          </note>
          <note>
            Privata sjukförsäkringar
          </note>
          <note type="speaker">
            Anf. 60 HILLEVI LARSSON (S):
          </note>
          <note>
            Herr talman! För någon vecka sedan fick jag en reklambroschyr
            i brevlådan där det marknadsfördes en bröstcancerförsäkring. Men
            det var inte själva bröstcancervården som jag skulle försäkras
            för, utan det gällde sjukskrivningen i samband med vård och behandling
            av bröstcancer.
          </note>
          <note>
            Det är klart att de spelar på oron för att man inte ska få pengar
            från Försäkringskassan. Och det finns tyvärr cancersjuka som inte
            får det eller som utförsäkras. Men vi har kunnat se en explosion
            av privata försäkringar. Det gäller arbetslöshetsförsäkringar,
            sjukförsäkringar och rena sjukvårdsförsäkringar där man ska få
            gå före i kön och träffa specialist.
          </note>
          <note>
            Det jag frågar mig är: Är detta verkligen en bra utveckling?
            Risken är ju att de som till exempel har en släkting som har fått
            bröstcancer inte får en sådan här försäkring. De svaga riskerar
            att bli förlorare. Är det inte bättre att vi har gemensamma försäkringar?
            Det finns stöd från flera allianspartier för det också.
          </note>
          <note type="speaker">
            Anf. 61 Statsminister FREDRIK REINFELDT (M):
          </note>
          <note>
            Herr talman! Jo, det är bättre att vi har gemensamma försäkringar.
            Notabelt är väl att det är borgerligheten som brukar tala för
            en allmän obligatorisk försäkring också när det gäller arbetslöshet,
            vilket Socialdemokraterna i det fallet är emot.
          </note>
          <note>
            Det är bättre att ha generella försäkringar. Och jag delar uppfattningen
            att det ofta är människors oro som man rider på när man försöker
            få människor att teckna den här typen av tilläggsförsäkringar.
          </note>
          <note>
            Det finns en typ av försäkring som jag tycker är mer försvarlig.
            Det handlar om att vi i kollektivavtalen har sett att allt fler
            har inkomstförsäkringar som förstärker det skydd som a-kassan
            ger. Det täcker en växande del av dem som är fackliga medlemmar
            på arbetsmarknaden.
          </note>
          <note>
            Men i övrigt tycker jag, när det gäller det exempel som ges,
            att om man genomgår en bröstcanceroperation ska man naturligtvis
            ha tillgång till sjukförsäkringssystemet som alla andra och inte
            känna oro inför att en sjukskrivning skulle innebära att man inte
            kan få någon ersättning.
          </note>
          <note>
            Etik och vinster i vården
          </note>
          <note type="speaker">
            Anf. 62 ANDERS ANDERSSON (KD):
          </note>
          <note>
            Herr talman! Trygghet i sjukvård och äldreomsorg är något grundläggande
            för ett gott samhälle.
          </note>
          <note>
            Vinster i vården har i omgångar funnits i den politiska debatten
            och i den allmänna debatten, så också den här veckan. Men förra
            veckan tog vår socialminister ett initiativ. Han hade då på SvD:s
            Brännpunkt en debattartikel som de flesta har läst om att vården
            behöver en etisk plattform. Där påpekade socialministern att patient
            och personal skulle känna en ökad trygghet om det fanns en etisk
            plattform som lyfte fram kvalitetsfrågorna och en öppen redovisning
            när det gällde ekonomi och personalens arbetsförhållanden.
          </note>
          <note>
            Jag tror att det är viktigt att ständigt i den politiska debatten
            lyfta fram kvalitetsfrågor när vi talar om enskilda människors
            behov och deras möjligheter att leva ett gott liv. Det är därför
            som jag välkomnar socialministerns initiativ. Personligen har
            jag förhoppningen att de fackliga organisationerna och de olika
            branschorganisationerna för vårdföretagen tillsammans med Sveriges
            Kommuner och Landsting ska kunna hitta en etisk plattform som
            genomsyrar vård och omsorg.
          </note>
          <note>
            Min fråga till statsministern är: Hur ser statsministern på den
            aktuella debatten kring vinster i vården, och vilken prioritet
            vill man ge en plattform för de etiska frågorna?
          </note>
          <note type="speaker">
            Anf. 63 Statsminister FREDRIK REINFELDT (M):
          </note>
          <note>
            Herr talman! Socialministerns inlägg är en del av regeringens
            arbete, och vi står naturligtvis alla bakom det.
          </note>
          <note>
            Jag tycker att vi ska hörsamma att människor i Sverige känner
            ett starkt stöd för att vi ska ha en bred skattefinansierad välfärd
            tillgänglig för alla. Det som mer har kommit att diskuteras är
            att vi ska säkerställa att den utförs med kvalitet och med värdighet
            och på ett sätt som ger människor möjligheter att påverka sin
            egen situation.
          </note>
          <note>
            Det tror jag är väsentligt viktigare och mer närliggande för
            många människor än att försöka förstå de här senaste dagarnas
            diskussioner om olika former av begränsningar eller styrning av
            olika resultat.
          </note>
          <note>
            Jag och regeringen tycker att det är viktigare att försöka lägga
            en grund för hur kvaliteten ska se ut och vilka mått det ska vara.
            Och det handlar, som sagt, om hur vi ska kunna säkerställa att
            både de som är beroende av välfärden och de som arbetar inom välfärdsverksamheterna
            ska kunna påverka. Detta tror vi är det som efterfrågas allra
            mest.
          </note>
          <note>
            De utförsäkrades situation
          </note>
          <note type="speaker">
            Anf. 64 GUNVOR G ERICSON (MP):
          </note>
          <note>
            Herr talman! Uppföljningen av hur det har gått för de människor
            som har utförsäkrats har diskuterats under de senaste dagarna.
          </note>
          <note>
            Siffror om de utförsäkrade pekar på att en av fyra står helt
            utan ersättning i dag och att bara några få procent har fått ett
            arbete. Det kan dröja upp till 40 dagar innan en handläggare utses
            på Försäkringskassan och ännu längre innan rehabilitering sätts
            in.
          </note>
          <note>
            Resultatet blir att människor som skulle kunna behålla ett arbete
            med hjälp av rehabilitering slängs ut i onödan för att de har
            uppnått Fredrik Reinfeldts deadline.
          </note>
          <note>
            Anser inte statsministern att uppföljningen behöver bli bättre
            och att alla människor ska ges en garanterad rätt till rehabilitering
            innan utförsäkring kan ske?
          </note>
          <note type="speaker">
            Anf. 65 Statsminister FREDRIK REINFELDT (M):
          </note>
          <note>
            Herr talman! Vår uppfattning är att sjukförsäkringsreformen har
            inneburit ett brott på en utveckling som var på väg i fel riktning.
          </note>
          <note>
            Före sjukförsäkringsreformen hade vi ständigt ökande tal för
            hur många förtidspensionärer vi hade i Sverige. Det var på något
            sätt vår tids sätt att lösa många av de arbetsmarknadsrelaterade
            problemen. Vi gav upp. Vi slutade anstränga oss. Vi osynliggjorde
            stora grupper av människor. Bakom den politiken stod Socialdemokraterna,
            Vänsterpartiet och Miljöpartiet.
          </note>
          <note>
            Vi bröt med den utvecklingen genom att säga: Så här kan vi inte
            lösa det. Vi kan inte vara det rikaste och friskaste folket på
            jorden men till synes för sjuka för att arbeta. Våra ansträngningar
            måste öka.
          </note>
          <note>
            Reformen är inte lätt. Den har inte varit perfekt i alla delar.
            Men den har lett till kraftigt minskade tal när det gäller antalet
            förtidspensionärer. Det är minskade ohälsotal. Det är för mig
            det viktigaste. Vi har varit öppna för att diskutera enskildheter
            och detaljer i detta. Min uppfattning är att vi nu gör större
            ansträngningar och får fler i arbete än vad som var fallet med
            den tidigare förda politiken.
          </note>
          <note>
            Ersättningen i arbetslöshetsförsäkringen
          </note>
          <note type="speaker">
            Anf. 66 PATRIK BJÖRCK (S):
          </note>
          <note>
            Herr talman! Statsministern har i dag i sina svar gett en lite
            glättig syn på svensk arbetsmarknad. Om man däremot tar del av
            SCB:s senaste arbetskraftsundersökning ser man att den moderatledda
            regeringens misslyckande beskrivs både hårt och tydligt.
          </note>
          <note>
            Arbetslösheten ökar från en hög nivå. Långtidsarbetslösheten
            permanentas. Fler och fler kommer längre bort från arbetsmarknaden.
          </note>
          <note>
            Det de arbetslösa efterfrågar är två saker. Det är dels en aktiv
            arbetsmarknadspolitik som gör deras tid i arbetslöshet så kort
            som möjligt, dels en möjlighet att försörja sig och sina familjer
            under tiden.
          </note>
          <note>
            Regeringen, som statsministern leder, är ansvarig för den hopplösa
            situation som allt fler nu lider under. Tidigare har statsministern
            hänvisat dem som drabbats av arbetslöshet till föräldrar, eventuella
            partner eller kommunens försörjningsstöd. Är detta fortfarande
            statsministerns svar till den ökande grupp som nu ställs utanför
            arbetsmarknaden? Eller skulle statsministern här i dag kunna ge
            besked om att det är dags att höja ersättningen i arbetslöshetsförsäkringen
            och därmed underlätta för den som befinner sig mellan två anställningar?
          </note>
          <note type="speaker">
            Anf. 67 Statsminister FREDRIK REINFELDT (M):
          </note>
          <note>
            Herr talman! Varsel behöver inte betyda arbetslöshet. Den svenska
            modellen kan användas för att människor ska komma vidare i arbete.
            Det har vi gjort förut. Det ska vi också göra nu.
          </note>
          <note>
            Vi har omfattande satsningar i årets budget. Patrik Björcks parti
            har varit kritiskt mot att vi gör för mycket. Vi satsar för mycket.
            Vi vill för mycket. Det ska i stället följas av en sparpolitik,
            om socialdemokratin får bestämma.
          </note>
          <note>
            Det blir i ljuset av det lite svårt att följa med i resonemangen.
            Jag tycker visst att det är dags att göra stora insatser, bland
            annat när det gäller arbetsmarknadspolitik och stöd för att unga
            ska kunna komma i arbete.
          </note>
          <note>
            Vi säkerställer också att Arbetsförmedlingen har resurser och
            att man jobbar flexibelt och söker upp de arbetsplatser där problemen
            uppstår för att tidigt kunna finnas som stöd för att människor
            ska kunna komma vidare.
          </note>
          <note>
            Avhoppen från gymnasieskolan
          </note>
          <note type="speaker">
            Anf. 68 MICHAEL SVENSSON (M):
          </note>
          <note>
            Herr talman! Förra året fick vi en ny gymnasieskola som vi alla
            hoppas mycket på. Men det är fortfarande så att 15 00020 000 lämnar
            gymnasieskolan utan godkända betyg varje år. Samhällsekonomiska
            beräkningar har gjorts som visar att dessa ungdomar kostar samhället
            i olika sammanhang mellan 15 och 25 miljoner under en livscykel.
          </note>
          <note>
            Sett i detta perspektiv och utifrån det rent personliga misslyckandet
            undrar jag om statsministern anser att det kan göras mer för att
            bättre hjälpa dessa ungdomar.
          </note>
          <note type="speaker">
            Anf. 69 Statsminister FREDRIK REINFELDT (M):
          </note>
          <note>
            Herr talman! Detta tycker jag är ett av Sveriges största samhällsproblem.
            I Göran Perssons gymnasieskola inrättades något som kallades för
            det individuella programmet. Det var tänkt att vara ett undantag,
            men det blev det största och mest omfångsrika av alla program
            i den gymnasieskola som vi nu växlar bort ifrån. Problemet är
            att vi alltså har fått en mycket stor andel av varje årskurs som
            inte når godkända betyg eller som inte fullföljer sina studier.
            Det är inte rätt start i livet. Det är inte rätt sätt att möta
            svensk arbetsmarknad.
          </note>
          <note>
            Vi håller kvar vid system som innebär att det finns rika möjligheter
            att ta igen det senare till exempel via komvux och folkhögskolor.
            Men jag tycker att det viktigaste är den reformering vi gör av
            svensk skola som innebär att vi inrättar speciallärare, har tidigare
            test och uppföljningar av att ungdomar kommer till sin rätt och
            att de når de kunskapsnivåer de ska nå. Vi kollar inte heller
            bara när de fyller 18 år, utan vi börjar redan när de är 7, 8,
            9 och 10 år och följer dem hela vägen upp. På det sättet får vi
            en tidigare varningssignal och kan sätta in bättre resurser.
          </note>
          <note>
            Detta kommer att förändra resultaten. Problemet är att det tar
            så väldigt lång tid och att vi fortsätter att ha problem med ungdomar
            som inte når de fullständiga resultat de behöver.
          </note>
          <note>
            Exportfrämjande åtgärder
          </note>
          <note type="speaker">
            Anf. 70 CARINA ADOLFSSON ELGESTAM (S):
          </note>
          <note>
            Herr talman! Statsministern sade i ett tidigare inlägg att han
            ville påminna riksdagen om att vi hade varsel även 2008 och 2009
            och att allt inte utföll i arbetslöshet då. Då skulle jag vilja
            påminna statsministern om att det vi såg 20082009 var en akut
            finanskris, det vill säga stopp i orderböckerna och att man lämnade
            återbud till redan ingångna order.
          </note>
          <note>
            Det vi ser nu är en strukturomvandling med minskade order på
            mycket längre sikt, vilket också visar att vi med stor sannolikhet
            är på väg in i en lågkonjunktur.
          </note>
          <note>
            Mot bakgrund av detta har vi i vårt budgetalternativ gjort ett
            extra anslag vad gäller exportfrämjande åtgärder. Statsministern
            har också vid flera tillfällen sagt att exporten är ett av problemen.
            Avser statsministern därför att vidta några särskilda åtgärder
            för att vi ska få fler företag att komma ut på exportmarknaden?
          </note>
          <note type="speaker">
            Anf. 71 Statsminister FREDRIK REINFELDT (M):
          </note>
          <note>
            Herr talman! Låt mig vara rak: Jag tror inte att Socialdemokraterna
            med några få tiotals miljoner kompenserar det faktum att man lägger
            30 miljarder högre skatter i kostnadsökningar i sina förslag jämfört
            med vad regeringen lägger på bland annat svensk exportindustri.
            Man kan så att säga inte trolla sig förbi att det blir dyrare
            och svårare att agera med de förutsättningarna.
          </note>
          <note>
            Sedan tror jag i och för sig att vi ska vara med och stödja svensk
            exportindustri. Jag försöker ta min del av ansvaret genom att
            under resor runt om i världen när vi kommer till viktiga marknader
            för Sverige också ha med representanter för svenska företag för
            att kunna öppna dörrar och på det sättet hjälpa till. Hos UD-anställda
            och ambassader runt om i världen finns också exportfrämjande verksamhet
            till stöd. Det är klart att vi ska ha det och att de ska ha sina
            resurser.
          </note>
          <note>
            I grunden avgörs dock möjligheten att sälja svenska lastbilar,
            bussar och allt vad det är av att det är konkurrenskraftiga priser
            och hög kvalitet.
          </note>
          <note>
            Arbetsmarknadspolitiken
          </note>
          <note type="speaker">
            Anf. 72 MEERI WASBERG (S):
          </note>
          <note>
            Herr talman! Vi vet väl alla att både Sverige, Europa och stora
            delar av världen befinner sig i en svår ekonomisk kris och möjligtvis
            en längre lågkonjunktur. Arbetslösheten biter sig fast, varslen
            ökar och missmodet växer. Vi har vid flera tillfällen, även så
            i dag, hört att statsministern på det hela taget verkar nöjd med
            de vägval som regeringen har gjort och uppehåller sig mycket vid
            diskussioner kring sysselsättningen.
          </note>
          <note>
            Statsministern väljer dock att inte se hur arbetslösheten faktiskt
            har stigit under den borgerliga regeringen och att långtidsarbetslösheten
            nu biter sig fast. Den administrativa bördan på Arbetsförmedlingen
            är väldigt stor, och det inverkar på deras möjligheter att verkligen
            kunna göra det som står på skylten.
          </note>
          <note>
            Min fråga till statsministern är därför: Avser statsministern
            att se verkligheten som den är och därmed lägga fokus på en aktiv
            arbetsmarknadspolitik med individen i centrum som gör det möjligt
            för Arbetsförmedlingen att göra det som står på skylten?
          </note>
          <note type="speaker">
            Anf. 73 Statsminister FREDRIK REINFELDT (M):
          </note>
          <note>
            Herr talman! Förutsättningarna är beroende av att vi har en konkurrenskraftig
            ekonomi. Då kan man inte som Socialdemokraterna tro att man kan
            föra på 30 miljarder i ökat skatteuttag och skjuta på kostnader
            på verksamheter och tro att det inte får någon effekt. Det finns
            ingen arbetsförmedling i världen som kan kompensera de negativ
            effekterna av en sådan skattepolitik.
          </note>
          <note>
            Vi har förändrat Arbetsförmedlingen på det sättet att de har
            fler verktyg i sin verktygslåda och tillåts jobba mer flexibelt
            än tidigare. Jag påpekade att jag visst följer detta mycket noga
            och att vi är beredda att bygga ut resurser, men vi har också
            i varje års budget tillfört stora resurser till Arbetsförmedlingen.
          </note>
          <note>
            Låt oss nu se att dessa resurser kommer i arbete. Låt oss också
            använda den svenska modell som har resurser för detta, bland annat
            omställningsstöd i kollektivavtalen. Det har fungerat förut. Vi
            ska vara en del i att se till att det nu också kommer fram den
            typen av resurser och att de används för att hjälpa människor
            också genom den här prövningen.
          </note>
          <note>
            När det gäller om detta är en långvarig lågkonjunktur eller inte
            tycker jag att vi alla ska vara ödmjuka och säga att det vet vi
            i ärlighetens namn inte. Jag hoppas att det inte visar sig vara
            det.
          </note>
          <note type="speaker">
            Anf. 74 TALMANNEN:
          </note>
          <note>
            Därmed var dagens frågestund med statsministern över. Vi tackar
            statsministern och deltagande ledamöter.
          </note>
          <note>
            14 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 25 oktober
          </note>
          <note>
            Urban Ahlin
          </note>
          <note>
            Lars Eriksson
          </note>
          <note>
            Hillevi Larsson
          </note>
          <note>
            Veronica Palm
          </note>
          <note>
            Hillevi Larsson
          </note>
          <note>
            Carina Ohlsson
          </note>
          <note>
            Esabelle Dingizian
          </note>
          <note>
            Patrik Björck
          </note>
          <note>
            Jasenko Omanovic
          </note>
          <note>
            Josefin Brink
          </note>
          <note>
            Katarina Köhler
          </note>
          <note>
            Yilmaz Kerimo
          </note>
          <note>
            Jonas Gunnarsson
          </note>
          <note>
            Ann-Christin Ahlberg
          </note>
          <note>
            Maria Stenberg
          </note>
          <note>
            Johan Andersson
          </note>
          <note>
            Pyry Niemi
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 6 november.
          </note>
          <note>
            15 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 24 oktober
          </note>
          <note>
            Åsa Lindestam
          </note>
          <note>
            Arhe Hamednaca
          </note>
          <note>
            den 25 oktober
          </note>
          <note>
            Eva Flyborg
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 6 november.
          </note>
          <note>
            16 § Kammaren åtskildes kl. 14.46.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
