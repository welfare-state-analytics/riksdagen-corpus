<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201213</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201213</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--62</head>
          <docDate when="2013-02-01">2013-02-01</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2012/13:62
          </note>
          <note>
            Fredagen den 1 februari
          </note>
          <note>
            Kl. 09:00 - 09:52
          </note>
          <note>
            1 § Ledighet
          </note>
          <note>
            Tredje vice talmannen meddelade att Johan Forssell (M) ansökt
            om ledighet under tiden den 4 mars14 april.
          </note>
          <note>
            Kammaren biföll denna ansökan.
          </note>
          <note>
            Tredje vice talmannen anmälde att Tobias Sjö (M) under tiden
            den 431 mars och Mohamoud M. Enow (M) under tiden den 114 april
            skulle tjänstgöra som ersättare för Johan Forssell (M).
          </note>
          <note>
            2 § Anmälan om kompletteringsval till EU-nämnden
          </note>
          <note>
            Tredje vice talmannen meddelade att Moderata samlingspartiets
            riksdagsgrupp anmält Nils Brown som suppleant i EU-nämnden under
            Walburga Habsburg Douglas fortsatta ledighet.
          </note>
          <note>
            Tredje vice talmannen förklarade vald under tiden den 1 februari8
            april till
          </note>
          <note>
            suppleant i EU-nämnden
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 28 mars.
          </note>
          <note>
            4 § Svar på interpellation 2012/13:210 om åtgärder mot kapitalflykt
          </note>
          <note type="speaker">
            Anf. 1 Justitieminister BEATRICE ASK (M):
          </note>
          <note>
            Herr talman! Valter Mutt har frågat mig om jag avser att stödja
            vissa enskilda förslag från EU-parlamentet i de förhandlingar
            som pågår om ett nytt direktiv om redovisning. Förslagen gäller
            ett särskilt krav på företagen att redovisa vilka betalningar
            de gör till regeringar i de länder där de utvinner råvarutillgångar,
            så kallad land-för-land-redovisning.
          </note>
          <note>
            Inledningsvis vill jag nämna att regeringen inom alla politikområden
            beaktar frågan om global utveckling och strävar mot att minska
            ekonomiskt utanförskap även på global nivå. I grunden handlar
            det om människors möjligheter att delta i, bidra till eller dra
            nytta av den globaliserade ekonomins möjligheter. Regeringen har
            senast redovisat sitt arbete med politiken för global utveckling
            och ekonomiskt utanförskap i skrivelsen Genomförandet av samstämmighetspolitiken
            för utveckling fokus: den globala utmaningen ekonomiskt utanförskap
            . I den tas bland annat frågan om kapital- och skatteflykt upp.
          </note>
          <note>
            För att ytterligare kunna diskutera svåra frågor inom politiken
            för global utveckling till exempel kapital- och skatteflykt kommer
            biståndsminister Gunilla Carlsson på regeringens vägnar att anordna
            ett seminarium i mars på temat Utveckling till varje pris?.
          </note>
          <note>
            Regeringen anser att det är viktigt med en god insyn i och genomlysning
            av företag som utvinner till exempel olja, gas och mineraler eller
            som avverkar primärskog. Det är angeläget att underlätta för medborgare
            i länder med stora naturresurser att se vilka betalningar regeringen
            får från företag som utvinner naturresurser i det landet.
          </note>
          <note>
            De mer detaljerade frågor som Valter Mutt ställer är intressanta
            och har uppmärksammats i förhandlingarna. Det gäller till exempel
            frågan om ett företag ska slippa redovisa sina betalningar därför
            att regeringen i det land där verksamheten bedrivs förbjuder att
            uppgifterna lämnas ut.
          </note>
          <note>
            Den här frågan och andra viktiga frågor diskuteras mellan rådet,
            kommissionen och EU-parlamentet. Förhandlingarna är nu inne i
            ett komplext och känsligt skede. I grunden syftar direktivförslaget
            från EU-kommissionen till att förenkla vardagen för små företag.
          </note>
          <note>
            Olika frågor måste alltså ställas mot varandra för att bästa
            möjliga förhandlingsresultat ska kunna uppnås. Det är inte möjligt
            för mig att här redogöra för hur jag eller mina kolleger i andra
            medlemsstater ställer sig till enskilda förslag från EU-parlamentet
            i de pågående samtalen. Däremot kan jag säga att Sverige, övriga
            medlemsstater och parlamentet ställer sig bakom att det införs
            regler om ökad transparens inom utvinningsföretagen, låt vara
            att alla delar ännu inte har förhandlats klart.
          </note>
          <note>
            Jag kan slutligen nämna att kommissionen inom den närmaste tiden
            förväntas lägga fram ett nytt lagförslag om krav på redovisning
            av miljörelaterad information, sociala aspekter, respekten för
            mänskliga rättigheter och frågor om antikorruption.
          </note>
          <note type="speaker">
            Anf. 2 VALTER MUTT (MP):
          </note>
          <note>
            Herr talman! Jag tackar statsrådet för svaret. Det är naturligtvis
            glädjande att regeringen säger sig vilja hålla en hög ambitionsnivå
            när det gäller åtgärder för att stävja den enorma kapitalflykt
            som dagligen och stundligen åderlåter utvecklingsländerna på skatteintäkter
            som skulle ha behövts till satsningar på infrastruktur, skolor
            och sjukhus. I flera av jordens rikaste länder sett till naturtillgångar
            går människor under av fattigdom, samtidigt som multinationella
            företag gör jättelika obeskattade vinster.
          </note>
          <note>
            En hög ambitionsnivå är emellertid inte något som i sig förändrar
            världen. Så långt handlar det egentligen bara om att ställa sig
            på startlinjen. För att komma i mål krävs mer än målsättningar.
            För att komma från här till där krävs skarpa förslag som leder
            till konkreta åtgärder. Det är precis detta som EU-parlamentet
            nu försöker få regeringsföreträdarna i ministerrådet att gå med
            på.
          </note>
          <note>
            Det är givetvis trevligt att Beatrice Ask tycker att mina frågor
            är intressanta. För att jag ska kunna säga detsamma om ministerns
            svar krävs emellertid ett något större mått av konkretion. Att
            det inte skulle vara möjligt för statsrådet att redogöra för den
            svenska regeringens ståndpunkter i nu pågående förhandlingar mellan
            ministerrådet och EU-parlamentet ter sig något gåtfullt. Detta
            handlar inte om försvarshemligheter. Regeringarna i exempelvis
            Storbritannien och Danmark mörklägger inte för allmänheten vilka
            ståndpunkter de intar i dessa förhandlingar. Insyn i beslutsprocesser
            och transparens är i själva verket en av demokratins grundbultar.
          </note>
          <note>
            Jag tycker knappast att frågorna i min interpellation rör sig
            på en orimlig detaljnivå. Mina frågor berör sådant som har avgörande
            betydelse för livsvillkoren för hundratals miljoner människor.
            Låt oss komma ihåg att kapitalflykten från syd till nord är ungefär
            tio gånger större än den rika världens samlade bistånd till utvecklingsländerna.
            Av denna väldiga kapitalflod uppskattas inemot två tredjedelar
            utgöras av de multinationella företagens skatteflykt. Heder åt
            den amerikanska kongressen, som gått före på det här området och
            instiftat den så kallade Dodd-Frank Act. Heder också åt EU-parlamentet,
            som försöker pressa EU:s regeringar att gå med på någonting liknande
            på den här sidan Atlanten.
          </note>
          <note>
            Jag vädjar nu till justitieministern att försöka ge något mer
            konkreta svar på mina frågor.
          </note>
          <note type="speaker">
            Anf. 3 Justitieminister BEATRICE ASK (M):
          </note>
          <note>
            Herr talman! Låt mig börja med att säga att jag kan dela uppfattningen
            vad gäller verklighetsbeskrivningen. Det förekommer ett utnyttjande
            av fattiga länders tillgångar. Det är klart att det vore väldigt
            mycket enklare om vi fick besluta om hur pengar ska användas i
            de länderna också.
          </note>
          <note>
            Problemet är att det finns länder som inte vill ha en öppen redovisning
            där sådan här verksamhet sker. Det är därför vi på global nivå
            för en diskussion om hur reglerna borde se ut internationellt.
            Det här är frågor som är väldigt känsliga i ett förhandlingsskede.
            Det är helt riktigt att det finns förslag från kommissionen och
            parlamentet, och det finns synpunkter man kan ha. Men att i ett
            känsligt förhandlingsläge gå ut och tala om vem som gör vad och
            hur det ser ut är inte görligt, för då kan man inte nå resultat.
          </note>
          <note>
            Det handlar inte bara om att jag försöker redovisa vilka höga
            ambitioner vi har och hur vi försöker problematisera de svårigheter
            som finns på det här området. Det handlar heller inte bara om
            att kasta ut skarpa förslag och säga: Om alla gör som jag tycker
            kommer det att bli bra! Det handlar faktiskt om att få olika intressenter
            att landa i en överenskommelse och ett beslut som kan leda framåt.
            Det är oerhört viktigt att man i det läget för förhandlingar på
            ett seriöst sätt.
          </note>
          <note>
            Det kan i USA och andra länder finnas fantastiska möjligheter
            och regler som kanske till och med är bättre än de vi har, vad
            vet jag. Men det finns en problematik på olika håll som gör att
            detta förhandlingsarbete ibland går trögt. Som jag sade inledningsvis
            är dock mitt bestämda intryck att förhandlingarna går väl. Jag
            hoppas att man kan komma fram till en gemensam hållning som innebär
            att vi tar steg framåt. Vi behöver på det här området ökad transparens
            och synlighet som gör att medborgarna i dessa länder och i vårt
            eget land ser vilka transaktioner som görs i den här typen av
            företagsverksamhet. Det är också ibland ett viktigt underlag för
            oppositionen i en del av de här länderna att de kan se hur pengar
            hanteras. Det är inte alltid lika öppet som det är i vårt land.
          </note>
          <note>
            Det är inte frågan om att vi försöker säga: Vi står i startblocket
            och har höga ambitioner, men vi har inga idéer. Det är inte så
            att vi blundar för de förslag som kommer från kommissionen i olika
            detaljer som gäller detta. Men det vore omöjligt att nu säga exakt
            var vi ska landa. Det innebär att vi får problem i diskussionerna.
            Då åstadkommer man inte det ansvarstagande och det politiska resultat
            som vi eftersträvar.
          </note>
          <note>
            Jag vidhåller att vi har rätt inställning. Enligt alla de regler
            som finns försöker vi konsekvent redovisa den svenska hållningen.
            Den har vi också redovisat i skrivelsen. Vi kommer att ha det
            seminarium jag nämnde för att ventilera och diskutera olika aspekter
            på detta område.
          </note>
          <note>
            Utöver det som ligger på förhandlingsbordet finns det också andra
            diskussioner. Borde man vidga detta? Borde man göra nya inslag
            i förhandlingarna? Det händer mycket på området. Det finns ett
            engagemang, vilket interpellanten också visar. Vi hör och ser
            detta, och vi tycker att det är en bra utveckling att det finns
            ett internationellt intresse.
          </note>
          <note>
            Vår uppgift är att se till att nå resultat i förhandlingarna.
            Då kan man inte stå i kammaren eller på andra ställen och i detalj
            redovisa exakt var man är i detaljfrågor.
          </note>
          <note type="speaker">
            Anf. 4 VALTER MUTT (MP):
          </note>
          <note>
            Herr talman! Tack igen för svaret, statsrådet!
          </note>
          <note>
            Det är ändå lite gåtfullt att den liberalkonservativa regeringen
            i Storbritannien kan tala om vad den har för förhandlingspositioner.
            Likaså gör centervänsterregeringen i Danmark detta. Vi får annars
            den situation som vi i Sverige olyckligtvis har hamnat i att man
            misstänker att regeringen är passiv och har brist på idéer. Det
            kanske inte är så. Men bryt då denna säregna långt gångna sekretess.
          </note>
          <note>
            Det är inte heller så att svenska statsråd i andra frågor och
            i andra fall där man förhandlar i EU-sammanhang håller på en sådan
            strikt sekretess i EU. Jag tycker att det är gåtfullt hur man
            vrider och vänder på det.
          </note>
          <note>
            Jag hamnar själv som folkvald riksdagsledamot i en lätt säregen
            situation när jag kommer hem till min valkrets och får frågor
            om vilken ståndpunkt Sveriges regering driver nere i Bryssel i
            de nu pågående förhandlingarna om lagstiftning om kapitalflykt.
            Jag tvingas svara att jag trots att jag sitter i riksdagen, som
            ju grundlagsmässigt är den församling som regeringsmakten vilar
            på i Sverige, inte vet vilken linje Sverige driver utan att detta
            är hemligt.
          </note>
          <note>
            När jag får följdfrågor om varför detta är hemligt kan jag egentligen
            inte heller ge några svar. Det blir en väldigt konstig situation,
            eftersom det offentliga samtalet vilar på transparens och öppenhet.
          </note>
          <note>
            Låt mig slutligen fokusera på en av interpellationens delfrågor
            som berör det mer långsiktiga lagstiftningsarbetet. Det handlar
            om EU-parlamentets förslag om att en revision av den föreslagna
            lagen bör göras efter tre år och att man då bör undersöka möjligheterna
            att inkludera såväl fler ekonomiska uppgifter som fler branscher.
          </note>
          <note>
            Tanken här är att inte bara skatter och avgifter utan även sådant
            som vinster och tillgångar bör redovisas land för land. Det hänger
            logiskt ihop någonstans och borde kunna ge en bild av om inbetalda
            skatter ligger på en skälig nivå.
          </note>
          <note>
            Då detta ligger några år i framtiden begär jag inte väldigt detaljerade
            svar. Men jag tror det vore värdefullt om regeringen kunde tala
            om sin viljeinriktning så att skattejurister och andra experter
            kan börja utarbeta lagförslag.
          </note>
          <note>
            Jag begär återigen givetvis inte några väldigt exakta detaljer.
            Detta handlar egentligen om stora avgörande frågor. Lite mer vägledning
            om hur regeringen förhandlar för Sverige skulle vara intressant
            att få ta del av.
          </note>
          <note type="speaker">
            Anf. 5 Justitieminister BEATRICE ASK (M):
          </note>
          <note>
            Herr talman! Jag vill bara för säkerhets skull för de åhörare
            och intresserade medborgare som tar del av den här diskussionen
            säga att det inte är så att Sveriges förhandlingsposition är obekant.
            Vi har presenterat en faktapromemoria. Vi har gjort redovisningar
            och haft diskussioner i civilutskottet och i EU-nämnden.
          </note>
          <note>
            Vilken position och uppfattning Sverige har i förhandlingarna
            är inte obekant för riksdagens ledamöter. Det är utifrån de utgångspunkter
            som vi har resonerat med riksdagen om som vi förhandlar. Det är
            alldeles självklart.
          </note>
          <note>
            När vi kommer till förhandlingarna och det väcks förslag i kommissionen,
            i parlamentet och från olika håll tillförs förhandlingen diskussionsmoment.
            Så kan det vara. Jag kan inte gå in på detaljer om hur varje delfråga
            hanteras för tillfället. Då fungerar inte förhandlingen. Men utgångspunkten
            och den svenska ståndpunkten är klarlagd och beslutad om.
          </note>
          <note>
            Valter Mutt tar upp frågan om det inte vore bra att ha en revidering
            efter tre år för att undersöka möjligheterna att inkludera fler
            ekonomiska uppgifter och sektorer. Det är alldeles självklart
            att det är viktigt att olika typer av lagstiftning och beslut
            utvärderas efter en viss tid. Det brukar vi alltid ha som en grundläggande
            uppfattning.
          </note>
          <note>
            Under de fortsatta förhandlingarna kommer man att diskutera inte
            bara att det ska göras utan vad en sådan utvärdering ska omfatta.
            Det är en viktig diskussion. Här finns det lite olika uppfattningar
            om hur långt man bör gå i att utfästa vad en kommande översyn
            ska innehålla.
          </note>
          <note>
            Det finns de som säger att vi kanske inte har hela bilden klar
            för oss om vad utvärderingen bör innefatta därför att det händer
            saker under resans gång. Så kan det vara. Jag tror likväl att
            det är viktigt att inte bara rent allmänt säga att man ska utvärdera.
          </note>
          <note>
            Det finns naturligtvis delar i de beslut vi fattar där vi kan
            se att vi alldeles särskilt vill följa upp detta. Det är en viktig
            diskussion som måste föras.
          </note>
          <note>
            Som jag redan tidigare har sagt är förhandlingarna nu inne i
            ett känsligt skede. Frågan om land-för-land-redovisning diskuteras
            parallellt med andra delar av direktivet.
          </note>
          <note>
            Jag delar uppfattningen med mina kolleger i andra medlemsstater
            att direktivet måste diskuteras i sin helhet innan kompromisser
            görs i enskilda frågor. Det är oftast så man arbetar i dessa sammanhang.
          </note>
          <note>
            Därför är det inte möjligt att nu gå in i delfrågor. Sveriges
            position är klar. Vi har redovisat och diskuterat detta i riksdagen.
            Vi följer också de besked som vi har gett i de sammanhangen och
            hoppas på ett framgångsrikt resultat.
          </note>
          <note type="speaker">
            Anf. 6 VALTER MUTT (MP):
          </note>
          <note>
            Herr talman! Tack igen, statsrådet! Det är möjligt att jag har
            missat någonting. Nu får vi en lite mer konkret diskussion.
          </note>
          <note>
            Jag kan avslutningsvis ta upp en av mina tre delfrågor om huruvida
            undantag ska vara möjliga. Det är en avgörande fråga om länder
            ska kunna göra undantag så att den tvingande redovisningsplikten
            för företagen inte ska gälla.
          </note>
          <note>
            I USA var man väldigt noga med att inte bygga in undantag och
            därmed smitvägar för företagen. Det skulle vara en undantagslös
            och bindande lagstiftning.
          </note>
          <note>
            Är det den svenska regeringens position? Det var en av frågorna
            i min interpellation. Om riksdagen har fått det beskedet tidigare
            vore jag ändå tacksam om statsrådet ville upprepa vad som är den
            svenska regeringens position om detta.
          </note>
          <note>
            Sedan har jag en avslutande fråga. Det är om vi här i riksdagen
            och i det svenska samhället i sin helhet efter det att lagstiftningen
            om kapitalflykt har kommit på plats åtminstone retroaktivt kan
            få ta del av de ståndpunkter som den svenska regeringen intagit
            i förhandlingsprocessen.
          </note>
          <note type="speaker">
            Anf. 7 Justitieminister BEATRICE ASK (M):
          </note>
          <note>
            Herr talman! Frågan om rapporteringen även ska omfatta länder
            som går emot öppenhet är intressant och är en av de frågor som
            har diskuterats med parlamentet. Kommissionen och rådet har enats
            om att redovisningen inte behöver omfatta betalningar till regeringar
            i länder där ett offentliggörande av uppgifterna är förenat med
            straff för den som lämnar ut dem. Enskilda länder skulle då kunna
            drabbas.
          </note>
          <note>
            Förslaget innebär också att om det finns ett sådant förbud ska
            företaget i stället uppge det och ange namnet på den regering
            det gäller. Förslaget från EU-kommissionen om medlemsstaterna
            är på det sättet långt ifrån verkningslöst. Tvärtom kan man säga
            att en sådan regerings agerande uppmärksammas. Man sätter i blixtbelysning
            att vi här har en regering som uppenbart inte vill lägga korten
            på bordet. Det tycker jag är positivt.
          </note>
          <note>
            Det är också riktigt, som Valter Mutt säger, att motsvarande
            undantag saknas i den amerikanska lagstiftningen. Saken är inte
            helt okomplicerad. Men jag är övertygad om att de fortsatta diskussionerna
            kommer att leda fram till en rimlig och fungerande kompromiss.
          </note>
          <note>
            Det går att göra på mer än ett sätt. Detta är en fråga som vi
            har diskuterat och där jag tycker att man verkar ta sig framåt.
            Den är viktig.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2012/13:209 om dagens regelverk i
            sjukförsäkringen
          </note>
          <note type="speaker">
            Anf. 8 Statsrådet ULF KRISTERSSON (M):
          </note>
          <note>
            Herr talman! Eva-Lena Jansson har frågat mig om jag avser att
            vidta några åtgärder för att dagens regelverk i sjukförsäkringen
            ska förändras och bli mer humant.
          </note>
          <note>
            Begränsningen av hur länge en sjukskrivning ska kunna pågå är
            en viktig del av regeringens sjukförsäkringsreform. Tidigare var
            det inte ovanligt med sjukskrivningar som pågick i fem till tio
            år och även betydligt längre än så. Det har visat sig vara mycket
            svårt att komma tillbaka till arbetslivet efter långa och passiva
            sjukskrivningar. Under Socialdemokraternas regeringstid gömdes
            dessa långa sjukfall ofta i förtidspensioner som mest 57 000 fall
            som hade pågått i över ett år under toppåret 2004.
          </note>
          <note>
            I dag startas färre sjukfall än tidigare, och de avslutas inom
            en kortare tidsrymd. Fler människor kommer tillbaka till arbete.
            Det är inte längre stora grupper som lämnar arbetsmarknaden via
            förtidspensionering.
          </note>
          <note>
            Tidsgränserna gäller inte vid allvarliga sjukdomar, och Försäkringskassan
            kan efter individuell prövning besluta att sjukpenning ska lämnas
            utöver tidsgränsen om det skulle vara oskäligt att inte göra så.
          </note>
          <note>
            Jag är inte beredd att kommentera några enskilda fall. Däremot
            följer regeringen via Försäkringskassan hur praxis utvecklas när
            det gäller undantagen från tidsgränserna.
          </note>
          <note type="speaker">
            Anf. 9 EVA-LENA JANSSON (S):
          </note>
          <note>
            Herr talman! Jag vill börja med att tacka statsrådet för svaret.
            Dagens regelverk i sjukförsäkringen har diskuterats och debatterats
            under många år. Vi har kritiserat den just på grund av de dogmatiska
            tidsgränser som gör att man bara får vara sjuk en viss tid. Sedan
            utförsäkras man oavsett om man har blivit frisk eller inte. Det
            finns regler som gör att man kan få undantag och därmed förlängd
            sjukpenning.
          </note>
          <note>
            Nu visar det sig att reglerna ändå inte ger sjuka personer rätt
            till sjukpenning. Jag vet att statsrådet inte kan diskutera enskilda
            personer och enskilda fall. Men jag kommer att lyfta upp ett fall.
            Ett exempel bland många andra återfanns i en artikel i Aftonbladet
            som redovisade att en man som är brevbärare till yrket och som
            har Parkinson en progressiv neurologisk sjukdom hade blivit utförsäkrad
            vid 64 års ålder, bara sex månader före beräknad pension. Enligt
            dagens regelverk skulle han prövas mot hela arbetsmarknaden via
            en arbetslivsintroduktion på Arbetsförmedlingen.
          </note>
          <note>
            Enligt uppgifter från Försäkringskassans egen utredning är det
            ytterst få personer som omfattas av möjligheten till undantag
            trots att många fler har en svår sjukdom och att det därmed borde
            vara oskäligt att inte ge sjukpenning. Därav min fråga till statsrådet:
            Är han beredd att vidta några åtgärder för att dagens regelverk
            för sjukförsäkringen ska förändras och bli mer humant?
          </note>
          <note>
            I svaret från statsrådet kan man läsa att tidsgränser inte gäller
            vid allvarliga sjukdomar. Jo, det gör de visst! En progressiv
            neurologisk sjukdom är en allvarlig sjukdom. Cancer är också en
            allvarlig sjukdom, men man kan bli utförsäkrad ändå om det uppfattas
            som att man har en viss arbetsförmåga.
          </note>
          <note>
            De långa sjukskrivningarna ökar igen. Den största delen rör kvinnor
            som har blivit utförsäkrade men som nu återvänder till sjukförsäkringen.
            Då kan man fundera på om reglerna är rätt. Var det rätt att utförsäkra
            personer som uppenbarligen är så sjuka att de inte kan komma tillbaka
            till jobb?
          </note>
          <note>
            Om man har blivit utförsäkrad och ett nytt sjukdomstillstånd
            uppstår, till exempel på grund av en olycka, innebär dagens regelverk
            att man har en karenstid på 87 dagar. Låt oss säga att man har
            blivit utförsäkrad på grund av att man har en neurologisk sjukdom
            och är med om en bilolycka och skadas allvarligt i ryggen. Då
            har man inte möjlighet att få sjukpenning på grund av dagens regelverk.
            Är det verkligen rimligt att vi har ett sådant fyrkantigt system?
          </note>
          <note>
            Vi kan se att den andel som har blivit nybeviljad sjuk- och aktivitetsersättning
            har ökat med nästan 20 procent för kvinnor och 11 procent för
            män. Det finns någonting i dagens regelsystem som gör att människor
            även i dag får sjukersättning.
          </note>
          <note>
            Min fråga till statsrådet är: Är statsrådet verkligen nöjd med
            dagens situation och dagens regelverk?
          </note>
          <note type="speaker">
            Anf. 10 Statsrådet ULF KRISTERSSON (M):
          </note>
          <note>
            Herr talman! Det är klart att människor får förtidspension och
            sjukersättning det är självklart! Vi har ett regelverk för att
            man ska få sjukersättning om man permanent inte kan arbeta över
            huvud taget. I varje civiliserat samhälle av vårt slag är man
            också mån om att inte fler människor än absolut nödvändigt ställs
            permanent bredvid arbetsmarknaden. Det var precis det som var
            problemet, och det var precis det som ni själva också identifierade
            som ett problem.
          </note>
          <note>
            Sedan förstår jag att man kan diskutera om vi har exakt rätt
            nivå. Om man ska vara allvarlig är det en rätt svår fråga att
            besvara. Vad är lagom många förtidspensionärer i ett land? Det
            är ingen enkel fråga att besvara. Jag tror att alla kan vara överens
            om att vi ska ha så få som möjligt givet att så många som möjligt
            ska få en chans att pröva sig på arbetsmarknaden igen. Alla är
            också överens om att när det inte går måste denna möjlighet alltid
            finnas.
          </note>
          <note>
            Den som kan ha svar på denna fråga har också svar på den rätt
            svåra frågan om exakt vem som ska mötas av en förväntan att försöka
            försörja sig själv och vem som ska mötas av en förväntan som innebär
            att vi försörjer dig för resten av ditt yrkesverksamma liv. Detta
            är inga enkla frågor; det är jag den förste att medge. Men det
            är direkt oseriöst att på denna svåra frågas grund säga att det
            är dogmatiska tidsgränser eller antyda att problemen inte har
            funnits tidigare.
          </note>
          <note>
            I dag har vi, förstås, en rättslig normering som gör att Försäkringskassans
            beslut efter hand prövas i högre rättsliga instanser. Vi får domar
            som avgör var gränserna går någonstans. Det är inget onaturligt
            i svensk förvaltningsrätt. Så måste det fungera. Vi har en lagstiftning
            i botten för vad som gäller som jag tycker är klar och tydlig.
            På detta kommer sedan förvaltningsdomar som meddelar mer exakt
            hur Försäkringskassans beslut ska fattas.
          </note>
          <note>
            Detta har jag försökt säga i den här kammaren ganska många gånger,
            och ibland får jag en känsla av att man inte förstår därför att
            man inte vill förstå: Tidsgränserna prövar inte sjukdom. Tidsgränser
            prövar förmågan att arbeta. Det är en viktig sak. Det har aldrig
            varit så att vi har haft en sjukförsäkring som ger sjukpenning
            på grund av själva sjukdomen. Man får sjukpenning på grund av
            en oförmåga att arbeta orsakad av sjukdomen. Det är ingen oväsentlig
            detalj i sammanhanget. Om man kan arbeta efter en viss tid trots
            sjukdom ska naturligtvis denna arbetsförmåga tas till vara.
          </note>
          <note>
            Ibland är det ganska svåra saker, för ibland handlar det om att
            byta arbete, att byta arbetsgivare och att bryta upp från en bransch
            som man en gång hade tänkt arbeta i och göra någonting helt annat.
            Jag är den förste att inse att detta inte är enkla situationer.
            Men det vore fullkomligt oacceptabelt att av detta dra slutsatsen:
            Låt oss strunta i att en person kan arbeta och införa en försäkring
            som gör att man är evigt sjukskriven på grund av att man inte
            kan ha sitt nuvarande arbete! Ingen har heller på allvar föreslagit
            detta.
          </note>
          <note>
            Ungefär 20 procent av alla som når den bortre gränsen av 914
            dagars sjukskrivning förblir sjukskrivna på grund av några av
            de flera olika undantag från tidsgränsen som gäller. Det är viktigt
            att detta finns. Den stora förtjänst som har inträffat är att
            de allra flesta i dag kommer tillbaka inom tidsgränserna. De är
            tillbaka inom tre månader inom 180 dagar. Vi har i dag mycket
            färre långa sjukfall, som tidigare övergick i förtidspensionering.
            Det är den stora förtjänsten, och den beror på att vi har fasta
            tidsgränser där vi prövar arbetsförmågan. Om man river upp dem
            säger man också att man vill tillbaka till ett läge med mycket
            långa sjukskrivningar och antagligen väldigt många fler förtidspensionerade.
          </note>
          <note type="speaker">
            Anf. 11 EVA-LENA JANSSON (S):
          </note>
          <note>
            Herr talman! Vi diskuterar nu de regler som gör att människor
            i dag blir utförsäkrade trots att de uppenbarligen är för sjuka
            för att arbeta. När människor kommer till Arbetsförmedlingen säger
            man: Tyvärr, vi kan inte hjälpa dig här eftersom du är så svårt
            sjuk att du inte kan ta något jobb.
          </note>
          <note>
            Det finns som sagt undantag. Undantaget är att det är oskäligt
            att inte ge sjukpenning. Jag kan upplysa statsrådet om att det
            enligt Försäkringskassan var 88 personer som omfattades av detta.
          </note>
          <note>
            Man kan diskutera om man ska lyfta upp enskilda fall eller inte.
            Men jag återkommer till den här personen den 64-årige brevbäraren
            som har drabbats av en neurologisk sjukdom som heter Parkinson.
            För dem som inte känner till Parkinson kan jag berätta att sjukdomen
            innebär att man skakar ganska rejält, speciellt om man blir stressad.
            Jobbet som brevbärare innebär bland att man ska finställa post
            och ställa in den i en kam. Ni kan föreställa er hur svårt det
            är att utföra det arbetet om man skakar med handen.
          </note>
          <note>
            Dagens regelverk säger att den här mannen, vid 64 års ålder och
            sex månader innan han går i pension, ska prövas mot normalt förekommande
            jobb på hela arbetsmarknaden. Man kan fundera på om det är oskäligt
            att inte ge sjukpenning i det här fallet. En progressiv sjukdom
            innebär oftast att man inte blir bättre. Man kan ligga på samma
            nivå, men man blir inte bättre och kanske inte sämre heller.
          </note>
          <note>
            Det finns fler fall. Jag skulle kunna lyfta upp så många fler.
            Varje vecka, nästan dagligen, blir jag kontaktad, antingen på
            telefon eller via mejl, av människor som beskriver sin svåra situation
            när de har blivit utförsäkrade och får gå till kommunens socialkontor
            för att få försörjningsstöd eftersom de är för sjuka för att klara
            av att arbeta.
          </note>
          <note>
            Därför har jag lyft upp frågan om dagens regelverk. Jag undrar
            om statsrådet och regeringen är beredda att vidta åtgärder för
            att dagens regelverk i sjukförsäkringen ska förändras och bli
            mer humant.
          </note>
          <note>
            Herr talman! Jag uppfattar tyvärr att svaret från statsrådet
            är nej. Vad är det som ligger bakom detta, förutom att statsrådet
            tydligen är nöjd med dagens situation?
          </note>
          <note>
            Låt oss titta på den del av sjukförsäkringen som kallas för rehabiliteringskedjan
            och som vi också diskuterar här riksdagen rätt ofta. Det finns
            ingenting i rehabiliteringskedjan som säger att man ska få rehabilitering.
            Det finns tidsgränser, men det står ingenting om rätten till rehabilitering.
            Kan inte statsrådet berätta varför han är så nöjd med den här
            så kallade reformen?
          </note>
          <note type="speaker">
            Anf. 12 Statsrådet ULF KRISTERSSON (M):
          </note>
          <note>
            Herr talman! Jag tycker att jag tydligt har förklarat varför
            det är viktigt att ha en reform av det slag som vi har genomfört
            och varför det gamla var helt oacceptabelt och helt ohållbart.
          </note>
          <note>
            Jag har lite svårt att förstå varför interpellanten förefaller
            vara så nöjd med den situation som rådde före reformen. Det vore
            hederligare om interpellanten hade sagt: Vi vill tillbaka till
            massiva sjukskrivningar och väldigt många förtidspensionärer.
            Det tycker vi var ett bättre system.
          </note>
          <note>
            Det är helt enkelt oseriöst att låtsas att det inte fanns avvägningsproblem
            tidigare.
          </note>
          <note>
            Låt mig nämna några sakfrågor om det kan intressera. Arbetslivsintroduktionen
            är till för att människor efter en mycket lång sjukskrivning ska
            få möjlighet att pröva om det finns något sätt som vi kan hjälpa
            dem att komma närmare arbetsmarknaden igen. Den fungerar bra i
            många stycken.
          </note>
          <note>
            Flera undersökningar visar att många människor upplever sig väl
            bemötta och väl behandlade och att de har fått god hjälp. Det
            är ingenting konstigt med att drygt hälften sedan kommer tillbaka
            till sjukförsäkringen. Många människor är fortsatt sjuka, kan
            inte arbeta och ska komma tillbaka till sjukförsäkringen. Det
            är helt i enlighet med själva idén bakom detta. Det viktiga är
            att många tvärtom kommer närmare arbetsmarknaden och får en chans
            att utbilda sig och få arbete. Det kan vara skyddade arbeten eller
            arbeten på den öppna arbetsmarknaden. Det är människor som tidigare
            över huvud taget inte fick någon chans. Jag tycker att det är
            en stor framgång. Jag har sagt detta många gånger: Det är ingen
            enkel resa, men alternativet vore att inte ha en resa över huvud
            taget.
          </note>
          <note>
            Det vore ärligare om interpellanten sade: Vi vill att människor
            ska förbli i sjukskrivning.
          </note>
          <note>
            Jag förstår att det finns en oändlig lockelse att prata om enskilda
            fall, för då slipper man prata om principer. Jag ska inte moralisera
            över uppgiften för den här kammaren, men jag tror att uppgiften
            för den här kammaren i grund och botten måste vara att diskutera
            hur vi skapar regelverk som är rimliga, rättvisa och som fungerar.
            Vill interpellanten prata enskilda fall som vållar rubriker i
            tidningen får hon göra det med tidningen, inte med mig.
          </note>
          <note>
            Vad är i grund och botten humant i socialpolitiken? Jag tror
            att det är humant att vi har regelverk som garanterar att människor
            som inte kan arbeta alls alltid behandlas generöst och korrekt
            och att vi har ett gemensamt ansvar för människor som inte kan
            försörja sig själva. Ska vi lyckas med den uppgiften finns det
            inget annat alternativ än att alla vi som kan arbeta, helt eller
            delvis i det jobb vi hade tänkt oss eller i något annat jobb,
            gör vårt yttersta för att arbeta och försörja oss själva. Inget
            välfärdssamhälle kan fungera om väldigt många människor med arbetsförmåga
            låter bli att arbeta och förväntar sig att alla andra ska försörja
            dem i stället.
          </note>
          <note type="speaker">
            Anf. 13 EVA-LENA JANSSON (S):
          </note>
          <note>
            Herr talman! Statsrådet försöker på något sätt antyda att socialdemokrater
            gillar att människor är sjukskrivna och går i förtidspension.
            Inget kunde vara mer felaktigt. Däremot anser vi att människor
            som är sjuka ska ha rätt till sjukpenning. Vi menar också att
            de som har nedsatt arbetsförmåga också ska ha rätt till sjukersättning,
            precis som reglerna föreskriver.
          </note>
          <note>
            När Socialdemokraterna satt i regeringsställning mellan 2002
            och 2006 det är ju det här statsrådet och den här regeringen som
            har styrt Sverige i sex år nu minskade faktiskt sjukskrivningarna
            mycket radikalt utan att man förändrade regelverket på det sätt
            som har skett nu. Det genomfördes kontroller, och man satte upp
            tydliga tidsgränser som skulle ge rätt stöd. Jag har absolut ingenting
            emot tidsgränser som ger människor rätt till rehabilitering, avstämningsmöten,
            sjukvård och så vidare och ger dem möjlighet att pröva andra typer
            av jobb. Men om människan fortfarande är så sjuk att hon inte
            längre kan arbeta tycker jag att det är felaktigt med tidsgränser
            som bara säger: Nu har du varit sjuk. Nu åker du ut ur systemet.
          </note>
          <note>
            Vi kommer inte så mycket längre i den här debatten, men jag kommer
            att fortsätta att lyfta upp personer som påverkas. Man kan diskutera
            principer och politik, men det ska sedan omsättas i reell verklighet
            för människor. Om vi inte ser de människor som drabbas av politiken
            är vi blinda, och därmed har vi inte förmågan att driva viktig
            politik som ska göra gott för människor.
          </note>
          <note type="speaker">
            Anf. 14 Statsrådet ULF KRISTERSSON (M):
          </note>
          <note>
            Herr talman! Det är alldeles riktigt att antalet sjukfall föll
            inte helt oväsentligt under 2003 och 2004, det vill säga de sista
            åren av det socialdemokratiska regeringsinnehavet. Det berodde
            uteslutande på att förtidspensioneringarna ökade i samma omfattning.
            Jag måste säga att det var ett genidrag. Man minskade sjukskrivningarna
            i Sverige genom att förtidspensionera bort alla långa sjukfall.
            Jag kan inte förstå hur man tycka att det var en lösning på något
            problem över huvud taget. Det enda ni lyckades med var att göra
            de människorna fattigare eftersom de fick lägre ersättning. Jag
            kan inte begripa hur man i dag kan tycka att det var ett bra recept
            på någonting alls. Jag skulle tvärtom ha varit skamsen över en
            politik som i stället för att göra människor långvarigt sjuka
            gjorde att människor permanent hamnade utanför arbetsmarknaden.
            Det vore klädsamt om interpellanten sade: Det är detta som är
            vår politik, och det är det vi kommer att gå till val på nästa
            gång. Fler människor ska få förtidspension så vi slipper se människor
            i sjukskrivning och hjälpa dem tillbaka till arbetsmarknaden.
          </note>
          <note>
            Den valdebatten tar jag med stor entusiasm.
          </note>
          <note>
            Sedan vill jag bara påminna interpellanten om att det inte var
            sjukdom som gav rätt till sjukpenning under Socialdemokraternas
            regeringstid. Så har det nämligen aldrig varit i svensk välfärdspolitik.
            Sjukdom ger rätt till sjukpenning om den orsakar oförmåga att
            arbeta. Sjukdom i sig har aldrig gjort det. En sådan försäkring
            har vi inte i Sverige, och vi har aldrig haft det. Såvitt jag
            kan bedöma har ni aldrig någonsin föreslagit en sådan försäkring
            heller.
          </note>
          <note>
            Vi har mycket bredd och omfattning på rehabiliteringen. Vi har
            medicinsk rehabilitering och arbetsplatsrehabilitering. Det har
            aldrig funnits någon lagstadgad rätt till rehabilitering, men
            den ges väldigt omfattande till människor för att hjälpa dem tillbaka
            till arbetsmarknaden.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2012/13:226 om metoder för bedömning
            av arbetsförmåga inom sjukförsäkringen
          </note>
          <note type="speaker">
            Anf. 15 Statsrådet ULF KRISTERSSON (M):
          </note>
          <note>
            Herr talman! Eva-Lena Jansson har frågat mig om jag avser att
            vidta åtgärder för att sjuka inte ska behöva utsättas för en arbetsförmågebedömning
            som av Försäkringskassan betecknas som naturliga experiment.
          </note>
          <note>
            Försäkringskassan fick den 15 juli 2010 i uppdrag att vidareutveckla
            metoder och instrument för bedömning av arbetsförmåga. Detta uppdrag
            har rapporterats till Socialdepartementet den 14 januari i år.
          </note>
          <note>
            Försäkringskassan har tillsammans med Arbetsförmedlingen, Socialstyrelsen
            och företrädare för hälso- och sjukvården tagit fram ett nytt
            bedömningsverktyg, aktivitetsförmågeutredning, som Försäkringskassan
            föreslår ska införas successivt i hela landet.
          </note>
          <note>
            Avsikten med det nya verktyget är att det ska leda till ökad
            transparens och rättssäkerhet. Individen ska tillförsäkras större
            delaktighet vid bedömning av arbetsförmågan, och Försäkringskassan
            och Arbetsförmedlingen ska kunna utgå från samma bedömning av
            en enskild individs förmågor.
          </note>
          <note>
            Om införandet sker på det stegvisa sätt som Försäkringskassan
            beskriver kan en jämförelse göras med det sätt som arbetsförmågan
            utreds i dag. Upplever till exempel de individer som bedömts med
            det nya verktyget att de varit mer delaktiga i processen och förstått
            syftet med denna? Det Försäkringskassan avser med naturliga experiment
            är alltså denna möjlighet till jämförelser mellan de delar av
            landet där det nya verktyget har införts och de delar av landet
            där det inte har införts.
          </note>
          <note type="speaker">
            Anf. 16 EVA-LENA JANSSON (S):
          </note>
          <note>
            Herr talman! Jag har tagit del av Försäkringskassans Metoder
            för bedömning av arbetsförmåga inom sjukförsäkringen slutrapport
            . Jag gjorde det efter att jag hade sett ett pressmeddelande från
            Försäkringskassans generaldirektör där man beskrev att nya regler
            ska förenkla under sjukskrivningen. Det började så här: För sjuk
            för att arbeta. Men för frisk för sjukpenning. I dag kan beskeden
            från Arbetsförmedlingen och Försäkringskassan vara motstridiga.
            Nu ska det bli ändring på det, enligt ett förslag om gemensam
            bedömningsmetod för de båda myndigheterna.
          </note>
          <note>
            Som statsrådet säger handlar det om att införandet av den här
            metoden tar sig formen av ett naturligt experiment. Jag undrar
            om det inte finns några risker med den här typen av metoder. I
            rapporten framgår att arbetsmarknadens parter pekar på att materialet
            kan få en för fyrkantig och styrande effekt och att materialet
            inte har en självständig juridisk status. Man pekar också på att
            Försäkringskassan kanske inte har utbildning för det här.
          </note>
          <note>
            Nu säger statsrådet att man inte har infört detta, men enligt
            uppgifter från Försäkringskassan är man på väg att genomföra det
            här naturliga experimentet. Man räknar med att 10 000 individer
            ska kunna utsättas för det. Frågan är: Blir det ett rättssäkert
            system om man har ett så kallat naturligt experiment där man bedömer
            människors arbetsförmåga? Tycker statsrådet att det känns tryggt
            med den typen av naturliga experiment?
          </note>
          <note type="speaker">
            Anf. 17 Statsrådet ULF KRISTERSSON (M):
          </note>
          <note>
            Herr talman! Jag är lite osäker på om jag behöver förklara själva
            begreppet naturligt experiment. Jag inser att man om man vill
            kan missförstå vad detta betyder för att misstänkliggöra Försäkringskassan
            för ett arbete som jag är övertygad om att de inte bedriver, det
            vill säga att i största allmänhet experimentera med människors
            framtid. Interpellanten tycks då och då vilja antyda att Försäkringskassan
            gör allting systematiskt fel, men min bild av deras arbete är
            annorlunda.
          </note>
          <note>
            Regeringsuppdraget gick ut på att vi vill ha mer av gemensam
            bedömning mellan Försäkringskassan och Arbetsförmedlingen för
            att den enskilde inte ska riskera att möta olika myndigheters
            olika uppfattningar om vad man egentligen kan och inte kan. Det
            har under flera decennier funnits en brist när det gäller detta
            i Sverige. Det är ingen nyhet. Det var dock vi som tyckte att
            det var värt att göra någonting åt saken. Uppdraget gick också
            ut på att den enskilde skulle vara mer delaktig i sin egen beskrivning.
            Beslutet är alltid myndigheternas, och var så även under er tid,
            får jag kanske påpeka för säkerhets skull. Men att inblanda den
            enskilde i en kvalificerad bedömning av vad man kan och inte kan,
            vilken förmåga som är helt nedsatt och vilken som skulle kunna
            utvecklas och att göra den enskilde mer till ett aktivt subjekt
            i det här arbetet tror jag är ett viktigt steg att ta.
          </note>
          <note>
            Vi har aldrig lagstiftat om enskilda verktyg eller enskilda sätt
            inom ramen för Försäkringskassans arbete och avser inte att göra
            så nu heller. Försäkringskassan påpekar att ett sätt att fasa
            in en ny arbetsmetod och se om den håller måttet innebär att införa
            den stegvis och se om det blir bättre, och det är väl en ganska
            självklar del i en myndighets eget förbättringsarbete. Jag misstror
            inte Försäkringskassans förmåga att arbeta med sina verktyg. Jag
            misstror heller inte deras ambition att göra detta på bästa tänkbara
            sätt. Jag tycker att det är klokt att man prövar nya verktyg stegvis
            innan man inför dem systematiskt och generellt över hela landet.
          </note>
          <note type="speaker">
            Anf. 18 EVA-LENA JANSSON (S):
          </note>
          <note>
            Herr talman! Jag blir lite förvånad när statsrådet säger att
            jag antyder att Försäkringskassan inte gör ett bra jobb. Jag är
            ganska noggrann med att påpeka att Försäkringskassan gör precis
            vad regeringen har sagt och följer det regelverk som lagstiftarna
            har tagit fram. Sedan finns det naturligtvis brister hos enskilda
            handläggare.
          </note>
          <note>
            I går kom en rapport från ISF som visade att hanteringen av sjukpenningen
            inte alls är tillfredsställande. Försäkringskassan får ganska
            skarp kritik där. Detta tror jag att statsrådet måste ta del av.
            I rapporten skriver man så här: Försäkringskassans uttalade uppfattning
            är att metoden har betryggande kvaliteter. Det betyder inte att
            den är perfekt. När användandet nått lite större volymer kommer
            det att möjliggöra analyser som innan dess inte är möjliga. Med
            större volymer avses att fler människor varit involverade. Man
            vet inte riktigt hur det kommer att gå. Man vet inte riktigt om
            det här kommer att vara bra eller inte.
          </note>
          <note>
            Det är klart att jag vill försäkra mig om att Försäkringskassan
            har bra instrument för att göra en bedömning av arbetsförmågan
            och rätten till sjukpenning. Sedan inser jag också att där är
            en del som inte kommer att förändras av att dagens regelverk ser
            ut som det gör. Man kommer i alla fall att kunna bli utförsäkrad.
            Det är därför jag har ställt frågan om det här. Jag tycker att
            statsrådet ska ta mina frågor på allvar i stället för att raljera.
            Jag vill vinnlägga mig om att vi har system som gör att de människor
            som har en svår situation och är sjuka ska kunna känna sig trygga
            i att de får en bra bedömning.
          </note>
          <note>
            Jag är nog inte den enda som reagerar på att man använder begreppet
            naturligt experiment. Jag kan tänka mig hur det känns att utsättas
            för ett naturligt experiment om man är svårt sjuk och ska försöka
            fylla i de här blanketterna som finns redovisade. Det handlar
            inte om en sida, kan jag tala om.
          </note>
          <note type="speaker">
            Anf. 19 Statsrådet ULF KRISTERSSON (M):
          </note>
          <note>
            Herr talman! Om interpellanten är nyfiken på exakt hur Försäkringskassan
            avser att föra in ett delvis nytt sätt att arbeta i sin interna
            organisation, exakt vilken terminologi de använder och vilka metodologiska
            begrepp som används föreslår jag att hon skriver ett brev till
            Försäkringskassan.
          </note>
          <note>
            Inspektionen för socialförsäkringen kom i går med en rapport
            som de har gjort på mitt uttryckliga uppdrag. Vi var på Socialdepartementet
            nyfikna på en väldigt speciell fråga, nämligen hur bra Försäkringskassans
            förmåga är att kommunicera med människor som får beslut som de
            har goda skäl att inte uppskatta, till exempel beslut om att man
            inte längre kommer att få sjukpenning eller att man inte längre
            kommer att få förtidspension. Det är beslut som är tuffa att fatta
            och tuffa att ta emot.
          </note>
          <note>
            Jag är intresserad av att veta: Hur kommunicerar man sådana beslut?
            Hur noggrann är man i sin motivering? Hur tydligt framgår det
            att det går att överklaga beslut? Hur begriplig är texten? Vi
            såg risker i att detta inte var tillräckligt bra, och jag tycker
            att inspektionen pekar på precis detta. Det finns brister i hur
            Försäkringskassan motiverar besluten. Det rör förvisso en mycket
            liten grupp vi pratar om ett par procent av alla beslut som fattas
            i sjukpenningärenden men desto viktigare är det att de beslut
            som inte går den försäkrades väg är begripliga, korrekta, att
            man motiverar varför beslutet har fattats och att den enskilde
            får klart för sig hur man gör om man inte är nöjd med beslutet.
            Där tycker jag att man utan tvekan ser brister, vilket Försäkringskassan
            i går också dels medgav, dels beskrev att de arbetar ganska intensivt
            med.
          </note>
          <note>
            Jag vågar hävda, herr talman, att detta, att myndigheter i Sverige
            inte i perfekta ordalag kommunicerar med medborgare och invånare
            i besvärliga frågor, är ett problem som inte är alldeles nytt.
            Att det har varit så länge är dock ingen ursäkt för att inte göra
            någonting åt saken.
          </note>
          <note type="speaker">
            Anf. 20 EVA-LENA JANSSON (S):
          </note>
          <note>
            Herr talman! Då håller statsrådet alltså med mig om att det är
            viktigt att man tittar på hur enskilda fall faktiskt hanteras
            i försäkringen. Det är bra.
          </note>
          <note>
            Jag tycker att det är viktigt att vi har en sjukförsäkring och
            en bedömning av arbetsförmågan som har legitimitet. Det jag försöker
            peka på är att man inför ett system som inte fullt ut är prövat.
            Man konstaterar att Försäkringskassans personal inte har utbildning
            för det, och ändå räknar man med att 10 000 personer kommer att
            prövas i bedömningen.
          </note>
          <note>
            Man kan förstås säga att det är Försäkringskassans problem och
            att Eva-Lena Jansson borde skriva ett brev till Försäkringskassan.
            Nu har ju statsrådet möjlighet att skriva regleringsbrev för Försäkringskassan
            och påtala detta. Den möjligheten har jag som enskild riksdagsledamot
            inte. Däremot kan vi från riksdagen, om vi tycker att det är viktigt,
            möjligtvis göra ett utskottsinitiativ. Det tycker jag dock är
            att gå lite långt. Det vi i stället försöker göra är att kommunicera
            med Försäkringskassan.
          </note>
          <note>
            Därför är jag intresserad av att höra från statsrådet, som är
            ansvarig för dessa frågor, om han känner sig nöjd med att man
            nu genomför det man kallar ett naturligt experiment.
          </note>
          <note>
            Herr talman! Med det har jag inget mer att tillföra den här debatten.
            Det är uppenbart att statsrådet är nöjd med dagens situation.
          </note>
          <note type="speaker">
            Anf. 21 Statsrådet ULF KRISTERSSON (M):
          </note>
          <note>
            Herr talman! Vid Försäkringskassan jobbar ungefär 12 000 personer
            runt om i Sverige, och de möter i stort sett alla svenskar på
            årlig basis. Försäkringskassan fattar 47 miljoner utbetalningsbeslut,
            19 miljoner individuella beslut, och följer oss svenskar bokstavligt
            talat från vaggan till graven. Jag är fylld av respekt för det
            arbete de bedriver. De har ett av Sveriges allra svåraste jobb.
            De konkurrerar möjligen med akutsjukvård och en del av socialtjänsten.
            Det är något av det tuffaste som finns i den svenska välfärdspolitiken.
          </note>
          <note>
            Jag tycker att det är ovärdigt med denna systematiska misstro
            mot det arbete som bedrivs i välfärdens kärna. Ungefär 2 procent
            av de besluten går ut på att tala om för människor att de inte
            kommer att få det som de begär. I ungefär 98 procent av besluten
            får människor precis den sjukpenning de begär, och de avslutar
            sjukpenningen för att de går tillbaka till arbete. Så måste en
            försäkring kunna fungera.
          </note>
          <note>
            Det säger sig självt att i en organisation med 12 000 medarbetare
            krävs det system, interna regelverk, metoder för hur man arbetar.
            Det säger sig självt också att varken regering eller riksdag kan
            eller bör fatta detaljbeslut om hur de ska arbeta. Om vi misstrodde
            varje försök att vidareutveckla Försäkringskassans arbete eller
            ha synpunkter på att enskilda möjligen inte begriper de metodologiska
            begreppen som används skulle vi göra oss skyldiga till mycket
            grava ingrepp i deras självständighet och förmåga att vara proffsiga.
            Det tänker jag inte bidra till.
          </note>
          <note>
            Överläggningen var härmed avslutad.
          </note>
          <note>
            7 § Bordläggning
          </note>
          <note>
            Anmäldes och bordlades
          </note>
          <note>
            8 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 1 februari
          </note>
          <note>
            Gunnar Sandberg
          </note>
          <note>
            Marie Nordén
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 12 februari.
          </note>
          <note>
            9 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 31 januari
          </note>
          <note>
            Mats Pertoft
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 12 februari.
          </note>
          <note>
            10 § Kammaren åtskildes kl. 9.52.
          </note>
          <note>
            Förhandlingarna leddes av tredje vice talmannen.
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
