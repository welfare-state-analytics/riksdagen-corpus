<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201213</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201213</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--36</head>
          <docDate when="2012-12-04 00:00:00">2012-12-04 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2012/13:36
          </note>
          <note>
            Tisdagen den 4 december
          </note>
          <note>
            Kl. 13:00 - 19:28
          </note>
          <note>
            1 § Justering av protokoll
          </note>
          <note>
            Justerades protokollet för den 28 november.
          </note>
          <note>
            2 § Ny riksdagsledamot
          </note>
          <note>
            Upplästes och lades till handlingarna följande från Valprövningsnämnden
            inkomna
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Markus Wiechel (SD) utsetts till ny ledamot av riksdagen
            fr.o.m. den 3 december 2012 sedan Lars Isovaara (SD) avsagt sig
            uppdraget.
          </note>
          <note>
            Valprövningsnämnden har denna dag granskat beviset för den nye
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Marianne Eliason
          </note>
          <note>
            /Kerstin Siverby
          </note>
          <note>
            3 § Meddelande om frågestund
          </note>
          <note>
            Talmannen meddelade att vid frågestunden torsdagen den 6 december
            kl. 14.00 skulle följande statsråd närvara:
          </note>
          <note>
            Landsbygdsminister Eskil Erlandsson (C), statsrådet Gunilla Carlsson
            (M), statsrådet Peter Norman (M), statsrådet Erik Ullenhag (FP)
            och försvarsminister Karin Enström (M).
          </note>
          <note>
            4 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2012/13:138
          </note>
          <note>
            Interpellation 2012/13:138 Oroväckande många varsel
          </note>
          <note>
            Interpellationen kommer att besvaras den 14 december 2012.
          </note>
          <note>
            Skälet till dröjsmålet är inbokade engagemang som inte kan ändras.
          </note>
          <note>
            Peter Strömberg
          </note>
          <note>
            Interpellation 2012/13:141
          </note>
          <note>
            Interpellation 2012/13:141 Varsel i Värmland
          </note>
          <note>
            Interpellationen kommer att besvaras den 14 december 2012.
          </note>
          <note>
            Skälet till dröjsmålet är inbokade engagemang som inte kan ändras.
          </note>
          <note>
            Peter Strömberg
          </note>
          <note>
            Interpellation 2012/13:142
          </note>
          <note>
            Interpellation 2012/13:142 Nedskärningar i skånsk sjukvård
          </note>
          <note>
            Interpellationen kommer att besvaras den 19 december.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Kjell Rempler
          </note>
          <note>
            Interpellation 2012/13:143
          </note>
          <note>
            Interpellation 2012/13:143 Nedskärningar i skånsk sjukvård
          </note>
          <note>
            Interpellationen kommer att besvaras den 19 december.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Kjell Rempler
          </note>
          <note>
            Interpellation 2012/13:149
          </note>
          <note>
            Interpellation 2012/13:149 Att vända på alla stenar även i skogen
          </note>
          <note>
            Interpellationen kommer att besvaras den 14 december 2012.
          </note>
          <note>
            Skälet till dröjsmålet är inbokade engagemang som inte kan ändras.
          </note>
          <note>
            Peter Strömberg
          </note>
          <note>
            Interpellation 2012/13:158
          </note>
          <note>
            Interpellation 2012/13:158 Varsel i Örebro län
          </note>
          <note>
            Interpellationen kommer att besvaras den 14 december 2012.
          </note>
          <note>
            Skälet till dröjsmålet är inbokade engagemang som inte kan ändras.
          </note>
          <note>
            Peter Strömberg
          </note>
          <note>
            5 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            den 25 januari 2013
          </note>
          <note>
            6 § Förnyad bordläggning
          </note>
          <note>
            Föredrogs och bordlades åter
          </note>
          <note>
            7 § Svar på interpellation 2012/13:144 om uppföljning av Skapande
            skola
          </note>
          <note type="speaker">
            Anf. 1 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Isak From har frågat mig hur uppföljningen av Skapande
            skola går till. Han har också frågat om det finns ett organiserat
            samarbete mellan Skolinspektionen och Kulturrådet. Vidare frågar
            han om konsekvenserna för de skolor som sökt Skapande skola-pengar.
          </note>
          <note>
            Skapande skola är en satsning på mer kultur i skolan som i dag
            uppgår till ca 151 miljoner kronor per år och omfattar grundskolans
            alla årskurser. Målet är att genom en ökad samverkan med kulturlivet
            långsiktigt integrera kulturella och konstnärliga uttryck i skolans
            arbete, vilket bidrar till att nå kunskapsmålen i högre grad.
            I budgetpropositionen för 2013 föreslås dessutom att Skapande
            skola utökas till att också omfatta förskoleklassen, för vilket
            ytterligare 17 miljoner kronor per år tillförs.
          </note>
          <note>
            Statens kulturråd har i uppdrag att årligen följa upp satsningen
            Skapande skola. Dessutom kommer Myndigheten för kulturanalys att
            i slutet av nästa år presentera en utvärdering av satsningen.
          </note>
          <note>
            Statens kulturråd samråder årligen med Statens skolverk inför
            beslutet om hur bidraget ska fördelas. När det gäller Statens
            skolinspektion är deras uppdrag att utöva tillsyn över skolväsendet
            och över hur skolhuvudmännen uppfyller sina skyldigheter enligt
            skollagstiftningen, inte att granska effekterna av Skapande skola.
          </note>
          <note>
            Isak From tar upp frågan om att alla barn som borde ha möjlighet
            att delta i Skapande skola-projekt inte får det. Då vill jag säga
            att Skapande skola-satsningen ska vara ett komplement till kommunens
            övriga kultursatsningar, och därför kan det vara motiverat att
            kommuner prioriterar vissa skolor vissa år och andra skolor andra
            år. På så sätt får många elever ta del av Skapande skola-projekt,
            om än inte varje år.
          </note>
          <note>
            När det gäller att skolhuvudmän skulle välja att inte köpa in
            kultur vid sidan om Skapande skola vill jag framhålla Kulturrådets
            arbete på den punkten. Vid ansökan om Skapande skola-medel ställs
            långtgående krav på skolhuvudmännen för att en sådan ska bli beviljad.
            Den handlingsplan som Kulturrådet efterfrågar ska vara detaljerad,
            inte minst i den del som handlar om hur huvudmannen långsiktigt
            förhåller sig till sitt arbete med kultur i skolan. Det gäller
            både hur man arbetar i dag och vad man planerar för framtiden.
            Handlingsplanerna ger på så vis Kulturrådet en helhetsbild av
            hur skolorna arbetar med kultur ur ett vidare perspektiv, och
            om de inte håller tillräckligt hög kvalitet beviljas inte bidrag.
          </note>
          <note>
            Jag vill också göra ett förtydligande. Den del i Kulturrådets
            rapport som rör farhågor om att Skapande skola skulle leda till
            att skolor väljer att inte köpa in kultur bygger endast på enkätsvar
            från några få enskilda kulturaktörer som ingår i Kulturrådets
            uppföljning. Naturligtvis ska de enskilda iakttagelserna tas på
            allvar, men innan vi drar några slutsatser i frågan bör vi ha
            goda belägg om fakta och fullständiga beslutsunderlag.
          </note>
          <note>
            Avslutningsvis kan man inte säga annat än att satsningen Skapande
            skola är en framgång som röner stort intresse både här i Sverige
            och utomlands. Jag ser med spänning fram emot nästa år, när också
            förskoleklasser får möjlighet att ta del av dessa projekt under
            deras allra första möte med skolan.
          </note>
          <note type="speaker">
            Anf. 2 ISAK FROM (S):
          </note>
          <note>
            Herr talman! Det känns roligt att få börja dagens debatter med
            en fråga som berör barn och unga, och jag vill därför tacka kulturministern
            för svaret.
          </note>
          <note>
            Jag har ställt interpellationen därför att jag undrar om vi har
            en skola för alla och därför att jag tycker det är viktigt att
            våra elever ska kunna möta morgondagens arbetsmarknad väl förberedda.
            Det krävs att man kan kommunicera med sin omgivning, vara kreativ
            och tänka utanför mallen. Det krävs också för att vi ska få nya
            företag. Det kommer att krävas nytänkande, och det kommer att
            krävas kreativt skapande tillsammans med kommunikativ kompetens.
            Ska vi få nya företag krävs mer än sänkt bolagsskatt, och här
            har kulturen en given roll.
          </note>
          <note>
            Herr Talman! Den borgerliga regeringen har i sin annars blygsamma
            kulturpolitik valt att lägga mycket retorik och prestige på Skapande
            skola. Inte minst i statsministerns regeringsförklaring var Skapande
            skola den enda kulturpolitiska sakfråga som lyftes fram. Reinfeldt
            sade ordagrant: Regeringens viktigaste kulturpolitiska reform,
            Skapande skola, syftar till att ge alla barn möjligheter att uppleva
            kultur och att utveckla sin egen kreativitet.
          </note>
          <note>
            Det låter ju alldeles fantastiskt, och det väcker naturligtvis
            förväntningar.
          </note>
          <note>
            Både jag och kulturministern är väl insatta i att Skapande skola
            har fått både ris och ros. Enligt Kulturrådets nulägesanalys från
            i våras har andelen skolor och kommuner som har sökt Skapande
            skola-medel ökat och är nog nära 100 procent, vilket både jag
            och vi socialdemokrater tycker är glädjande.
          </note>
          <note>
            Kulturrådets återrapport visar också i år att det är många barn
            drygt hälften av alla som borde ha möjlighet till detta, men som
            satsningen inte kommer till del. Det kan nämligen vara så att
            det bara är en klass eller en årskurs som har deltagit i satsningen.
            Då lämnas alla de andra därhän. Mycket pekar också på att alltför
            många går igenom grundskolan utan att få ta del av detta. I det
            hänseendet är det bra att förskoleklasserna involveras.
          </note>
          <note>
            Man menar att skolhuvudmännen väljer att inte köpa in kultur
            vid sidan av Skapande skola. Här vill jag återknyta till ministerns
            svar, som väcker följdfrågor. När det finns indikationer borde
            man då inte ta initiativ till en snabbare utvärdering? Vi tycker
            att det är bra att Myndigheten för kulturanalys ska göra en utvärdering.
            Men den kommer först i slutet av nästa år, vilket är på tok för
            sent.
          </note>
          <note>
            Kulturrådet självt pekar på att dessa frågor inte tas upp i deras
            analys. Därför har även Kulturrådet föreslagit att en djupare
            analys genomförs.
          </note>
          <note>
            Kulturministern håller med mig när hon i sitt svar belägger mina
            farhågor genom att bekräfta att det behövs fakta och att vi måste
            ha belägg innan vi drar några långtgående slutsatser. Hon framhåller
            själv att det behövs goda beslutsunderlag, och jag kan inte annat
            än att hålla med.
          </note>
          <note>
            Det funkar inte fullt ut. Vi har för många indikationer på att
            det inte funkar. Därför behövs en rejäl utvärdering av Skapande
            skola. När får vi det?
          </note>
          <note type="speaker">
            Anf. 3 CECILIA MAGNUSSON (M):
          </note>
          <note>
            Herr talman! Jag blir förvånad när Isak From kommer fram till
            talarstolen och kritiserar Skapande skola. Jag kan inte låta bli
            att fundera på vad det är som Isak From och Socialdemokraterna
            vill ha. De har ju inga andra förslag än dem som vi i alliansregeringen
            har tagit fram och nu genomför.
          </note>
          <note>
            Vi såg att skolorna inte följde skollagen när det gäller att
            ge eleverna möjlighet till kreativ stimulans i skolorna. Därför
            skapades Skapande skola som en inspiration. Detta ska inte vara
            något som man gör hela tiden, utan det ska kunna vara en inspiration
            som ingår i undervisningen på ett normalt sätt. Det är en viktig
            grundbult i arbetet med Skapande skola.
          </note>
          <note>
            Skapande skola ger också möjlighet till kulturinstitutionerna
            att komma ut i samhället och få en större samverkan med skolorna.
            Dessutom breddas kulturarbetarnas arbetsmarknad, för de får fler
            möjligheter till arbete med hjälp av Skapande skola. Det finns
            alltså många skäl till att vi gör detta.
          </note>
          <note>
            Jag tror att Isak From glömmer att skolan är kommunal. Skolan
            har en skyldighet enligt lagen att ge kreativ stimulans just det
            som han efterfrågar. Därför kan det inte vara Skapande skolas
            och regeringens ansvar att ge barnen huvuddelen av den kreativa
            stimulans som de behöver.
          </note>
          <note>
            Det är klart att vi måste utvärdera Skapande skola. Om jag förstår
            Isak From rätt har han inte någon synpunkt på det arbete som pågår.
            Han har inte kommit med några egna förslag på vad man borde göra
            ännu bättre.
          </note>
          <note>
            Jag tycker att man ska komma ihåg att reformen inte är särskilt
            gammal. År 2008 startade Skapande skola. Hittilldags har 90 procent
            av alla Sveriges kommuner valt att använda sig av detta i en eller
            annan form. Snacka om genomslag! Jag tycker att Isak From borde
            säga: Detta var ta mig tusan den bästa reform som når barn som
            har genomförts i denna kammare! Det är ju barnen den når. Vi ska
            självfallet fortsätta att följa frågan på många olika sätt.
          </note>
          <note>
            Jag måste kommentera det Isak From säger om att detta är den
            enda kulturreform som alliansregeringen har gjort under sina år.
            Jag undrar vad Isak From har gjort under sina år i kulturutskottet
            när vi har behandlat alla reformer som har kommit.
          </note>
          <note>
            Jag kan nämna tre av dem. Vi har låtit museerna bli betydligt
            mer fria. De har fått möjlighet att själva bestämma över sin egen
            verksamhet, vilket har gjort den bättre. Vi har sett till att
            fler kulturarbetare får konstnärsstipendier. Vi har breddat detta
            så att fler kan få möjlighet att utvecklas i sin konst. Vi har
            också regionaliserat statsbidragen så att vi samverkar med kommuner
            och landsting. Vi försöker skapa hängrännor i stället för stuprör.
            Det finns mycket mer att säga, men min talartid är ute.
          </note>
          <note type="speaker">
            Anf. 4 GUNILLA SVANTORP (S):
          </note>
          <note>
            Herr talman! Jag blir lite fundersam på en del saker i statsrådets
            svar till Isak From, och jag vill därför också kunna ställa några
            frågor i denna interpellationsdebatt. Statsrådet säger i sitt
            svar att Skapande skola ska vara ett komplement till övriga kultursatsningar
            och att det därför kan vara motiverat att kommuner prioriterar
            vissa skolor vissa år och andra skolor andra år. På det sättet,
            menar statsrådet, får många elever ta del av projekt inom Skapande
            skola men inte varje år.
          </note>
          <note>
            Samtidigt kan vi läsa i regeringens egna handlingar och målsättningar
            att projektet Skapande skola ska vara till för alla barn. Man
            säger också i årets regeringsförklaring att detta är regeringens
            viktigaste kulturpolitiska reform, precis som Isak From alldeles
            nyss sade.
          </note>
          <note>
            Med detta i bakhuvudet läser vi Kulturrådets rapporter, som säger
            att bara knappt hälften av Sveriges skolbarn får del av projektet
            Skapande skola. Regeringens politik hänger inte riktigt ihop.
            Om man tycker att det är viktigt precis som statsrådet säger och
            som Cecilia Magnusson alldeles nyss sade att många elever får
            ta del av kulturen och får träna sig i att använda så många kulturella
            uttrycksformer som möjligt borde man inte ha tagit bort estetiska
            ämnen i skolan som ett gemensamt ämne. Då borde man ha tyckt att
            det hade varit jätteviktigt att ha de estetiska ämnena kvar och
            kanske gett skolorna möjlighet att utveckla dem i stället. Nu
            tar man bort med den ena handen och ger tillbaka en liten, liten
            del med den andra handen. Det är ett märkligt förhållningssätt.
          </note>
          <note>
            På många ställen i landet görs det oerhört mycket bra saker med
            projektet Skapande skola saker som förhoppningsvis kommer att
            leva kvar även efter projekttidens utgång. Det är ju så viktigt
            att barn och unga och vi alla ges möjlighet att med kulturens
            hjälp få ökad kännedom om oss själva och hur vi fungerar, inte
            minst i samspel med andra. Med kulturens hjälp kan man lära sig
            saker som man inte trodde att man kunde. Man har därmed fått viktiga
            verktyg för att bättra på sin självkänsla.
          </note>
          <note>
            Men på andra ställen i landet görs det väldigt lite. Där ansöker
            man inte heller om att få ta del av projektet Skapande skola.
            Jag vill därför fråga statsrådet om hon inte vill göra något åt
            det faktum att hälften av landets skolelever inte får tillgång
            till Skapande skola som det ser ut i dag.
          </note>
          <note type="speaker">
            Anf. 5 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Jag måste först fråga Isak From: Är det inte tråkigt
            att vara så där negativ och att leta problem hela tiden? Isak
            From talar om blygsam kulturpolitik. Jag skulle kunna dra en lång
            lista på vad regeringen har gjort sedan 2006. Cecilia Magnusson
            nämnde några exempel, och jag ske se om jag får tid att dra ytterligare
            ett antal.
          </note>
          <note>
            Om man nu talar om blygsam kulturpolitik, som det också står
            i interpellationen, måste det sättas i relation till vad man själv
            presenterar. Jag tycker inte att jag har hittat så mycket som
            kan vara inspirerande det hade varit roligt eller intressant i
            den socialdemokratiska kulturpolitiken. Men jag minns mycket väl
            vad man har drivit tidigare, inte minst under valrörelsen 2006.
            Då handlade det om att man skulle fördubbla antalet livstidslöner
            till konstnärer. Det är kanske inte någonting som stämmer överens
            med vare sig arbetslinjen eller en ny och aktiv kulturpolitik.
          </note>
          <note>
            Ett annat förslag handlade om ett temaår för barnkultur. Jag
            kan säga att det för Alliansen är barnkulturår varje år.
          </note>
          <note>
            När det gäller Skapande skola och möjligheterna för skolorna
            att ta del av detta har det varit en resa, sedan 2008, som Cecilia
            Magnusson nämnde. I början var det flera skolor som hade svårt
            att presentera handlingsplaner trots att det står tydligt i skolplanen
            att man ska integrera estetiska ämnen i skolundervisningen. Det
            är inget nytt det har funnits hela tiden. Men vi har kunnat se
            att flera skolor inte riktigt har tagit det på allvar eller kanske
            inte vetat hur man ska arbeta med det.
          </note>
          <note>
            När Skapande skola har börjat i högstadieklasserna har vi kunnat
            se hur handlingsplanerna har blivit mer kvalitativa. Det visar
            också Kulturrådet tydligt i sin rapport.
          </note>
          <note>
            Jag vet inte om Isak From, eller Gunilla Svantorp för den delen,
            har sett den rapport som ligger på Kulturrådets hemsida med en
            sammanställning av Skapande skola så långt vi nu kan se, det vill
            säga inklusive 2011. Vi har uppenbarligen inte samma beslutsunderlag,
            eller åtminstone inte samma diskussionsunderlag. Jag ska bara
            läsa något kort:
          </note>
          <note>
            De vanligast förekommande svaren handlar om hur eleverna fått
            en lustfylld, positiv upplevelse av Skapande Skolas aktiviteter.
            Det uppges i sin tur ha lett till en ökad nyfikenhet och kreativitet
            som i vissa fall även har påverkat måluppfyllelsen positivt. Kreativitet,
            lustfyllt och lust att lära är beskrivningar som används En del
            beskriver resultatet i termer av innovativt och entreprenöriellt
            tänkande.
          </note>
          <note>
            Det är bara en del jag skulle kunna läsa längre.
          </note>
          <note>
            Då måste jag återkomma till något som var Isak Froms inledning
            på diskussionen. Det är roligt att även Socialdemokraterna börjar
            tala om entreprenörskap och kreativitet som en del i skolan för
            att få fram de nya jobben. Vi ser både i Sverige och i andra EU-länder
            att det är här som de nya jobben växer fram. Det är roligt att
            vi kan mötas i den delen.
          </note>
          <note>
            Men att se detta som ett problem därför att det finns en del
            skolor som av olika skäl inte har förmått eller kunnat ta fram
            dessa planer tycker jag är i någon mening nästan lite fegt. Det
            här är en väldigt stor satsning.
          </note>
          <note>
            När det gäller det som Gunilla Svantorp tog upp om de estetiska
            ämnena är det inte så att de är borttagna inom gymnasieskolan.
            De är inte längre obligatoriska, men det är ännu fler elever som
            söker de estetiska linjerna än tidigare. Det måste också ses som
            en tydlig framgång.
          </note>
          <note type="speaker">
            Anf. 6 ISAK FROM (S):
          </note>
          <note>
            Herr talman! Tack, kulturministern! Och tack, Cecilia Magnusson
            och Gunilla Svantorp, för att ni hoppar in i en väldigt viktig
            debatt!
          </note>
          <note>
            Grundbult, säger Cecilia Magnusson. Om det är en del i den moderata
            politiken att en grundbult är att hälften ska ställas utanför
            kan jag väl hålla med om det.
          </note>
          <note>
            Jag refererar till vad statsministern sade, att detta är den
            absolut viktigaste reformen. Vi kan ha en lång allmänpolitisk
            kulturdebatt där vi lyfter fram olika satsningar eller avvecklingar.
          </note>
          <note>
            Vi tycker att Skapande skola fungerar väldigt bra på många olika
            håll. Där man har genomfört Skapande skola-projekt är man oftast
            väldigt nöjd. På vissa håll har man utarbetat bra kommunikation
            med kulturskaparna, med museer och så vidare. Den här debatten
            handlar inte om det, tyvärr. Den här debatten handlar om att vi
            har en nationell skolpolitik där hälften lämnas utanför och om
            hur vi tillsammans ska fixa till det.
          </note>
          <note>
            Bästa reformen som når barn ja, det kanske kan bli det så småningom.
            Då krävs det nog ytterligare insatser. Det är väl ändå så att
            vi har en nationell skolpolitik fastän driftsformen är kommunal.
            Annars skulle inte riksdagen behandla några skolpolitiska frågor
            över huvud taget här i riksdagen och kammaren. Därför tycker jag
            också att vi som riksdagsledamöter har ett övergripande ansvar
            att se till att alla barn får de bästa förutsättningarna.
          </note>
          <note>
            Nu finns det kraftiga indikationer på att vissa skolor skär ned
            på ordinarie kulturverksamhet och skapande verksamhet. Då tycker
            vi att man borde ta det på allvar.
          </note>
          <note>
            Kulturministern hänvisar till ansökningsförfarandena och den
            frivilliga återrapporten till Kulturrådet, och där lyfts de här
            frågorna fram. Därför menar vi att man bör ta det på allvar.
          </note>
          <note>
            Vi socialdemokrater ser Skapande skola mot bakgrund av andra
            motsägelsefulla beslut som regeringen genomfört inom skolans område.
            Precis som Gunilla Svantorp säger tog man bort estetiska ämnen
            i den gemensamma gymnasieskolan. Det var ett stort misstag. Jag
            tror att kulturministern och jag är överens om vilket mervärde
            det ger att arbeta med alla sina sinnen och uttrycksformer och
            hur det stimulerar till lärprocesser. Det ger ökade kunskaper.
            Det är då absurt att vi har en reform som sägs ska nå alla barn
            men inte gör det.
          </note>
          <note>
            Estetisk kommunikativ kompetens: Det kommer att vara en viktig
            kvalifikation på framtidens arbetsmarknad, oavsett om man ska
            bli läkare, lärare, bilmekaniker, ekonom eller konstnär. Det tror
            jag också att vi är överens om. Det är ingen slump att vi socialdemokrater
            därför vill återinföra de estetiska ämnena som gemensamma ämnen
            även i gymnasiet.
          </note>
          <note>
            Herr talman! Skapande skola är något värdefullt som ger personlig
            utveckling och som det är värt att satsa på. Det är därför som
            vi anser att Skapande skola ska ge alla elever möjligheter att
            utvecklas till självständiga, kritiskt tänkande samhällsmedborgare.
          </note>
          <note type="speaker">
            Anf. 7 CECILIA MAGNUSSON (M):
          </note>
          <note>
            Herr talman! Jag ställer mig lite frågande till Isak From. Vi
            har kulturministern i kammaren, men Isak From hävdar att vi har
            en skoldebatt. Den ska man väl i så fall ha med skolministern
            eller utbildningsministern.
          </note>
          <note>
            Jag är här för att diskutera Skapande skola.
          </note>
          <note>
            Vi ser ju att allting blir bättre när olika verksamheter i samhället
            samverkar. Om kulturen kan ta sig in i skolan kan skolan bli bättre
            på att förmedla kunskap till sina elever. Det är det vi vill uppnå
            med Skapande skola.
          </note>
          <note>
            Nej, Isak From och Gunilla Svantorp, Skapande skola är inte och
            har aldrig varit optimalt, men det kommer att bli det. Som Isak
            From och Gunilla Svantorp vet har vi successivt byggt ut Skapande
            skola, och från nästa år, 2013, blir det möjligt även för förskoleklasser
            att använda sig av Skapande skola. Det är riktigt bra redan nu,
            men det kommer att bli ännu bättre. Här är jag helt överens med
            Isak From.
          </note>
          <note>
            Det här är inget projekt, Isak From och Gunilla Svantorp. Det
            här är kontinuerlig verksamhet och inget som vi släpper upp en
            stund och sedan plockar ned.
          </note>
          <note>
            Jag tycker också att det är synd att inte alla barn har haft
            möjlighet att ta del av Skapande skola. Men det kommer. Så många
            barn som möjligt ska ges möjlighet till kreativa inslag i sin
            utbildning, för det är viktigt.
          </note>
          <note>
            Jag är glad att vi har den här debatten så att vi kan reda ut
            vissa missförstånd när det gäller Skapande skola.
          </note>
          <note type="speaker">
            Anf. 8 GUNILLA SVANTORP (S):
          </note>
          <note>
            Herr talman! Statsrådet sade förut att vi inte har samma diskussionsunderlag.
            Det har vi nog, men vi kommer kanske inte till samma slutsats.
          </note>
          <note>
            Statsrådet menade också att kreativiteten i skolan har blivit
            bättre eftersom den inte fanns tidigare. Jag hävdar dock att vi
            tidigare låg i topp vad gäller skolresultat, och vi exporterade
            människor som var kreativa. Det gör vi kanske inte i dag när vi
            stänger ute en hel del unga i skolan eftersom de måste välja så
            tidigt.
          </note>
          <note>
            Precis som Cecilia påpekade är detta ingen skoldebatt. Men kultur
            och skola går ihop, och vi ska väl sträva efter att ha så lite
            stuprör som vi bara kan.
          </note>
          <note>
            Statsrådet sade också att estetiska ämnen inte är obligatoriska
            men finns i skolan. Ja, precis så är det. Det man tycker är viktigt
            vill man dock att alla ska läsa. Gör man då så att det inte längre
            är ett obligatoriskt ämne utan fritt valt arbete sänder man signalen
            att det inte är lika viktigt som de obligatoriska ämnena. Så har
            man nu gjort, och det är jättesynd.
          </note>
          <note>
            Cecilia Magnusson säger att det kommer att bli optimalt. Jag
            håller med om att Skapande skola är jättebra, men det är inte
            optimalt att hälften av barnen inte får tillgång till det. Detta
            borde vi diskutera betydligt mer. Hur ska vi göra för att det
            ska bli optimalt, för att nå dem som inte söker Skapande skola-pengar?
          </note>
          <note>
            Vi blir också påverkade av EU. En av EU:s nyckelkompetenser,
            den åttonde, handlar om att man ska bli medveten om kulturlivet.
          </note>
          <note>
            Tycker inte statsrådet att det vore bättre att fler skolbarn
            får ta del av Skapande skola innan det byggs ut till att omfatta
            även förskolebarn? Tycker inte statsrådet att det är ett problem
            att bara häften av landets skolbarn får ta del av Skapande skola?
          </note>
          <note type="speaker">
            Anf. 9 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Det är roligt att Gunilla Svantorp nämner EU och
            att Sverige skulle ligga på någon form av skamplats. Så är det
            inte. Enligt EU-kommissionens siffror är svenskarna de mest kulturaktiva
            i hela EU. Det är inte ett problem utan något att glädjas åt.
            Jag kan ändå tycka och arbeta för att kulturen ska ta ännu mer
            plats.
          </note>
          <note>
            Så sent som förra veckan mötte jag mina kolleger i de övriga
            26 EU-länderna i Bryssel. Det är få av dem som har anledning att
            vara glada som jag som har kunnat öka kulturbudgeten och dessutom
            bygga ut Skapande skola enligt det förslag som ligger på riksdagens
            bord och som vi ska debattera nästa vecka. Så ser det inte ut
            i de andra länderna, tyvärr inte ens i vårt närområde, i övriga
            Norden.
          </note>
          <note>
            Jag ber därför åter om lite varsamhet i detta.
          </note>
          <note>
            När det gäller Skapande skola gläds jag också åt att det finns
            fler vinnare än barnen. Barnen är prioriterade i regeringens kulturpolitik.
            Det gäller Skapande skola och att barn har fri entré till alla
            statliga museer. Det hade man inte tidigare; notera det. Tidigare
            hade barnen inte fri entré till specialutställningar, men det
            har de i dag eftersom museerna kan vara som ett förlängt klassrum.
          </note>
          <note>
            Alla våra institutioner och myndigheter har i instruktion eller
            regleringsbrev ett tydligt uppdrag att arbeta för barns och ungas
            kultur med barn och unga, för det är viktigt att det finns en
            återkoppling och att också barn och unga får vara med och tycka.
          </note>
          <note>
            Skapande skola har tre vinnare. En är barnen, och jag skulle
            också gärna se att alla barn fick ta del av Skapande skola varje
            år. Varför det inte är så kan vi återkomma till.
          </note>
          <note>
            Bland vinnarna finns också lärarna som får en kompetensutveckling
            och som får kontakter med det professionella kulturlivet som de
            kanske inte haft tidigare inte för att det har funnits ett ointresse
            för kultur och kulturfrågor, oavsett om man jobbat i staden eller
            på en mindre ort, utan för att kontaktytorna inte har funnits.
            Nu jobbar de flesta kulturskapare som är inkopplade i Skapande
            skola i skolan. Det framgår också av Kulturrådets rapport.
          </note>
          <note>
            Därmed kommer vi in på den tredje vinnaren, nämligen kulturskaparna.
            De har fått jobb i skolan och får, inte minst, möta en ny publik,
            vilket är viktigt för deras konstnärliga skapande.
          </note>
          <note>
            Både Isak From och Gunilla Svantorp påstår att många går igenom
            grundskolan utan att få ta del av Skapande skola. Det är ett fullständigt
            grundlöst påstående. När Skapande skola infördes 2008 var det
            för årskurserna 79, men som Cecilia Magnusson påpekade har det
            byggts ut. Nu har hälften av alla skolelever varje år Skapande
            skola-projekt i sin skola. De elever som mot förmodan skulle gå
            igenom grundskolan utan att möta professionella konstnärer i skolan
            kan alltså inte vara särskilt många, förhoppningsvis inga alls.
          </note>
          <note>
            Det är intressant med otåligheten från Isak Froms sida. Vi har
            Myndigheten för kulturanalys som har det viktiga uppdraget att
            följa upp och göra en utvärdering av vad detta har betytt, men
            jag vill minnas att Isak Froms parti inte var någon tillskyndare
            av att skapa denna myndighet. Det är dock viktigt att vi har kunskap.
          </note>
          <note type="speaker">
            Anf. 10 ISAK FROM (S):
          </note>
          <note>
            Herr talman! Saker och ting är kanske inte alltid optimala. Det
            försöker vi, bland annat i denna debatt, råda bot på. Vi ska successivt
            införa denna reform så att den når alla barn, vilket är jättebra.
          </note>
          <note>
            Vi får ofta svaret i kammaren att Sverige har en regering och
            det samarbete som krävs. Men jag tycker mig ha större möjlighet
            att få respons i dessa frågor när jag interpellerar kulturministern
            än när jag interpellerar utbildningsministern. Jag har dock inte
            fått något svar på min fråga om vad detta får för konsekvenser
            för de skolor som har sökt Skapande skola-pengar, så den kanske
            jag ska ställa till utbildningsministern. Men då torde det bli
            mer katederkompetens, och det kanske vi inte ska ha mer av.
          </note>
          <note>
            Vi socialdemokrater kommer på alla vis att lyfta fram och driva
            dessa frågor så länge det ser ut så här. Vi tycker att det är
            bra på de håll där det fungerar, men det är inte bra att det inte
            kommer alla till del. Det är precis som kulturministern säger:
            Det är barnens reform.
          </note>
          <note>
            Kulturskaparna ska få mer arbete i skolorna, hoppas vi. Jag tror
            att det krävs en rejäl utvärdering över tid för att se om det
            verkligen är så. Det kan jag inte svara på i dag, och jag tror
            inte att kulturministern kan svara på det heller. Vi har att hålla
            oss till den återrapport som finns från Kulturrådet. Det är därför
            vi har denna interpellationsdebatt i dag. Vi kommer att behöva
            bättre underlag, vilket vi är överens om.
          </note>
          <note type="speaker">
            Anf. 11 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Vi kan nog få ta del av ännu fler siffror, men när
            det gäller antalet jobb vill jag minnas att runt tusen kulturskapare
            uppskattas ha fått jobb i Sveriges skolor under 2010 tack vare
            Skapande skola-reformen.
          </note>
          <note>
            Det är inte som Isak From låter göra gällande att man, om man
            ett år inte får ta del av Skapande skola-pengar, helt lämnas utanför
            och inte får ta del av kultur i skolan. Så är det inte, gudskelov.
            Visst hade många skolor redan tidigare ett bra samarbete med olika
            scenkonstinstitutioner och museer, men på många håll var det inte
            så. Där fanns det inga upparbetade kontakter. Det finns det nu
            på ett helt annat sätt än tidigare, men det kan bli mycket bättre.
          </note>
          <note>
            Jag har rest runt en hel del i Sverige. Det förmodar jag att
            Isak From också har gjort. Jag har då noterat att Skapande skola,
            som är en reform i sig, också har betytt att lärare har sett att
            det finns många institutioner som man kan samarbeta med utanför
            skolan. Man gör också det i ökad utsträckning. Förutom Skapande
            skola har det inneburit mer kultur i många skolor. För skolor
            som ligger i glesbygdskommuner är det kärvt. Det vet vi sedan
            länge. Därför är det ännu viktigare med en reform som Skapande
            skola. Barn- och ungdomskultur har fått ett lyft i stort sett
            i hela landet.
          </note>
          <note>
            När det handlar om skolor vill jag också lyfta upp det som ligger
            på Utbildningsdepartementet, det vill säga obligatoriska skolbibliotek.
            Det var inte obligatoriskt med skolbibliotek under er tid, Isak
            From. Det är fortfarande så att inte alla skolor har det, men
            det finns ett krav på att det ska finnas. I den litteraturutredning
            som vi har beställt och som presenterades för ungefär en månad
            sedan lyfter man också upp vikten av litteratur och barns läsande.
            Det är en fråga som är högt prioriterad hos oss på Kulturdepartementet.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2012/13:114 om likvärdiga förutsättningar
            att driva kommunal verksamhet
          </note>
          <note type="speaker">
            Anf. 12 Statsrådet PETER NORMAN (M):
          </note>
          <note>
            Herr talman! Jörgen Hellman har frågat mig vilket ställningstagande
            jag och regeringen har gjort i fråga om vad som är likvärdiga
            förutsättningar att driva kommunal verksamhet.
          </note>
          <note>
            Frågan är ställd mot bakgrund av förslagen i betänkandet Likvärdiga
            förutsättningar Översyn av den kommunala utjämningen (SOU 2011:39).
          </note>
          <note>
            Som regeringen nyligen redovisade i budgetpropositionen för 2013
            är en långtgående utjämning av kommunsektorns ekonomiska förutsättningar
            nödvändig för att människor ska få tillgång till välfärdstjänster
            av hög kvalitet oberoende av var i landet de bor. Samtidigt får
            ett utjämningssystem inte motverka tillväxt och ökad sysselsättning.
          </note>
          <note>
            Frågan om sambandet mellan utjämning och tillväxt är komplicerad.
            Den parlamentariska kommitté som nyligen såg över utjämningssystemet
            för kommuner och landsting gjorde bedömningen att det inte finns
            något samband mellan en långtgående utjämning av skillnader i
            skattekraft och tillväxt. Det finns dock remissinstanser som har
            ifrågasatt kommitténs bedömning. Denna fråga kräver därför noggranna
            överväganden.
          </note>
          <note>
            Som jag tidigare har framfört här i riksdagen är avsikten att
            en proposition ska lämnas med förslag till förändringar i systemet
            för kommunalekonomisk utjämning och att förändringarna ska träda
            i kraft den 1 januari 2014.
          </note>
          <note type="speaker">
            Anf. 13 JÖRGEN HELLMAN (S):
          </note>
          <note>
            Herr talman! Jag hade förmånen att vara med i den parlamentariska
            utredning som utredde den kommunala utjämningen. Vi var måna om
            att skapa breda majoriteter över blockgränserna och att få en
            samsyn med SKL just av den anledningen att systemet är så viktigt
            för kommunernas spelregler. En princip som utredningen stod för
            var att kommunerna skulle ha likvärdiga förutsättningar. Det tycks
            vara andra principer som nu styr regeringens agerande.
          </note>
          <note>
            Det var en enhällig utredning som föreslog förändringar. Införandet
            skulle ske den 1 januari 2013.
          </note>
          <note>
            Jag ska ta upp två faktorer när det gäller kostnadsutjämningen.
          </note>
          <note>
            Samhället har ju förändrats. Det här är ett gammalt system, och
            det behöver göras om till viss del. En funktion i kostnadsutjämningen
            är individ- och familjeomsorg. I dagens system förklarar det kostnadsskillnaderna
            kommunerna emellan till 50 procent; det är inte likvärdiga förutsättningar.
            Det är som att kasta krona och klave vinnare eller förlorare.
            Det är inget bra system; det förklarar inte tillräckligt bra.
            Utredningen hade ett förslag som var enklare det var vårt uppdrag
            och har en förklaringsgrad på 7080 procent.
          </note>
          <note>
            Det har varit många debatter när det gäller förskolan. Tidningen
            Dagens Samhälle jämförde kommunerna Berg och Sollentuna där man
            har samma inskrivningsgrad, 87 procent. Sollentuna får 75 000
            per barn medan Berg får 46 000 per barn beroende på att man har
            antagit att barnen i Berg inte är i barnsomsorgen lika länge.
            De är lika länge i barnomsorgen i Berg som i Sollentuna. Det är
            alltså två viktiga faktorer i systemet som inte skapar likvärdighet
            mellan kommunerna.
          </note>
          <note>
            Min fråga till ministern är: Tycker ministern att det är likvärdiga
            förutsättningar för att driva kommunal verksamhet?
          </note>
          <note type="speaker">
            Anf. 14 Statsrådet PETER NORMAN (M):
          </note>
          <note>
            Herr talman! På den konkreta frågan från Jörgen Hellman kan jag
            svara ett tydligt nej. Jag håller med Jörgen Hellman. Som medlem
            i kommittén gjorde Jörgen Hellman ett förtjänstfullt arbete för
            att påvisa detta. Där råder ingen motsättning mellan oss. Jag
            delar bedömningen att detta i huvudsak förmodligen beror på maxtaxans
            införande en gång i tiden. Det blev mer efterfrågan och större
            utbud på daghemsplatser. Det ledde till att kostnaden för daghemsplatser
            blev högre än tidigare. Kostnadsfördelningen slår orättvist på
            kommunerna. Så är det.
          </note>
          <note>
            Ett stort antal kommuner kommer med det här förslaget att få
            betydligt sämre tilldelning än vad man fått tidigare. Det är rimligt,
            enligt vad vi just har kommit överens om. Man måste dock ha klart
            för sig att detta har skett utan kommunens egen förskyllan eller
            beslut. Det är en konsekvens av att samhället har förändrats.
            Där är vi överens.
          </note>
          <note>
            Jag vill påpeka att tillväxtfrågan är komplicerad. Det skulle
            nog vara bra att gräva lite djupare i den. Ett problem är att
            om man tittar på inkomstersättningssidan i systemet ser man att
            ett antal kommuner har en marginaleffekt på 85 procent om man
            får en inkomstförstärkning går 85 procent till systemet. I andra
            sammanhang, till exempel när det gäller inkomstskatten, har vi
            tyckt att de här marginaleffekterna är väldigt höga och bör ses
            över.
          </note>
          <note>
            Jag vill inte sätta likhetstecken mellan tillväxthämmande faktorer
            och höga marginaleffekter i systemet, men jag tror att det finns
            anledning att fundera över om marginaleffekterna måste vara så
            höga. Om de kan upplevas tillväxthämmande bör de ändras i en omgång.
            Jag tror att det är bra för kommunernas och landstingens planeringsförutsättningar
            att man gör en rejäl översyn som håller i flera år, gärna över
            blockgränserna så att de får ordentliga planeringsförutsättningar.
          </note>
          <note type="speaker">
            Anf. 15 JÖRGEN HELLMAN (S):
          </note>
          <note>
            Herr talman! Statsrådet tar upp frågan om inkomstutjämning. Vi
            tittade noga på det. I utredningen står det att inte alla kommuner
            i dag har likvärdiga förutsättningar för tillväxt. Det saknas
            belägg för att inkomstutjämningen är tillväxthämmande. Kommunerna
            är små öppna ekonomier som ingår i större bostads- och arbetsmarknadsregioner.
            Det är inte nödvändigt att skattekraft och tillväxt följs åt.
            Det speglar snarare boendemiljön i den kommunen.
          </note>
          <note>
            Utredningen konstaterade att det som skapar tillväxt är bostadspolitik,
            infrastrukturpolitik, utbildningspolitik och näringspolitik.
          </note>
          <note>
            Man brukar ta många exempel från Stockholmstrakten, men jag ska
            ta ett exempel från Skåne och jämföra Malmö kommun och Vellinge
            kommun. Vellinge har en fin boendemiljö och en stark skattekraft.
            Men mycket av tillväxten i Skåne skapas i Malmö som har en lägre
            skattekraft. Skattekraft och tillväxt hänger alltså inte ihop
            i detta fall. Utredningen var ganska tydlig med att exempelvis
            Vellinge har en god boendemiljö men att det inte är där som tillväxten
            skapas.
          </note>
          <note>
            För att kunna förändra tillväxten i landet fordras det en annan
            utbildningspolitik, bostadspolitik och infrastrukturpolitik och
            inte en förändring av den kommunala inkomstutjämningen.
          </note>
          <note type="speaker">
            Anf. 16 Statsrådet PETER NORMAN (M):
          </note>
          <note>
            Herr talman! Jag vill inte säga emot Jörgen Hellman på denna
            punkt. Jag är övertygad om att det är på det sättet och att man
            får dessa effekter i Malmö och Vellinge. Dock tror jag fortfarande
            att kraftiga marginaleffekter på uppåt 85 procent har betydelse
            för beslutsfattandet och verksamheten i kommunerna.
          </note>
          <note>
            Jag ska ta några andra exempel som jag tycker är intressanta.
            Jag håller med Jörgen Hellman om att det ibland blir lite väl
            Stockholmscentrerat. Men om man tittar exempelvis på Norrbottens
            län innebär förslaget som kommer från utredningen att till exempel
            Haparanda får ett tillskott på 1 476 kronor per invånare, det
            vill säga nästan 15 miljoner kronor, medan Arjeplog får gå back
            390 kronor per invånare, alltså 1,2 miljoner kronor. Det slår
            alltså ganska blint även i län långt utanför Stockholmsregionen.
            I Jämtlands län skulle Krokoms kommun tjäna 699 kronor per invånare,
            och Bräcke kommun skulle gå back 1 007 kronor per invånare. Det
            är väldiga slag som jag i och för sig vet att man har försökt
            bota genom ett införandebidrag. Men likväl är det ordentliga förändringar
            för kommunernas förutsättningar för att arbeta.
          </note>
          <note>
            Låt oss gå tillbaka lite grann till pudelns kärna här. Det kommer
            med all sannolikhet att krävas mer kommunala tjänster vad gäller
            sjukvård i framtiden i och med att den demografiska situationen
            ser ut som den gör. Vi blir allt äldre, det blir fler pensionärer,
            och pensionärerna i allmänhet blir äldre. För att kunna upprätthålla
            en kommunal service på god nivå krävs det en god skattekraft.
            Därför är det så viktigt att man verkligen går till botten med
            tillväxtfrågan.
          </note>
          <note>
            Jag tar fasta på de remissinstanser, bland annat Statskontoret,
            som hänvisar till att man borde ha grävt längre i tillväxtfrågan.
          </note>
          <note>
            Kommittén fick dessutom i uppdrag att om möjligt göra ett lite
            enklare system. Detta är ett otroligt komplicerat system som få
            begriper. Det är möjligt att vi inte kommer undan ett svårt system.
            Men jag tycker att det hade varit på sin plats att försöka göra
            ett litet alexanderhugg och göra det lite lättare för folk att
            förstå, inte minst för att upprätthålla och öka legitimiteten
            i systemet. Vi alla är nämligen överens om att det bör råda likartade
            förutsättningar i kommunerna varhelst i Sverige man befinner sig.
          </note>
          <note type="speaker">
            Anf. 17 JÖRGEN HELLMAN (S):
          </note>
          <note>
            Herr talman! Det skickas många rop på hjälp till regeringen och
            till vårt parti från kommunsektorn när det gäller den kommunala
            utjämningen.
          </note>
          <note>
            Jag fick ett mejl i vilket en kommunstyrelseordförande skrev
            följande: Jag börjar bli smått desperat på grund av effekterna
            för nuvarande kommunala utjämningssystem. Dessa drygt 4 miljoner
            kronor för den här kommunen är, om jag uttrycker det drastiskt,
            skillnaden mellan liv och död.
          </note>
          <note>
            Det är många små kommuner som har det mycket knapert när det
            gäller ekonomin. Man är drabbad framför allt i fråga om faktorer
            som individ- och familjeomsorg och förskola.
          </note>
          <note>
            Jag fick tillgång till ett brev som har skickats till Fredrik
            Reinfeldt från Norbergs kommun. Kommunstyrelsens ordförande där
            vädjade om att det ska komma en proposition i höst som innebär
            att man får långsiktiga spelregler. Regeringskansliet har inte
            bemödat sig om att svara på detta brev.
          </note>
          <note>
            Dessutom vet jag att 70 kommunstyrelseordförande har skrivit
            brev till regeringen. Men det var inte någon socialdemokratisk
            kommunstyrelseordförande som skrev under detta, utan det var idel
            borgerliga kommunstyrelseordförande. Det finns alltså ett tryck.
          </note>
          <note>
            Min slutsats efter denna debatt är att klyftorna i landet ökar
            och att regeringen faktiskt gynnar de kommuner där Moderaterna
            är starka. I och med att ni inte har lagt fram förslaget släpper
            ni principen om likvärdighet. Det är tyvärr andra principer som
            styr.
          </note>
          <note type="speaker">
            Anf. 18 Statsrådet PETER NORMAN (M):
          </note>
          <note>
            Herr talman! Som vi skriver i budgetpropositionen kommer regeringen
            att lägga fram en proposition som syftar till att ett nytt system
            ska införas för kommunal skatteutjämning den 1 januari 2014. Det
            är viktigt av flera skäl att göra det så tidigt som möjligt så
            att finanschefer i kommuner och landsting får goda planeringsförutsättningar.
          </note>
          <note>
            Vi är också överens med Jörgen Hellman om att det är uppenbara
            orättvisor i dag som utredningen på ett förtjänstfullt sätt har
            redovisat.
          </note>
          <note>
            Jag är bara mån om att se till hela Sverige och att alla Sveriges
            kommuner kan få en bra tillväxt i framtiden.
          </note>
          <note>
            Problemet med dessa yttringar från kommunstyrelseordförandena
            är att de kommuner som skulle vinna på det nya förslaget är mycket
            angelägna om att få ett nytt förslag och är mycket angelägna om
            att synas och tycka till. De kommuner som skulle förlora på ett
            nytt förslag är inte lika angelägna om detta. Deras röster hörs
            inte i debatten. När man lyssnar på debatten och inte gör någon
            djupare analys får man därför intrycket av att Kommunsverige är
            enigt i frågan. Men jag vill säga att det är mycket kluvet och
            att frågan är svår.
          </note>
          <note>
            Men jag kan lova Jörgen Hellman att det pågår ett intensivt arbete
            och att det den 1 januari 2014 kommer ett nytt system till stånd
            som på ett bättre sätt än i dag tar till vara kommunernas möjligheter
            och i största möjliga mån undanröjer de orättvisor som i dag finns.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2012/13:145 om den svenska modellen
            och SAS
          </note>
          <note type="speaker">
            Anf. 19 Statsrådet PETER NORMAN (M):
          </note>
          <note>
            Herr talman! Peter Persson har frågat mig om vilka åtgärder regeringen
            och jag själv har vidtagit sedan 2006 för att hantera de problem
            som SAS har haft. Han har också frågat mig om vilka krav jag har
            ställt och vilka inspel jag har gjort under SAS-krisen och hur
            dessa har koordinerats med regeringarna i Danmark och Norge. Slutligen
            har Peter Persson frågat mig om, så som Peter Persson påstår,
            mitt förhållningssätt till löne- och anställningsvillkor i SAS
            ska uppfattas som en modell inför försäljning även av andra statliga
            företag?
          </note>
          <note>
            Den svenska staten är SAS största ägare. Tillsammans med övriga
            huvudägare har vi löpande fört en dialog med bolaget om de betydande
            utmaningar som bolaget har haft och fortfarande har. Som en direkt
            följd av detta har huvudägarna deltagit i två nyemissioner, 2009
            och 2010, och nu i en kreditfacilitet med syfte att just ta ansvar
            som ägare.
          </note>
          <note>
            När bolaget är inne i en akut ekonomisk kris är det vårt ansvar
            som ägare att föra nära och intensiva diskussioner med bolagets
            långivare. Att som ägare inte ha en dialog med långivare när bolagets
            framtid står på spel är inte ansvarsfullt. Avseende mötena med
            bankerna tog vi, som enskilt största ägare, på oss ansvaret att
            koordinera och driva dialogen mellan ägarna, bolaget och bolagets
            långivare.
          </note>
          <note>
            Lösningen som alla inblandade parter kommit överens om är något
            som rör SAS och som beror på en mycket svår situation som riskerade
            att få mycket allvarliga följder. Den svenska regeringens sätt
            att bidra i denna akuta situation är att tillsammans med övriga
            huvudägare och sju banker ställa upp med en kreditfacilitet som
            ger stabilitet och skapar förutsättningar för bolaget att genomföra
            den affärsplan som är nödvändig för att säkra bolagets långsiktiga
            överlevnad. För detta finns det ett brett stöd i riksdagen. Jag
            kan konstatera att de överenskomna villkoren är bolagets, styrelsens
            och de fackliga organisationernas sätt att förhålla sig till en
            exceptionellt komplicerad situation där man under stark tidspress
            kämpar för att klara företagets överlevnad. Jag har förståelse
            för de svåra beslut och betydande uppoffringar som de anställda
            i SAS tvingats göra mot bakgrund av bolagets svåra situation.
          </note>
          <note>
            I den uppnådda uppgörelsen visade parterna ett mycket stort ansvar
            för SAS framtidsutsikter. Därmed har nu SAS och berörda parter
            inlett ett intensivt arbete för att göra bolaget lönsamt och konkurrenskraftigt,
            vilket ökar möjligheterna för svenska staten att minska ägandet
            i bolaget på sikt.
          </note>
          <note type="speaker">
            Anf. 20 PETER PERSSON (S):
          </note>
          <note>
            Herr talman! Jag tackar Peter Norman för svaret, även om det
            var något svävande, om uttrycket tillåts.
          </note>
          <note>
            Jag anser att det var en mycket exceptionell händelse när vi
            en bit in i november för första gången sedan tidigt under det
            förra seklet fick uppleva att en arbetsgivarpart ensidigt sade
            till de fackliga organisationerna: Försämra löne- och anställningsvillkor
            annars konkurssätter vi verksamheten, och 15 000 anställda får
            gå hem.
          </note>
          <note>
            Det finns många aspekter att belysa i den frågan. Jag ska inleda
            med en.
          </note>
          <note>
            Hur ser egentligen ingredienserna i SAS kostnadskris ut? Jag
            är medveten om att det finns åtskilligt man kan diskutera när
            det gäller ägarens instruktioner och den verkställande ledningens
            skötsel. Men det finns också någonting annat, nämligen konkurrensen.
          </note>
          <note>
            Det finns flygbolag som trafikerar med piloter som jag vill påstå
            är falska egenföretagare med F-skattsedel, frilansande egna företagare
            eller kabinpersonal som får låna av företaget till utbildning
            och sedan betala tillbaka som i ett slavkontrakt eller företag
            som förbjuder facklig organisering.
          </note>
          <note>
            Förhållandena i luften är liknande de förhållanden på marken
            som jag och många andra har tagit upp där svensk åkerinäring håller
            på att konkurreras ut av lönedumpning. I den frågan har regeringen
            varit passiv.
          </note>
          <note>
            Jag vill fråga dig, Peter Norman: Har du uppmärksammat att när
            så kallade lågprisbolag opererar är det alltid någon annan som
            får betala? Är du medveten om denna utveckling?
          </note>
          <note>
            Sedan undrar jag: När fick du informationen om det diktat SAS
            ledning riktade mot personalen? Det gjorde att ordföranden för
            de norska SAS-piloterna Jens Lippestad sade: Vi fick kniven mot
            strupen. Jag blev indragen i ett mörkt rum, helt ensam, med de
            högsta ledarna. Det var en extrem situation, vittnar han i norska
            E24.
          </note>
          <note>
            Vice ordföranden i danska kabinförbundet Eva-Karin Jansson säger:
            Alla chefer tryckte på. De gav ultimatum: Ni blir skyldiga till
            att 15 000 medarbetare blir av med sina jobb En efter en knäcktes
            vi, säger Eva-Karin Jansson.
          </note>
          <note>
            Tycker Peter Norman att detta var en bra sed på skandinavisk
            och svensk arbetsmarknad? Ska jag uppfatta det så att statsrådets
            förhållningssätt i denna fråga ska vara en modell även för andra
            företag med statligt ägande eller andra företag över huvud taget?
          </note>
          <note>
            De frågorna vill jag gärna ha svar på.
          </note>
          <note type="speaker">
            Anf. 21 STAFFAN ANGER (M):
          </note>
          <note>
            Herr talman! Avregleringen av flygverksamheten har slagit hårt
            mot SAS, ägt av bland annat svenska, norska och danska regeringen.
            Den avregleringen har skett mot alla flygbolag i Europa. Under
            monopoltiden tog naturligtvis SAS ut mycket höga priser, och kostnaderna
            hölls inte i schack i företaget. Under Jan Carlzons vd-skap i
            SAS införde han the business airlines, en verkligt god strategi,
            som skapade goda vinster i SAS, och detta samtidigt som man byggde
            upp en hotellkedja av stora mått.
          </note>
          <note>
            Avregleringen fortsatte, och flygbolag som Ryanair etablerades
            i Europa med mycket låga kostnader och priser. SAS försökte med
            flera olika så kallade action programs att få ned sina kostnader,
            vilket var mycket svårt men gick delvis. Det var inte minst på
            grund av att man hade 39 fackföreningar att förhandla med. Man
            organiserade bland annat om i tre olika flygbolag i Sverige, Danmark
            och Norge, vilket inte var lyckosamt och inte heller varade särskilt
            länge. Det gällde att få ned kostnaderna på en avreglerad marknad,
            men man lyckades bara delvis.
          </note>
          <note>
            Konkurrensen på den avreglerade marknaden ökade, och många nationella
            bolag gick i konkurs. Det finns många exempel i Europa. Aktieägarna
            i SAS satsade 11 miljarder under 2009 och 2010, vilket nu är förbrukat
            på grund av stora förluster.
          </note>
          <note>
            Läget var sådant att SAS nu stod inför konkurs med 15 000 anställda
            plus underleverantörer och 15 000 anställda på Kastrups flygplats
            som också var hotade. Det gällde nu att dra ned på lönekostnaderna
            snabbt samt sälja av icke core business. Pengarna var slut. De
            fackliga organisationerna var tvungna att gå med på kraftiga nedskärningar,
            och det genast.
          </note>
          <note>
            Företagsledningen, styrelsen och fackföreningarna i SAS har ett
            stort ansvar för att köra företaget så illa som man gjort under
            många år. Under tiden 19912005 hade man i SAS i snitt en strejk
            i månaden. Det ska sägas att de flesta av SAS-strejkerna kom i
            Danmark. Det fanns inga andra alternativ till konkurs än att förhandla
            med de fackliga organisationerna, vilket också lyckades. Det var
            utmärkt. De fackliga organisationerna tog ett stort ansvar trots
            en svår situation, vilket verkligen hedrar dem.
          </note>
          <note>
            Nu till den svenska modellen. Sedan Saltsjöbadsavtalet på 30-talet
            har Sverige varit skonat från stora konflikter, och under den
            senaste 20-årsperioden har arbetsmarknaden varit i stort sett
            lugn. Den svenska modellen med kollektivavtal som förhandlades
            fram under fredsplikt mellan arbetsmarknadens parter har varit
            en mycket viktig faktor för att Sverige har haft en bra tillväxt
            och skapat en bra välfärd i landet.
          </note>
          <note>
            Att SAS ledning och styrelse tvingats överge den svenska modellen
            för första gången berodde på det akuta läget, där 15 000 arbeten
            var hotade i SAS jämte underleverantörer och ca 15 000 arbeten
            var hotade på Kastrups flygplats. Det är ett undantag som inte
            återkommer. Den svenska modellen som ger löneökningar varje år
            löper vidare med reallöneökningar.
          </note>
          <note>
            Herr talman! Regeringen har skött SAS-krisen på ett fantastiskt
            bra sätt. Man såg också till att man gav garantier för 749 miljoner
            kronor. Totalt garanterades 3,5 miljarder kronor för SAS och ger
            ökad likviditet. Regeringen står naturligtvis helt bakom den svenska
            modellen, och SAS överlevde. Nu gäller det att försöka effektivisera
            rörelsen i SAS och sälja av ej core business. Regeringen har skött
            denna svåra uppgift med SAS på ett utmärkt sätt.
          </note>
          <note type="speaker">
            Anf. 22 Statsrådet PETER NORMAN (M):
          </note>
          <note>
            Herr talman! Jag avser inte att diskutera allmän lönedumpning
            i allmänna branscher och företag. Jag tycker inte att det har
            med interpellationen att göra. Jag avser heller inte att recensera
            den fackliga förhandling som skedde mellan de fackliga parterna
            och bolagsledningen. Jag tycker precis som Stefan Löfven att det
            är saker som hör arbetsmarknadens parter till och ingen annan.
          </note>
          <note>
            Däremot talar jag gärna om regeringens agerande i SAS-frågan.
            För att komma tillbaka till Peter Perssons explicita fråga tog
            bolagsledningen fram ett åtgärdsprogram under våren 2012 för att
            komma till rätta med sina problem. Det var någon gång under våren
            2012 som vi fick kännedom om detta, vilket vi naturligtvis också
            diskuterade med våra socialdemokratiska vänner här i riksdagen.
          </note>
          <note>
            Under hela resan har vi dessutom haft en väldigt bra dialog med
            företrädare för Socialdemokraterna som har gett regeringen stöd
            och hållit med om tagen under hela resans gång. Det har varit
            väldigt avgörande för att vi har kunnat agera med kraft mot bolaget.
          </note>
          <note>
            De tre staterna har skickat in 11 miljarder kronor i SAS under
            en tioårsperiod. Låt oss påminna varandra om att detta inte är
            vilka pengar som helst. Det är surt förvärvade skattekronor som
            har kommit in i alla länderna Sverige, Norge och Danmark.
          </note>
          <note>
            Det är 11 miljarder som har gått in i bolaget under en tioårsperiod.
            Under samma period har bolaget gjort förluster med 12 miljarder
            kronor. Vi har alltså skickat in pengar i ett svart hål. Den här
            gången beslöt länderna sig för att inte skicka in mer kapitaltillskott
            i SAS.
          </note>
          <note>
            Samtidigt skedde sonderingar med EU-kommissionen. Dessa gav vid
            handen, vilket var en solklar tolkning i alla tre länderna, att
            även om länderna hade önskat skicka in mer pengar hade det inte
            varit möjligt på grund av statsstödsregler. Dörren till kapitalinjektioner
            i bolaget var stängd av flera skäl, dels för att ägarna inte ville,
            dels för att EU-kommissionen inte tillät detta.
          </note>
          <note>
            När detta var ett faktum avsåg bankerna att säga upp sina kreditfaciliteter,
            alla åtta banker som deltog i den här lånemekanismen. Har bolaget
            ingen lånemekanism måste detta delges marknaden, och då är det
            i praktiken så att styrelsen har en skyldighet att sätta bolaget
            i konkurs.
          </note>
          <note>
            Detta var det beslutsproblem vi stod inför. Då var frågan: Skulle
            vi göra vårt yttersta för att göra ett sista försök för att få
            bolaget att överleva, eller skulle vi sitta med armarna i kors
            och låta bolaget gå i konkurs? Det som låg i potten var 15 000
            anställda i de tre länderna plus underleverantörer och hela Kastrup,
            kaos på de skandinaviska flygförbindelserna under åtminstone dagar,
            kanske veckor. Skulle vi göra ett sista försök att få bolaget
            på rätt köl?
          </note>
          <note>
            Vi valde det sistnämnda. Man ska ha klart för sig att det inte
            fanns någon tredje väg, och det finns ingen tredje väg. Kapitalvägen
            var stängd. Det här var enda vägen för att över huvud taget få
            ett livskraftigt SAS.
          </note>
          <note>
            Det finns en intellektuellt hederlig väg ur detta om man tycker
            att det vi gjorde var fel, Peter Persson. Det är att säga: Jag
            tycker att det hade varit bättre att skicka SAS i konkurs. Jag
            tycker att det hade varit bättre att 15 000 anställda skulle ha
            fått sparken när varslen faller som spön i backen.
          </note>
          <note>
            Stå för detta, för någon tredje väg fanns och finns inte.
          </note>
          <note type="speaker">
            Anf. 23 PETER PERSSON (S):
          </note>
          <note>
            Herr talman! Eller var det så att Peter Norman var med och spelade
            bluffpoker och drev fram en utveckling och ställde de fackliga
            organisationerna inför ett ultimatum? Det som är intressant och
            kärnan i hela min frågeställning är Moderaternas tal om att de
            tycker om, till och med älskar, kollektivavtal. Men jag vill påstå
            att Peter Norman, hans svar och agerande i SAS-frågan visar någonting
            helt annat. Jag tycker att det ligger en långsiktig strategi i
            Moderaternas allmänna politik att försvaga facken. Det är det
            min interpellation handlar om, att ändra styrkeförhållandena på
            arbetsmarknaden och sänka lönerna.
          </note>
          <note>
            Några exempel på den inriktningen: massarbetslöshet efter sex
            år i regeringsställning som man inte ger sig på. Det finns ingenting
            bättre för att försvaga facken än hög arbetslöshet. Det andra:
            försämra arbetslöshetsförsäkringen, skapa rädsla hos löntagare
            våga inte ställa krav! För det tredje: lägg kostnader i knäet
            på facken, höj egenavgifterna. Störst är höjningen för förbund
            med hög arbetslöshet med meningen: Sänk lönerna så minskar era
            kostnader. Att fördyra det fackliga medlemskapet och det argument
            som jag ofta har hört här i kammaren, jobbskatteavdraget, att
            växla ned lönekraven, halvera arbetsgivaravgiften för ungdomar
            och sänka restaurangmomsen är ytterligare exempel på den politiken.
          </note>
          <note>
            Det handlar om att förändra relationen mellan löntagare och arbetsgivare,
            arbete och kapital, en politik som leder till omfördelning och
            ökade klyftor men också till ekonomisk tillbakagång. Det är nyliberal
            politik, konstruerad vid förra seklets början, återanvänd av Thatcher
            med förödande resultat.
          </note>
          <note type="speaker">
            (Statsrådet PETER NORMAN (M):
          </note>
          <u who="unknown" xml:id="i-d24282bccfb74f71-0">
            <seg>
              Herr talman! Detta har ingenting med interpellationen att göra.
              Jag protesterar mot detta.)
            </seg>
          </u>
          <note>
            Jag tycker att det vore klargörande om Moderaterna faktiskt kunde
            tillstå sina politiska avsikter. Jag tycker verkligen att detta
            är kärnan i den här interpellationsdebatten. Min utgångspunkt
            var SAS djupa problem, men det är inte det interpellationen handlar
            om i grunden, utan det är spridningseffekten, SAS och den svenska
            modellen. Normans agerande och regeringens medverkan i att tvinga
            de fackliga organisationerna till att försämra löner och arbetsvillkor
            är vad det handlar om.
          </note>
          <note>
            De frågor jag framställde i mitt första inlägg var: När var du
            informerad? Hur var du involverad? Anser du att det förhållningssätt
            som intagits ska vara en modell för statliga företag, eller andra
            företag i framtiden när det gäller struktur- eller konjunkturkriser?
          </note>
          <note>
            Jag tycker att frågan har en mycket stor relevans mot bakgrund
            av Moderaternas tal om att de älskar kollektivavtal och fackliga
            organisationer.
          </note>
          <note type="speaker">
            Anf. 24 TALMANNEN:
          </note>
          <note>
            Jag vill säga att det här ligger i gränstrakterna till vad som
            kan vara med. Jag vill erinra om att det är statsrådets tjänsteutövning
            det gäller, inte enskilda partier. Det får nog Peter Persson acceptera
            i den här debatten, som ska gälla själva interpellationen.
          </note>
          <note type="speaker">
            Anf. 25 STAFFAN ANGER (M):
          </note>
          <note>
            Herr talman! Det är en lång resa som SAS har gjort. Jan Carlzon
            satte på sitt fantastiska sätt fart på SAS. Jag kommer ihåg det,
            för jag reste väldigt mycket då som företagsledare. Han var smart,
            det var business airlines, det kom in mycket pengar, det var höga
            priser och servicen var bra. Men det gick inte att hålla den nivån
            längre, utan man kom in i ett priskrig. SAS hade en sådan kostym
            att det naturligtvis var helt omöjligt att med den kostnadskostymen
            klara konkurrensen mot uppstickaren Ryanair och andra.
          </note>
          <note>
            Det är som sagt en lång resa som SAS har gjort, och det är beklagligt
            att man inte klarat av att få ned kostnaderna. Men man har försökt,
            och jag ska säga att det är en mycket svår process för monopolföretag
            att plötsligt vara på en utsatt marknad med en ny affärsidé, få
            ned kostnaderna och kunna konkurrera. Det är ingen lätt uppgift.
          </note>
          <note>
            Jag vill starkt reagera på Peter Perssons tal om fackföreningsrörelsen.
            Jag har jobbat med den i 38 år och haft många förhandlingar med
            bland annat Metall. Jag har också haft förhandlingar med fackföreningsrörelsen
            i USA, Tyskland, Finland och till och med i Kina, och jag kan
            säga att vi har den bästa fackföreningsrörelsen i världen. Den
            är välutbildad, den är bra, den tar sitt ansvar. Att det blev
            så här var ett olycksfall i arbetet. Det här var enda chansen
            för att företaget inte skulle gå i konkurs och alla arbeten försvinna.
          </note>
          <note type="speaker">
            Anf. 26 Statsrådet PETER NORMAN (M):
          </note>
          <note>
            Herr talman! Jag kan upprepa mitt svar från förra gången: Jag
            blev delaktig om den plan som utarbetades av bolagsledningen våren
            2012 och informerade då Socialdemokraterna i riksdagen om detta.
          </note>
          <note>
            SAS skapades för en monopolsituation och levde så under väldigt
            många år. Jag tror att det är svårt för ett bolag att vrida om
            från monopolföretagsverksamhet till en konkurrensutsatt verksamhet.
            Man skaffar sig, låt oss kalla dem så, later av olika slag, vilket
            gör det svårt att transformera sig till en konkurrenssituation.
          </note>
          <note>
            Förutom att det blev konkurrens i form av lågprisbolag hårdnade
            konkurrensen också från mer konventionella bolag. Dessutom blev
            det en kraftig bränslekostnadsuppgång, vilket ledde till en kris
            för flygbranschen, tillika fick man ett askmoln för några år sedan.
          </note>
          <note>
            Allt detta ledde till att SAS kom i stora problem. Mitt intryck
            är dock att 11 miljarder kronor i kapitalinjektioner är mycket
            pengar. I den meningen har ägarna tagit sitt ansvar. Däremot måste
            man dock sprida gracerna för varför företaget har hamnat i problem.
            Man kan säga att det har varit mycket strejker på SAS. Man kan
            säga att företagsledningen inte har stått upp mot de utmaningar
            som varit. Man kan säkert säga att ägarna inte har varit tillräckligt
            aktiva för att hantera bolagets strukturella utveckling. Det är
            säkert många som kan ta åt sig äran eller kostnaden av detta.
          </note>
          <note>
            Men i ett skarpt läge har man två val. Det ena är att sätta sig
            med armarna i kors och se på när företaget går i konkurs. Det
            andra är att göra sitt yttersta för att företaget ska överleva.
            Det är uppenbart att Peter Persson förutsätter att det första
            är bättre, att sätta sig med armarna i kors och låta företaget
            gå i konkurs, med de effekter detta får för arbetsmarknadens parter,
            för anställda, för leverantörer, för flygtrafiken i Sverige. Ställ
            dig gärna upp på Unionens möte och säg att det hade varit bättre
            för deras medlemmar om de hade blivit arbetslösa i stället för
            det som nu blev! Då respekterar jag dig. Någon tredje väg finns
            inte.
          </note>
          <note>
            Jag har mycket svårt att se några spridningseffekter. Detta var
            ett läge där kapitalinjektioner var omöjliga på grund av att EU
            satte ett mycket effektivt hinder i vägen genom att statsstödsreglerna
            hade slagit till omedelbart. Så är det inte i normala svenska
            företag. Där har ägarna möjlighet att gå in med pengar. Den möjligheten
            var stängd här av regleringsskäl.
          </note>
          <note>
            Enligt min uppfattning är det inte så att svenska företag i allmänhet
            har kostnadslägen som ligger dramatiskt över konkurrenternas och
            därför hamnar i problem. Svenska företag har i allmänhet god kostnadskraft,
            bra konkurrenskraft och är väl anpassade för att leva på konkurrensutsatta
            marknader. Så var det inte med det här företaget. Därför är, och
            var, SAS ett exceptionellt företag i en exceptionell tid, och
            det var en exceptionell händelse som jag inte ser bör eller kan
            användas som slagträ i debatten om den svenska modellen.
          </note>
          <note type="speaker">
            Anf. 27 PETER PERSSON (S):
          </note>
          <note>
            Herr talman! I den svenska modellen på arbetsmarknaden ingår
            respekt för kollektivavtal, en hög facklig organisationsgrad,
            en stark a-kassa och en strävan mot låg arbetslöshet och hög sysselsättningsgrad.
          </note>
          <note>
            Min fråga handlar om att Peter Norman säger att han är anhängare
            av denna modell. Jag spårar att han uppenbart har medverkat till
            att kraftfullt bryta mot denna modell. Det vill Peter Norman inte
            gå i närmare svaromål på.
          </note>
          <note>
            Nu berör han frågan i mitt andra inlägg. Han vill inte ha en
            spridning av detta. Det hade varit verkligt uppseendeväckande
            om han från talarstolen hade sagt att han vill ha en spridning.
          </note>
          <note>
            Men det är intressantare att få veta varför ni är så rädda för
            att diskutera frågan. Dagens Nyheter ville ha ut information om
            regeringens inblandning i den här frågan och den situation som
            fackföreningarna hamnade i, som gjorde att de skrev på, som de
            själva beskriver, under hot. Hela denna mejlväxling har hemligstämplats.
            Den är inte tillgänglig för DN:s journalister och för offentlig
            granskning. Varför är ni rädda för offentligheten, Peter Norman?
            Sägs det saker som något förändrar den bild du vill ge sken av
            att regeringen står för när det gäller den svenska modellen? Varför
            vill ni inte ge ljus åt era aktiviteter?
          </note>
          <note type="speaker">
            Anf. 28 Statsrådet PETER NORMAN (M):
          </note>
          <note>
            Herr talman! Jag skulle vilja be dig om två saker, Peter Persson.
            För det första att ställa dig upp och klart och tydligt säga:
            Jag hade hellre sett att SAS gick i konkurs. Jag hade hellre sett
            att 15 000 personer hade blivit arbetslösa plus tusentals människor
            som jobbar hos underleverantörer och tusentals människor på Kastrups
            flygplats. Jag hade tyckt att det hade varit bättre än att det
            blev som det nu blev.
          </note>
          <note>
            Då får du min respekt, annars har du den inte.
          </note>
          <note>
            För det andra skulle jag vilja föreslå ett samtal med Jennie
            Nilsson. Ditt parti har varit mycket behjälpligt i hela processen.
            Det har varit en förutsättning för att vi skulle kunna hjälpa
            det här bolaget till en framtid, vilket det nu förhoppningsvis
            har. Hade inte Socialdemokraterna ställt upp under hela resan,
            från ax till limpa, hade det inte varit möjligt.
          </note>
          <note>
            Om ni har olika uppfattningar i riksdagsgruppen föreslår jag
            att ni själva tar upp det på ett internt möte.
          </note>
          <note>
            Nu har SAS getts möjligheter att konkurrera på bra villkor jämfört
            med andra. Nu har SAS företagsledning ett stort uppdrag att hitta
            ett bra arbetsklimat med de fackliga motparterna och med sina
            anställda för att få bolaget på rätt köl.
          </note>
          <note>
            Jag tror dock att den säljambition som regeringen har för SAS
            ligger fast. Sannolikheten för att lyckas med detta är betydligt
            större nu när bolaget uppvisar en konkurrenskraft som det inte
            gjorde förut. Jag ser positivt på SAS utveckling.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2012/13:116 om ekologisk begravning
          </note>
          <note type="speaker">
            Anf. 29 Statsrådet STEFAN ATTEFALL (KD):
          </note>
          <note>
            Herr talman! Lotta Hedström har frågat mig vad jag avser att
            göra för att påskynda och ge explicit klartecken till att tillåta
            promession, sprida kunskap om metoden samt kommersiellt stödja
            produktframtagningen. Därutöver har hon frågat mig vad jag avser
            att göra för att länsstyrelser, departement med flera i sina konsultationer
            och beredningar ska ge tillträde även till nuvarande och framtida
            ekologiska begravningsformer.
          </note>
          <note>
            Som Lotta Hedström väl känner till har det allmänna ett ansvar
            för att det finns en fungerande begravningsverksamhet som omfattar
            alla som är folkbokförda i landet.
          </note>
          <note>
            Begravningsverksamheten regleras i begravningslagen (1990:1144)
            och begravningsförordningen (1990:1147). Begravningslagen reglerar
            en rad olika frågor på begravningsområdet. Förutom övergripande
            bestämmelser om huvudmannaskap, begravningsplatser, begravningsombud
            och begravningsavgift finns bestämmelser om bland annat förfarandet
            i samband med dödsfall, upplåtelse av gravrätt, kremering och
            gravsättning samt utförsel från och införsel till landet av stoft
            och aska.
          </note>
          <note>
            Begravningslagen utgår från att det finns två sätt att ta hand
            om kroppen efter döden. Antingen gravsätts stoftet av den avlidne
            i en kista, jordbegravning, eller så sker kremering av stoftet
            till aska. Några andra begängelsemetoder än kremering för att
            förbereda stoftet för gravsättning är inte tillåtna i dag.
          </note>
          <note>
            I syfte att modernisera begravningslagstiftningen har regeringen
            den 29 november 2012 beslutat om utredningsdirektiv för att utreda
            bland annat frågan om hur en reglering av en prövning av nya begängelsemetoder
            skulle kunna utformas.
          </note>
          <note>
            Utredaren ska analysera och redovisa dels hur ett ansökningsförfarande
            och en prövning av tillstånd för nya begängelsemetoder kan gå
            till, dels hur ett sådant ansökningsförfarande och en sådan prövning
            kan regleras.
          </note>
          <note>
            En analys av någon särskild begängelsemetod ska inte göras, utan
            utredaren ska lämna förslag på hur en ansökan om tillstånd för
            andra begängelsemetoder än kremering generellt kan prövas. Vid
            utformandet av ett ansökningsförfarande ska utredaren särskilt
            ta hänsyn till hur prövningen ska gå till avseende om metoden
            är förenlig med kraven på en värdig behandling av avlidna samt
            om den i övrigt är lämplig ur till exempel etiska, miljömässiga
            och ekonomiska hänseenden. Utredaren ska naturligtvis samråda
            med berörda myndigheter och organisationer.
          </note>
          <note>
            Innan det finns en procedur för prövning av nya begängelsemetoder
            kan jag inte uttala mig om en särskild begängelsemetods möjligheter
            att godkännas i framtiden.
          </note>
          <note>
            När det gäller frågor om entreprenörskap och kommersialisering
            av forskning och utveckling hanteras dessa huvudsakligen av näringsministern.
            Generellt kan dock sägas att det finns ett flertal statliga aktörer
            som företag och privatpersoner kan vända sig till för att ansöka
            om stöd i processen att kommersialisera en innovation.
          </note>
          <note type="speaker">
            Anf. 30 LOTTA HEDSTRÖM (MP):
          </note>
          <note>
            Herr talman! Tack för svaret, ministern! Och framför allt tack
            för nya utredningsdirektiv! De kom häromdagen, och jag har naturligtvis
            kikat noga på dem inför detta. Det ger lite förändrade förutsättningar
            för den här interpellationen. Det ändrar riktningen på mina frågor
            en smula. Talmannen får väl reagera om det blir lite för mycket,
            men det ska helt klart handla om ekologisk begravning.
          </note>
          <note>
            Jag tror att den här utredningen skulle kunna ta ett första,
            viktigt och bra steg mot ett modernt, miljöhållbart och demokratiskt
            begravningsväsen.
          </note>
          <note>
            Två av mina ursprungligen fyra frågor har inte besvarats av ministern.
            Det gäller kunskapsspridning och hörande och konsulterande av
            andra aktörer. Jag kommer snart att gå in på den ena av de här
            försummelserna.
          </note>
          <note>
            Den här nya utredningen ska alltså syna förutsättningarna för
            ansökan och prövning av nya begravningsmetoder samt rörande återvinning
            av metall. Egentligen handlar det om att skapa en procedur för
            prövning.
          </note>
          <note>
            Ministern säger att han inte kan uttala sig om en särskild begängelsemetods
            möjlighet att godkännas. Det ska jag självklart respektera, men
            frågan är just nu: Vad är det som är tillåtet och förbjudet i
            dag? Det finns en viktig nyansskillnad mellan det som står i ministerns
            svar, nämligen: Några andra begängelsemetoder än kremering för
            att förbereda stoftet för gravsättning är inte tillåtna i dag
            och det som står direktiven: Några andra begängelsemetoder än
            kremering för att förbereda stoftet för gravsättning kan inte
            anses tillåtna. Det diffar alltså lite där. Är det som jag skriver
            i interpellationen att det inte uttryckligen är förbjudet men
            inte heller uttryckligen tillåtet med andra begravnings- och omhändertagandeformer
            just nu?
          </note>
          <note>
            Vidare står det i direktiven att prövningsrätten för nya begängelseformer
            ska få sökas av den som innehar en allmän begravningsplats eller
            av en församling. Är det tänkt att den här prövningen ska separeras
            från miljöprövningen och att det alltså blir två olika prövningar?
            Man citerar ju i direktivet den förra utredningen som kom 2009
            om att tillståndsprövningen enligt miljöbalken ska ske av anläggningar
            ämnade för andra begängelsemetoder än kremering.
          </note>
          <note>
            Är det alltså tänkt att företag som tillhandahåller alternativa
            begängelsemetoder inte själva kan söka prövning? Ska bara kyrkogårdsförvaltningen
            äga rätten att ansöka? En viktig fråga som hänger i luften är:
            Hur skulle patent, som skildras som ett särskilt problem, kunna
            ställa till det här? Det mesta som vi ser omkring oss, alltifrån
            kulspetspennor till kremeringsmetoden, är ju egentligen patentbelagt,
            så varför skulle detta vara ett problem? Jag skulle gärna höra
            en förklaring till det.
          </note>
          <note>
            Jag tänkte ta upp ytterligare en aspekt, och den handlar om rättvisa
            och samråd. Det står i direktiven: Utredning av en särskild begängelsemetod
            ska inte göras, utan utredaren ska lämna förslag på hur en ansökan
            om tillstånd för andra begängelsemetoder än kremering generellt
            kan prövas. Bra, det är helt okej att hålla öppet för många aktörer
            och inte skräddarsy för en enda form av företag. Det är också
            bra att det står att utredaren ska samråda med berörda myndigheter
            och organisationer. Det är en extra viktig punkt, eftersom det
            föreslås att det ska vara en ensamutredare. Det står inte hur
            man ska kunna samråda med företag eller stiftelser, men jag utgår
            från att den enda i dag i Sverige kända och verksamma aktören
            för alternativ begängelse och ekologisk begravning kommer att
            höras mycket noga. Man får hoppas att det görs mer noga än vid
            den förra utredningen när de hade blott en timme på sig att redogöra
            för hela detta nya fält.
          </note>
          <note>
            Jag utgår också från att man i utredningen kommer att skilja
            på vad som är kommersiella intressen och vad som inte är det och
            vara beredd på ren lobbning från de kommersiella intressena. Det
            kan befaras att det blir en batalj om endast branschorganisationen
            Sveriges kyrkogårds- och krematorieförbund får fortsätta att vara
            ensam expertinstans.
          </note>
          <note type="speaker">
            Anf. 31 Statsrådet STEFAN ATTEFALL (KD):
          </note>
          <note>
            Herr talman! När jag fick ansvar för de här frågorna efter valet
            2010 fanns det en utredning med remissvar. De sammanställdes och
            överlämnades till mig, och utifrån detta har jag arbetat. Vi har
            genomfört ett arbete som har resulterat i en ny lagstiftning,
            men under processen med att behandla utredningsbetänkandet, de
            remissvar vi fick in och de diskussioner som har förts har det
            uppstått ett antal frågor som det måste jobbas vidare med.
          </note>
          <note>
            Två av de viktiga frågorna tas om hand av det utredningsdirektiv
            som jag nämnde i mitt interpellationssvar. Den ena handlar om
            hur vi hanterar metaller från de avlidna som kremeras. Det är
            betydande mängder 22 ton beräknar man att vi varje år måste ta
            hand om på ett värdigt och vettigt sätt, både ur miljösynpunkt
            och ur ekonomisk synpunkt. Den andra frågan handlar om hur vi
            skapar en ordning för att hantera inte bara en ny metod som vi
            i dag känner till är på gång utan också andra metoder. Teknisk
            utveckling sker hela tiden, och vi vet att det finns andra metoder
            i andra länder runt om i världen.
          </note>
          <note>
            Vi vill skapa en tydlig ordning för hur man ansöker, hur man
            får det prövat och hur man gör om man inte gillar det beslut som
            fattas och vill överklaga. Vi behöver en ordning för detta, för
            nuvarande begravningslagstiftning nämner bara två begravningsmetoder,
            nämligen jordfästning och kremering. Därmed finns det inte utrymme
            för andra begängelsemetoder. Vi vill skapa en modern lagstiftning
            som inte låser sig vid en metod, och vi vill ha en ordning för
            att hantera nya idéer.
          </note>
          <note>
            Det kommer fram olika idéer på hur man ska kunna gå till väga.
            Promession är en sådan idé. Man kan säga att det finns två delar
            i detta. Den ena är hur man utvecklar en idé, hur man får kommersialisering
            och affärsverksamhet kring den, patentsökning och sådana saker.
            Det berör inte begravningslagstiftningen, utan det är en näringspolitisk
            fråga, och där finns det olika utmaningar i att få kapital och
            olika tillstånd för en viss verksamhet. Det hör till den traditionella
            näringspolitiken. Den andra delen handlar om att vi i begravningslagstiftningen
            hanterar frågan: Hur ska detta användas när det gäller en begängelsemetod,
            och vilka etiska, miljömässiga, ekonomiska och praktiska förutsättningar
            ska finnas? Det är den ordningen vi vill ta fram nu. När den ordningen
            väl är antagen av riksdagen och på plats kan man ansöka om att
            få pröva olika metoder, och så får de prövas utifrån de här kriterierna
            som vi har tagit gemensamt beslut om i Sveriges riksdag.
          </note>
          <note>
            Så ser ordningen ut. Jag tror att det är ett rimligt sätt att
            hantera detta, så att man inte ger sig in i att försöka skriva
            in nya tekniker i den befintliga lagstiftningen, för då måste
            vi ändra lagstiftningen när nya idéer kommer fram och nya metoder
            ska prövas. Då blir regeringen och riksdagen tekniska prövoinstanser
            för olika metoder, och det är inte en riktigt bra ordning.
          </note>
          <note>
            Jag tror att en modern begravningslagstiftning måste hanteras
            på det här sättet, och jag tror att vi med den här ordningen skapar
            bra förutsättningar för att utveckla nya metoder som svarar mot
            goda etiska, miljömässiga och ekonomiska krav som vi kan ställa
            i framtiden.
          </note>
          <note type="speaker">
            Anf. 32 LOTTA HEDSTRÖM (MP):
          </note>
          <note>
            Herr talman! Tack, ministern! Jag hoppas att du lyssnade noga
            på vad jag sade. Det lät lite som att du trodde att jag är emot
            allt det som du nyss sade. Det är jag inte, utan jag har förstått
            att det är så här man tänker och att detta ska prövas oavsett
            vilka nya metoder som kan komma. Det finns inget att andra när
            det gäller det. Det finns däremot en oro som jag vill förmedla,
            och den handlar bland annat om det här med rättvisa och samråd.
            Jag skulle vilja fortsätta att rikta in mig lite på branschorganisationen
            Sveriges kyrkogårds- och krematorieförbund som finns med i nästan
            alla sammanhang, lite grann på bekostnad av andra aktörer. De
            är inte neutrala, de är inte oväldiga, de är inte demokratiskt
            valda och inte heller ett renodlat företag, men de får del av
            de skattepengar som alla som är medlemmar av Svenska kyrkan betalar
            i begravningsavgift.
          </note>
          <note>
            Min förhoppning är att utredaren med ministerns benägna hjälp
            får klart för sig att de är ett särintresse som inte bör ges någon
            form av myndighetsstatus. Det finns nästan 15 aktörer på begravningsområdet
            länsstyrelser, Kammarkollegiet och andra regelrätta myndigheter
            som snarare borde ha starkare mandat.
          </note>
          <note>
            Jag tänkte gå över lite grann till vad som sägs om miljöaspekterna,
            för det är naturligtvis av stort intresse för mig som miljöpartist
            och en stor anledning till att man bör öppna för ekologisk begravning.
          </note>
          <note>
            I den gamla utredningen står det att det inte har varit möjligt
            att analysera den så kallade frystorkningsmetoden, som den hette
            från början, för att det saknas resultat. Man föreslog bland annat
            att regeringen skulle kunna bemyndigas att meddela tillstånd för
            detta. Tanken uppstår att det behövs en fungerande anläggning
            att testa metoden på in real life, som det heter. Skulle regeringen
            kunna tänka sig att tillåta en testkörning av en promessionsanläggning
            och kanske till och med bekosta en sådan försöksanläggning?
          </note>
          <note>
            I miljöhänseende är metallerna en behjärtansvärd del i det hela,
            men grundvattenpåverkan, luftförorening och till och med klimatpåverkan
            är de verkligt stora problemen som måste åtgärdas allmänt när
            det gäller begravningar vid sidan av det som jag också skrev om,
            nämligen behovet av valfrihet och modernisering i begravningspraktiken,
            som egentligen är väldigt gammal.
          </note>
          <note>
            Naturvårdsverket uppskattar att en tredjedel av den totala utsläppsmängden
            av kvicksilver kommer från de 73 krematorier som vi har. Dioxin
            sprids i luften vid kremering, och formalin, inte minst, når ned
            till grundvattnet vid jordbegravning. Jag undrar om Naturvårdsverket
            ska förbli en aktiv part i de här prövningarna och om regeringen
            menar att det ska göras miljökonsekvensbeskrivningar för alla
            existerande begängelse- och begravningsformer.
          </note>
          <note>
            Metallåtervinning i all ära, och där finns det också lite mer
            att göra som jag hoppas att utredningen tar tag i. Den summa som
            nämns är 100 000 kronor per år i enbart tandguld. Det redovisas
            inte utan försvinner.
          </note>
          <note>
            Svara gärna på frågan om de övriga miljöaspekterna och även på
            frågan om klimatpåverkan. Ett krematorium är för det mesta byggt
            för att gå på olja medan till exempel promession går på el; man
            kan då välja klimatvänlig, förnybar el. Kommer dessa aspekter,
            som är mycket problematiska, att kunna belysas inom ramen för
            utredningen?
          </note>
          <note type="speaker">
            Anf. 33 Statsrådet STEFAN ATTEFALL (KD):
          </note>
          <note>
            Herr talman! Självklart utgår jag från att utredaren lyssnar
            på alla lämpliga intressenter och parter men samtidigt förstås
            är oberoende av olika intressegrupper och intresseorganisationer
            som finns på detta område, liksom på alla andra områden. Utredaren
            ska, som sagt, ta fram en ordning för att hantera nya begängelsemetoder.
            Den ordningen ska vara rättssäker, och man ska utifrån den pröva
            alla relevanta frågeställningar. En sådan är givetvis de miljömässiga
            aspekterna. De frågorna blir allt viktigare, och det kommer självfallet
            att vara ett viktigt kriterium för den prövning som sedan görs
            av de olika tekniska metoderna.
          </note>
          <note>
            Den ordning vi har i Sverige, och som ju är rimlig, det är att
            myndigheter får ansvar för att göra den tekniska och vetenskapliga
            prövningen samt en prövning utifrån etiska, miljömässiga och ekonomiska
            aspekter. Därefter säger man ja till att en viss metod kan användas.
            Det ska ske utan att hänsyn tas till intresseorganisationer eller
            andra intressen som kan finnas på området. Det ska ske på ett
            objektivt sätt, vilket gäller all myndighetsutövning.
          </note>
          <note>
            Sedan har vi en miljölagstiftning som innebär att all verksamhet
            ska prövas ur miljösynpunkt. Den ska fungera även i dessa sammanhang.
            Det betyder att när man har tillstånd för olika anläggningar måste
            man följa miljölagstiftningen. De omprövas i olika avseenden,
            och de prövas när man söker nya tillstånd. Det är den vanliga
            ordningen som gäller, här liksom i all annan verksamhet. En ny
            begängelsemetod som tas fram och visar sig vara mer miljömässigt
            hållbar än andra kommer att ha ett försteg också i relation till
            andra aspekter, såsom etiska och andra som kan vara relevanta
            att ha med i sammanhanget.
          </note>
          <note>
            Att gå in och bekosta försöksanläggningar, alltså att staten
            och skattebetalarna ska bekosta försöksanläggningar för att pröva
            olika metoder, tror jag är att gå lite väl långt. I allt väsentligt
            ska den som har en ny idé och tror på den med hjälp av de statliga
            stöd som finns, men också med hjälp av privat finansiering, kunna
            hitta de ekonomiska musklerna för att få sina metoder prövade.
            Det kan inte vara statens uppgift att gå in och särskilt hjälpa
            vissa sektorer, utan det måste vara det generella näringspolitiska
            stödet som då kommer i fråga. Därför prövas det på samma sätt
            som andra affärsidéer.
          </note>
          <note>
            Ska en viss metod få användas i begravningssammanhang måste det
            prövas utifrån en särskild lagstiftning. Det är den ordningen
            vi nu håller på att ta fram, och jag tror att det är ett rimligt
            tillvägagångssätt.
          </note>
          <note type="speaker">
            Anf. 34 LOTTA HEDSTRÖM (MP):
          </note>
          <note>
            Herr talman! Resonemanget om vad staten ska gynna och inte ska
            vi ta upp i en annan debatt, till exempel om RUT, men det handlar
            det inte om i dag.
          </note>
          <note>
            Jag vill önska ministern lycka till med att skapa ett modernt,
            miljömässigt hållbart och ekologiskt begravningssystem framöver.
            Uppenbarligen saknas miljökontrollen i dag eftersom begravningshanteringen
            sammantaget är ett miljöproblem. Det finns alltså mycket att göra
            även oavsett utredningen. Jag tar med mig att utredaren ska lyssna
            på alla intressenter. Jag tar också med mig att man vill väga
            in fler miljöaspekter än bara metallåtervinning. Dessutom tar
            jag med mig att den tekniska miljömässiga prövningen antagligen
            kommer att ske för sig.
          </note>
          <note>
            Problemet är egentligen inte att man ska ha egna muskler. Problemet
            är att de idéer som provocerar de etablerade motarbetas. Det är
            grundproblemet. I det företag som jobbat med detta, en stiftelse
            och dessutom ideell organisation, finns i dag över 600 människor
            som säger att de vill ha den typen av begravning. Fonus, Svenska
            Dagbladet och tidskriften Stern har i Sverige och Tyskland gjort
            undersökningar så tidigt som 2004, och upp till 60 procent av
            befolkningen säger, i en statistiskt hyggligt täckande undersökning,
            att de vill ha möjlighet till ekologisk begravning.
          </note>
          <note>
            Ministern kan därför gott ta med sig till näringsministern att
            det finns behov av en pilotanläggning, en testanläggning. På så
            sätt hamnar regeringen i gott sällskap, till exempel med Nasa,
            som har en särskild design för detta för rymdresor. Det finns
            också spännande skrivet om det, totalt tio böcker i världen. Det
            sker ett flitigt utbyte mellan företaget och Sverige där man tittar
            på metoden. Det är alltså a coming thing, det kommer mycket snart.
            Jag kan rekommendera regeringen att ta bollen och se till att
            utredningen blir oväldig, att det sker ett rättvist lyssnande
            och en rättvis prövning i ärendet.
          </note>
          <note type="speaker">
            Anf. 35 Statsrådet STEFAN ATTEFALL (KD):
          </note>
          <note>
            Herr talman! Vi kommer, som sagt, att kunna hantera två tydliga
            miljöfrågor i den utredning som nu har tillsatts, dels metaller
            som blir kvar vid kremering, dels en hanteringsordning för att
            pröva nya metoder. Självklart kommer miljöfrågorna att finnas
            med i den prövningen på ett grundligt sätt.
          </note>
          <note>
            Sedan vill jag säga att om man har så god tilltro till en metod
            kommer den, när vi får en nyordning på plats, att också klara
            de olika prövningar som ska göras. Alla verksamheter ska prövas
            enligt miljölagstiftningen i den typen av tillståndsgivning. Dessutom
            prövas begravningsmetoder med den nya ordning som vi nu tar fram.
            Alla goda metoder kommer, det är jag helt övertygad om, att i
            så fall få en positiv behandling. Det gäller att som vid all annan
            verksamhet klara de tester som kommer att göras på den typen av
            metoder.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2012/13:133 om samhällsomvandlingen
            i Malmfälten
          </note>
          <note type="speaker">
            Anf. 36 Statsrådet STEFAN ATTEFALL (KD):
          </note>
          <note>
            Herr talman! Sven-Erik Bucht har frågat statsministern vad han
            avser att vidta för åtgärder för att staten ska ta sitt ansvar
            för dem som tvingas flytta på grund av samhällsomvandlingen som
            en följd av den mycket unika situation som uppkommit genom gruvbrytningen
            i Malmberget och Kiruna och på vilket sätt staten kommer att bistå
            Malmfältskommunerna Gällivare, Kiruna och Pajala i denna mycket
            unika och exceptionella situation.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Jag vill börja med att konstatera att det är glädjande att gruvnäringen
            planerar och genomför stora investeringar i Norrbotten. Detta
            är i grunden en mycket positiv utveckling för de berörda samhällena.
            Jag vill också markera att det statliga engagemanget spänner över
            flera politikområden och att en fullständig redovisning av alla
            åtgärder inte är möjlig.
          </note>
          <note>
            När gruvproduktionen utökas kommer en del bostadshus att behöva
            flyttas eller rivas. Grundprincipen i detta sammanhang är att
            det är företaget i Malmberget och Kiruna det av staten helägda
            LKAB som ska stå för de kostnader för skada och intrång som verksamheten
            ger upphov till. LKAB tar och kommer att ta sitt ansvar.
          </note>
          <note>
            De ersättningsbostäder som erbjuds kommer i många fall att ha
            en högre standard än de som rivs. En naturlig konsekvens är då
            att hyrorna kan bli högre. Det innebär också att individer ställs
            inför situationer som inte är självvalda men samtidigt måste lösas.
            Detta måste ske i dialog mellan berörda parter.
          </note>
          <note>
            Malmfältsgruppen har funnits sedan 2005, och den sammankallas
            av näringsministern. Gruppens syfte är att erbjuda ett forum för
            dialog samt att identifiera och underlätta åtgärder som är nödvändiga
            att genomföra i Malmfälten med anledning av gruvverksamheten.
            Malmfältsgruppen samlar företrädare för Regeringskansliet, berörda
            kommuner, företag och myndigheter. Regeringen bistår således redan
            Kiruna och Gällivare kommuner i samhällsplaneringsfrågor kopplade
            till gruvnäringens expansion genom bland annat Malmfältsgruppen.
          </note>
          <note>
            Regeringen har tillsatt en gruvsamordnare i vars uppdrag ingår
            att sammanföra och underlätta dialogen mellan aktörer vars verksamhetsområden
            berörs av frågor som uppkommer med anledning av gruvindustrins
            expansion i Sverige. Exempel på områden som kan omfattas av uppdraget
            är tillgång till bostäder samt behov av infrastruktur, kompetensförsörjning
            och kommunal service.
          </note>
          <note>
            I uppdraget ingår även att identifiera eventuella hinder och
            behov som uppstår med anledning av den kraftiga expansionen inom
            gruvindustrin samt att föreslå åtgärder för att möta dessa. Genom
            gruvsamordnarens uppdrag bistår regeringen Pajala kommun och andra
            kommuner, bland andra Bergslagskommunerna i samhällsplaneringsfrågor
            kopplade till gruvnäringens expansion. Gruvsamordnaren kommer
            att lämna en första redovisning till regeringen i mars 2013.
          </note>
          <note>
            Jag vill avslutningsvis nämna regeringens pågående arbete med
            en mineralstrategi, som leds av Näringsdepartementet. Syftet med
            mineralstrategin är att visa hur Sverige genom ett långsiktigt
            nyttjande av landets mineraltillgångar ska öka tillväxten och
            stärka gruvnäringens konkurrenskraft. Utan att gå in på detaljer,
            då strategin ännu inte är klar, är två av strategins målsättningar
            att främja god dialog mellan aktörer på nationell, regional och
            kommunal nivå samt att erbjuda stöd till kommuner för att underlätta
            hanteringen av de komplicerade planeringsfrågor som gruvetablering
            innebär.
          </note>
          <note type="speaker">
            Anf. 37 SVEN-ERIK BUCHT (S):
          </note>
          <note>
            Herr talman! Jag tackar herr statsrådet för svaret. Det finns
            en hel del att kommentera i det svar statsrådet ger.
          </note>
          <note>
            Det som händer uppe i Malmfältskommunerna är oerhört positivt
            och ger många nya jobb och framtidstro. Det är en exceptionell
            situation och en oerhört stor fråga som inte bara handlar om bostäder.
            Den berör många områden och många departement. Det var därför
            jag ställde interpellationen till statsministern. Jag har inget
            emot att debattera frågan med statsrådet Attefall, som är känd
            som en bra karl. Det får jag acceptera. Men jag tycker att det
            är synd att inte regeringen ser storheten i frågan. Det är nästan
            att jämföra med en naturkatastrof när det gäller omfattningen
            av de insatser som krävs från samhället. Skulle detta ha hänt
            i Täby skulle säkert statsministern ha stått här i salen. Men
            jag får acceptera regeringens synsätt.
          </note>
          <note>
            Tyvärr andas svaret från statsrådet att detta ska lösas lokalt
            tillsammans med bolaget som är verksamt på orten. Det är typisk
            gammaldags kolonialpolitik, urgammal kolonialpolitik! Två år i
            följd har LKAB levererat 5 miljarder till statskassan. Det blir
            10 miljarder, 10 000 miljoner till statskassan. Men regeringen
            säger att LKAB får lösa detta tillsammans med Gällivare och Kiruna
            kommuner.
          </note>
          <note>
            Herr talman! Bästa statsråd! Tycker ni verkligen att ni gör tillräckligt?
            Hur ska dessa kommuner klara planering och stora investeringar
            i infrastruktur och samhällsservice? Varför lämnas medborgarna
            i sticket och får dubbla hyror och boendekostnader över en natt?
            Är det acceptabelt enligt regeringen? Tror statsrådet och regeringen
            att det här skulle fungera exempelvis i den stad vi nu befinner
            oss i?
          </note>
          <note>
            Herr talman! Bästa statsråd och regering! Det är tid för ansvar.
            Samhällsutvecklingen är en oerhört komplicerad fråga. LKAB är
            världsledande på underjordsbrytning och pellettillverkning. Menar
            verkligen statsrådet att de även måste bli världsledande på samhällsomvandling?
            Är det inte bättre att de som är världsledande på gruvor, underjordsbrytning
            och pelletar får koncentrera sig på det för att skapa ytterligare
            tillväxt? Det är väl än mer tillväxt vi behöver i det här landet?
            Regeringens hantering av dessa frågor skapar i dag konflikter
            i berörda samhällen, då unga och gamla i Kiruna och Malmberget
            måste betala mer än den dubbla hyran för sina bostäder.
          </note>
          <note>
            Malmfälten ingår också i Pajala kommun. Man har investeringar
            där på närapå 7 miljarder. Det är en gruvboom och en global efterfrågan
            som gör att än fler kommuner kommer att vara på G när det gäller
            gruvetableringar. Jokkmokk, Älvsbyn och Storuman är några exempel.
            Men många fler inlandskommuner kommer att omfattas, ofta väldigt
            små kommuner. Det är en fantastisk utveckling för dem. Det skapar
            jobb och tillväxt. Det skapar intäkter för hela vårt land. Men
            vi måste beakta att detta är små kommuner. Min tid går nu ut,
            men jag kommer i nästa inlägg att utveckla lite mer hur jag ser
            på den problematiken.
          </note>
          <note type="speaker">
            Anf. 38 JOHAN JOHANSSON (M):
          </note>
          <note>
            Herr talman! En så här spännande debatt får man bara inte missa.
            Man måste engagera sig!
          </note>
          <note>
            Regeringen styr LKAB via sitt ägardirektiv. Som jag kan se det
            tar LKAB sitt ansvar; man löser in fastigheter, ser till att det
            sker nybyggnation i Gällivare, Malmberget och naturligtvis Kiruna
            och ger dessutom hyresrabatter i de nyproducerade fastigheterna.
            Det här är ingen lätt uppgift. Naturligtvis har LKAB trampat fel
            i de här processerna under året, men det är en jättestor uppgift.
            Jag tycker ändå att de tar sitt ansvar. På de här två orterna
            är det LKAB som gör vinsterna, och då är det väl självklart att
            de också ska stå för kostnaderna som kommer när de ska ta ut mer
            malm. Jag ser det som ganska klart.
          </note>
          <note>
            Det finns i alla fall många problem. Ett av problemen är privatägda
            hyresfastigheter. En fastighetsägare kan välja att återuppföra
            en byggnad på en annan ort än den där den stod ursprungligen.
            Vi ser företagare från de här orterna som gör investeringar i
            bostäder i Luleå. Det är säkert en klok investering, men det hade
            kanske gynnat samhället bättre om det hade skett i Kiruna. Hur
            man hanterar bostadsrätter inlösningsmässigt är en särskilt svår
            problematik.
          </note>
          <note>
            När vi pratar om Kiruna och Pajala vill jag lyfta fram två saker.
            Det ena är att kommunerna har ett stort ansvar för att byggandet
            sker och för att fastighetsbolag vill investera på orten. I Kiruna
            hade de styrande bestämt var det nya Kiruna skulle byggas. Sedan
            var det val. Det blev samma majoritet som tidigare, men nya personer
            på stolarna. Då väljer de att ändra beslutet. Tid och tempo tappades,
            och jag tror även att förtroendet hos vissa investerare försvann
            i en sådan process. I Pajala har man av ideologiska skäl avstått
            från att genomföra en större fastighetsaffär som hade kunnat leda
            till uppemot 1 000 bostäder. Det är naturligtvis inte heller positivt.
            Det finns ett stort lokalt politiskt ansvar.
          </note>
          <note>
            Det andra är att det arbete som sker i Malmfältsgruppen bådar
            gott. Gruvsamordnaren har en jätteviktig uppgift i den här delen
            också. Staten har ett jättestort ansvar när det gäller ägarstyrningen
            av LKAB, arbetet med mineralstrategin, infrastrukturen och naturligtvis
            utbildningar. Som norrbottning gläder jag mig särskilt åt att
            det i budgetpropositionen för 2013 finns särskilda satsningar
            på forskning om gruvor och metallurgi.
          </note>
          <note type="speaker">
            Anf. 39 Statsrådet STEFAN ATTEFALL (KD):
          </note>
          <note>
            Herr talman! Den annars mycket vederhäftige Sven-Erik Bucht hemföll
            åt lite sluggerbeteende i talarstolen och kallade regeringens
            politik för kolonialpolitik. Det är möjligt att det bygger på
            det tidigare kommunalrådets erfarenheter från den socialdemokratiska
            regeringstiden. Jag kan försäkra att det finns ett stort engagemang
            för vad som händer i Norrbotten från regeringens sida. Infrastruktursatsningarna
            vi har gjort de senaste åren i Norrbotten, både för att hjälpa
            gruvan i Pajala att få ut sina produkter och på Malmbanan, är
            exempel på detta.
          </note>
          <note>
            Men jag håller med om att det finns anledning att följa utvecklingen
            och hjälpa till mer. Jag har själv rest i området och besökt Kiruna
            och Pajala kommuner i ett par omgångar under senare år. Jag har
            också personligen rötter i denna del av Sverige, vilket gör att
            jag känner till både diskussionen och de speciella utmaningarna.
            Utvecklingen kanske går lite olika och tar sig olika uttryck i
            de olika orter som just nu står inför denna utmaning.
          </note>
          <note>
            När jag besökt Pajala, Kiruna och Gällivare har jag sett att
            man har ett antal utmaningar. Jag tycker att LKAB har ett stort
            engagemang och försöker göra vad man kan för att ta sin uppgift
            på allvar när det gäller att ersätta för de kostnader som uppkommer.
          </note>
          <note>
            Problemet är ibland hur man värderar exempelvis hus man ska lösa
            in. Här vet vi att LKAB har haft lite olika strategier, inte minst
            i Gällivare och Malmberget, som kanske skapar viss förvirring.
            Man försöker hitta en metod där, exempelvis att värdera hus som
            rivs i Malmberget enligt vad hus kostar i Gällivare för att få
            en vederhäftig prisjämförelse.
          </note>
          <note>
            I Kiruna uppstår, som Johan Johansson säger, dilemmat hur man
            värderar en fastighet bostadsrättshus, hyreshus eller villa i
            ett område där gruvan närmar sig tätortens centrala delar och
            där marknadsvärdet långsiktigt påverkas av gruvans framfart. Vilket
            är då jämförelsepriset? Här vet jag att LKAB har funderat mycket
            på om det räcker med lagstiftningen eller om vi måste gå vidare
            och hitta nya sätt att beräkna de här priserna. Man har ibland
            kopplat in KTH här i Stockholm för att få underlag för att bedöma
            detta. Här är man inne på ett område som är nytt. Det finns inget
            jämförbart exempel.
          </note>
          <note>
            Jag kan försäkra att vi från regeringens sida är lyhörda för
            att försöka bidra lite grann. Jag vet att länsstyrelsen har varit
            mycket aktiv och försökt stötta det arbete som pågår i de här
            olika kommunerna inte minst Pajala har haft mycket hjälp av länsstyrelsen
            och att de också haft en dialog med kommunerna.
          </note>
          <note>
            Problemet som vi har att brottas med det vet Sven-Erik Bucht
            som tidigare kommunalråd är att kommunerna har planmonopolet.
            Det är kommunerna som planerar marken och områdena där ny bebyggelse
            ska ske, och det är kommunerna som måste fatta de här besluten.
            Där är det ett problem både med en flaskhals och med att det tar
            tid att få fram besluten, och de har gått på lite olika sätt i
            de tre kommuner som vi har diskuterat här.
          </note>
          <note>
            Jag kan försäkra Sven-Erik Bucht om att det finns en stor beredvillighet
            från regeringens sida. Vi följer frågorna mycket noggrant. Vi
            är också lyhörda för de olika signaler om behov av lösningar som
            kommer från kommunerna. Men det måste självklart ske inom de ordningar
            och regler som vi har. Vi har ännu inte heller fått några direkta
            synpunkter på att staten skulle göra något extraordinärt och exempelvis
            gå in och ta över någon roll som kommunerna har. Det upplever
            jag inte att det finns intresse av, och då kan inte heller regeringen
            agera.
          </note>
          <note>
            Vi följer utvecklingen och ser till att LKAB fullgör sitt uppdrag.
            Men man står inför stora frågor som man måste hantera.
          </note>
          <note>
            Jag kan bara avslutningsvis ställa en fråga till Sven-Erik Bucht:
            Vad är det konkret som Sven-Erik Bucht tycker att regeringen ska
            göra som vi inte har gjort?
          </note>
          <note type="speaker">
            Anf. 40 SVEN-ERIK BUCHT (S):
          </note>
          <note>
            Herr talman! Nej, jag går inte på statsrådets sluggermetoder
            och inte heller på herr Johanssons sluggermetoder. Man försöker
            vältra över ansvaret på LKAB och de här tre kommunerna. De gör
            sitt yttersta. Och låt LKAB jobba med det som de är duktiga på,
            att vara världsledande i gruvdrift! Här behövs ett annat ansvar
            från staten.
          </note>
          <note>
            Man måste sedan beakta de här små kommunerna, som jag avslutade
            med att säga i mitt förra inlägg. Det är inte bara Pajala utan
            många fler, ofta kommuner med en lång tids vikande befolkningsunderlag
            och en vikande ekonomi. Man har precis hållit ekonomin över vattenytan.
          </note>
          <note>
            Att möta de här stora gruvetableringarna är en enorm utmaning.
            Jag skulle vilja uttrycka det så här: Att bygga hållbara samhällen
            för dessa kommuner är en omöjlighet utan statliga insatser i form
            av planering och ekonomi. Varför? Som tidigare kommunalråd känner
            jag mycket väl till de ekonomiska villkoren för dessa små kommuner.
            Dessa kommuner kommer inte att ha en chans utan ett stort statligt
            engagemang vad gäller planering och ekonomiska resurser för att
            de ska bli hållbara kommuner.
          </note>
          <note>
            Jag kan ta exemplet Pajala. Man har normalt klarat av ungefär
            15 miljoner i investeringar, med nöd och näppe, under årens gång.
            Nu handlar det om ett behov på 340 miljoner under åren 20132016
            340 miljoner på fyra år! Det handlar om nya vattenledningar, nya
            avloppsledningar, nya vattenverk, nya avloppsreningsverk, nya
            gator, nya bostadsområden, nya förskolor, skolor och service.
            Herr talman och bäste statsråd! Detta är en omöjlighet för en
            kommun som Pajala utan ett ekonomiskt stöd från staten.
          </note>
          <note>
            I Pajala kommun har antalet invånare minskat på drygt 50 år från
            15 000 till 6 000 personer. Man har tappat nära två tredjedelar
            av sin befolkning. Man har en driftsbudget på 360 miljoner kronor.
            Man har sparat 87 miljoner på driften under åren 20042010. 87
            miljoner motsvarar nästan tio skattekronor i Pajala. Det är en
            fantastisk prestation utan motstycke som man har gjort där. Men
            tyvärr är man mer och mer ensam ekonomiskt.
          </note>
          <note>
            Herr talman och bäste statsråd! De kommer aldrig att klara sig
            utan stöd. Här behövs stöd till de små kommunerna. Många av dem
            har under lång tid haft en nattsvart utveckling men får nu den
            här fantastiska utvecklingen med gruvor. Den nattsvarta bilden
            vänds till framtidstro.
          </note>
          <note>
            Bäste statsråd och regeringen åker på besök och säger: Vi förstår
            er. Åh, vilken fantastisk utveckling ni har! Men, herr statsråd,
            det räcker inte med de vackra orden. Det är tid för ansvar.
          </note>
          <note type="speaker">
            Anf. 41 JOHAN JOHANSSON (M):
          </note>
          <note>
            Herr talman! Det har varit en engagerad debatt hittills.
          </note>
          <note>
            Stora problem innebär också stora affärsmöjligheter. Sven-Erik
            Bucht tyckte att jag var lite svart i min beskrivning av kommunernas
            roll. Och jag vill nog säga att kommunerna har ett stort ansvar
            och att det nog har skett vissa fadäser där.
          </note>
          <note>
            Jag vill ändå lyfta fram en kommun, och det är Pajala kommun.
            Pajala kommun har jobbat alldeles utomordentligt med att få privata
            företag att göra investeringar där, och kommunalrådet Kurt Wennberg
            ska ha all heder för det.
          </note>
          <note>
            Nu har vi två företag som har sagt att de ska bygga 600 lägenheter,
            varav 150 ska vara klara inom ett och ett halvt år jättebra jobbat!
            Dessutom finns det flera som investerar i Pajala. Det visar ändå
            att det finns en attraktivitet att genomföra investeringar på
            de här ställena.
          </note>
          <note>
            Precis som Sven-Erik Bucht var inne på är investeringar i vatten
            och avlopp en jätteutgift för en liten kommun. Det kan bli så
            att kommunen måste trolla med knäna lite grann. Men jag vill ändå
            framhålla gruvbolagens ansvar i samhällsomvandlingen. Det är ofta
            de som har den stora uppsidan, och de har mycket att vinna på
            att det finns ett fungerande samhälle. Därför tycker jag att de
            bör ta en aktiv del i samhällsbyggandet.
          </note>
          <note>
            Pendlingen som sker till och från gruvkommunerna i Norrbotten
            är inte bra på något sätt och är kopplad till olycksrisker. Det
            handlar också om att ta ett ansvar och bygga ett socialt och miljömässigt
            hållbart samhälle på de här orterna.
          </note>
          <note type="speaker">
            Anf. 42 Statsrådet STEFAN ATTEFALL (KD):
          </note>
          <note>
            Herr talman! Jag kan, som sagt, försäkra att vi från statsmakternas
            sida på olika sätt försöker medverka och hjälpa till. Vi har arbetsgrupper,
            vi har gruvsamordnare, vi har ställt upp och hjälpt till mycket
            med planeringsarbetet. Jag vet att exempelvis Pajala har fått
            oerhört mycket stöd från länsstyrelsen när det gäller planeringsfrågor
            och planeringsarbete. Men självklart kan det finnas anledning
            att titta på vad vi kan göra ytterligare.
          </note>
          <note>
            Jag vill också utveckla vad min roll är som bostadsminister,
            eftersom det här handlar mycket om bostadsfrågor. Det är att också
            se till att vi snabbare kan gå från idé till att spaden kommer
            i jorden. Det är oerhört avgörande, inte minst för Kiruna och
            Pajala kommuner, att man kan skynda på den här processen. Där
            har vi ett omfattande arbete på gång just nu. Det handlar om att
            hitta genvägar i planprocessen, och vi utreder just nu tyska exempel.
            Det handlar om att korta handläggningstider vid överklaganden.
            Det handlar om att se till att vi får tydlighet och transparens
            i hela plangenomförandeprocessen i lagstiftningen. Vi tittar på
            hyresrättens ställning för att försöka underlätta byggande av
            hyresrätter. Vi har också i budgeten lagt fram en del förslag
            som minskar kostnaden när man bygger nya bostäder generellt men
            också när man bygger och förvaltar hyresbostäder.
          </note>
          <note>
            Ett omfattande arbete pågår på bostadsområdet som självklart
            kommuner av karaktären Kiruna, Pajala och Gällivare har stor nytta
            av. Sedan har man ett problem när man som kommun står inför stora
            investeringar med stor expansion.
          </note>
          <note>
            Tyvärr är det inte bara Pajala kommun som upplever expansionsproblematiken.
            Det är klart att detta delvis är en fråga för det kommunala skatteutjämningssystemet.
            Delvis är detta en fråga om att från en kommuns sida hitta finansieringar
            på olika sätt. Jag tycker att det är vällovligt det som Pajala
            kommun gör genom att locka till sig andra investerare som gör
            att man får fler som hjälper till att dra det tunga lasset att
            investera i exempelvis nya bostäder.
          </note>
          <note>
            Om Socialdemokraterna i sitt budgetalternativ har ett antal extramiljoner
            som kommunalt stöd kan det vara intressant att man visar mig var
            det står någonstans. Upplever Sven-Erik Bucht att det är det enda
            som saknas just nu, ett extrastöd till Pajala kommun, säger jag:
            Visa mig det socialdemokratiska alternativet på den punkten. Jag
            har inte sett det ännu i alla fall.
          </note>
          <note>
            Det får prövas om det kommer in en sådan ansökan till regeringen,
            men det är inte mitt ansvarsområde att jobba just med den kommunala
            ekonomin. Jag är framför allt ansvarig för bostadsfrågorna, och
            utifrån de perspektiven försöker vi på alla sätt vi kan jobba
            för att underlätta och skapa bättre förutsättningar.
          </note>
          <note>
            Jag kan ta ett exempel till på en fråga som jag vet att man i
            Kiruna kommun brottas mycket med. Det är hanteringen av olika
            riksintressen. Det finns kanske ingen annan kommun i Sverige som
            har alla riksintressen inpå knutarna, som just Kiruna har. Där
            ser vi också en problematik i nuvarande lagstiftning. Vi har sagt
            från regeringens sida att vi är beredda att titta över det i ett
            särskilt utredningsarbete.
          </note>
          <note>
            Problemet är att den typen av översyn tar sin tid. Men det är
            ganska komplexa juridiska frågor att hantera för att underlätta
            för en kommun av Kirunas karaktär, så att man lättare och snabbare
            kan hantera behovet av att planera och genomföra nya bostadsområden.
          </note>
          <note type="speaker">
            Anf. 43 SVEN-ERIK BUCHT (S):
          </note>
          <note>
            Herr talman! Jag tror att det finns anledning för regeringen
            att fundera lite mer på de här frågorna. Man har ju 5 0006 000
            personer anställda på Regeringskansliet. Där kan man fundera över
            hur man ska hjälpa dem som drabbas av dubbla boendekostnader och
            hur man ska stötta de här små kommunerna.
          </note>
          <note>
            Jag säger inte tyvärr. Det är fantastiskt att de får den här
            utvecklingen, men de klarar inte av det ekonomiskt.
          </note>
          <note>
            Det är inte bara i norr som det här händer. Det händer också
            i Bergslagen. Det gäller små kommuner där. Det är en enorm möjlighet.
            Men politiken på nationell nivå måste ha en insikt i de här frågorna.
            Det finns problem i de här möjligheterna. Utan den insikten tar
            vi risker.
          </note>
          <note>
            Vi kan backa några år tillbaka i tiden, fem sex år. Det var då
            det här kom. Det var eufori. Det var fantastiskt. Alla trodde
            att det bara var positivt. Det var inga protester alls.
          </note>
          <note>
            Vad hör vi i dag? Det kommer fler och fler protester kring de
            här gruvetableringarna. Det här är risken. Man säger: Inga fler
            gruvor. Vad får vi tillbaka? Det blir bara fly-in/fly-out. Varför
            ska vi behöva höja skatten för det här? Det är utländska bolag
            som kommer hit och exploaterar. Gruvorna hotar vår näring.
          </note>
          <note>
            Man säger: Det här är helt åt skogen. Varför ska våra familjer
            få dubbla boendekostnader?
          </note>
          <note>
            Det här är signaler som vi måste ta på allvar. De kan öka till
            stormstyrka. Det finns risk i det här. Därför måste vi underlätta.
            Jag tror att det är oerhört viktigt att regeringen får insikt
            när det gäller de här frågorna och att man tar fram förslag för
            att underlätta när det gäller det här. Vi behöver de här jobben.
            Vi behöver den tillväxt som finns inom gruvnäringen i det här
            landet. Det är till gagn för hela landet.
          </note>
          <note>
            Herr talman och bäste statsråd! De här besöken från regeringen
            på berörda orter måste kompletteras. Det räcker inte att regeringen
            säger: Vi förstår. Det är en fantastisk utveckling här.
          </note>
          <note>
            Det måste kompletteras med kraftfulla åtgärder. Det är tid för
            ansvar.
          </note>
          <note type="speaker">
            Anf. 44 Statsrådet STEFAN ATTEFALL (KD):
          </note>
          <note>
            Herr talman! Jag har just beskrivit de komplexa problem man möter
            exempelvis när det gäller hur man ska ersätta bostäder som man
            måste riva i en stad som Kiruna. Där är det svårt att värdera.
            Vad är ett riktigt marknadsvärde? Det marknadsvärde som gäller
            i dag kanske inte gäller i morgon. När gruvan växer och närmar
            sig tätbebyggda områden och de centrala orterna förändras också
            marknadsvärdet.
          </note>
          <note>
            Här jobbar, som sagt, LKAB och Kiruna kommun. Man har också tillkallat
            extra expertis för att försöka analysera de här frågorna. Jag
            följer verkligen den här diskussionen noggrant. Jag är personligt
            engagerad i frågorna men tycker också att det är intressant ur
            regeringssynpunkt.
          </note>
          <note>
            Vi har tillsatt en gruvsamordnare just för att identifiera: Vad
            kan staten göra ytterligare? Hur kan vi samordna de resurser som
            redan finns hos staten så att man samverkar till det bästa och
            inte jobbar på olika håll? Och vi har gjort omfattande satsningar
            på infrastruktur. Vi har aldrig i Sverige satsat så mycket pengar
            på underhåll eller på investeringar i infrastruktur som vi gör
            i dag. En stor del av de resurserna har kommit de län till del
            som har behov av att exempelvis kunna hantera gruvnäringens expansion.
          </note>
          <note>
            Jag noterar att Sven-Erik Bucht säger att vi måste underlätta
            och att det är tid för ansvar. Men konkretionen när det gäller
            exakt vad som behöver göras ytterligare just nu saknas. Det är
            kanske typiskt för den här diskussionen. Det är lätt att peka
            på oro och problem. Men det är det praktiska vardagsarbetet med
            att hitta olika lösningar och samordningsarbetet som måste till.
            Det är inte alltid lika glamouröst, men det är det som är det
            viktiga. Det är det som regeringen jobbar med på bostadspolitikens
            område men också på de andra områden som jag har beskrivit här.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2012/13:148 om bostäder för samhällsutveckling
          </note>
          <note type="speaker">
            Anf. 45 Statsrådet STEFAN ATTEFALL (KD):
          </note>
          <note>
            Herr talman! Hannah Bergstedt har frågat mig vad jag och regeringen
            vill göra för att bryta den negativa utveckling som brist på bostäder
            innebär för Norrbotten.
          </note>
          <note>
            Jag delar Hannah Bergstedts uppfattning att brist på bostäder
            inte bara är ett problem för dem som är i behov av bostad, utan
            det är på många olika sätt också ett samhällsproblem. Min utgångspunkt
            är dock att utvecklingen i Norrbotten faktiskt är positiv, inte
            negativ. Att fler kommuner uppger att de har bostadsbrist är ett
            tecken på en vändning. Jag kan också konstatera att utgångsläget
            i Norrbotten, som på det stora hela präglas av en förhållandevis
            god tillgång till bostäder, är betydligt bättre än i övriga riket,
            inte minst jämfört med storstadsregionerna.
          </note>
          <note>
            Under perioden 19902010 ökade bostadstätheten, räknat som antal
            bostäder per 100 invånare, i hela Norrbotten. Detta har i sin
            tur inneburit stora problem för många bostadsföretag samtidigt
            som det medfört att det är svårt att bygga nytt eftersom priserna
            på nya bostäder överstiger priset på befintliga bostäder och bostadsfastigheter.
            En vändning för Norrbotten innebär att det återigen kommer att
            bli ekonomiskt möjligt att bygga bostäder på fler ställen i länet.
          </note>
          <note>
            Som jag sade vid en tidigare debatt i dag tycker jag att det
            är glädjande att gruvnäringen planerar och genomför stora investeringar
            i Norrbotten. Detta är en mycket positiv utveckling för de berörda
            samhällena. Jag markerade också att det statliga engagemanget
            spänner över flera politikområden med ett antal olika åtgärder.
          </note>
          <note>
            Regeringens generella strategi fokuserar på de strukturella hindren
            för bostadsbyggandet. Bland det som just nu är under luppen är
            frågan om hur modernare och tydligare regler kan korta tiden från
            beslutad detaljplan till att bygget färdigställts, hur de tekniska
            särkrav som kommuner ställer påverkar bostadsbyggandet, villkoren
            för hyresrätten, strandskyddet och bullerfrågan.
          </note>
          <note>
            Regeringen arbetar målmedvetet med att skapa bättre förutsättningar
            för byggande av bostäder och att ta itu med de strukturella problem
            som svensk bostadsmarknad har lidit av i decennier.
          </note>
          <note type="speaker">
            Anf. 46 HANNAH BERGSTEDT (S):
          </note>
          <note>
            Herr talman! Tack, ministern, för svaret! Självklart är den utveckling
            som sker i Norrbotten någonting som vi som bor i länet ser som
            väldigt positivt. Det tror jag faktiskt inte att det är någon
            som tvivlar på.
          </note>
          <note>
            För oss är det heller ingen nyhet att det går bra för länet.
            Jag säger inte detta för att vara självgod, men vi är både glada
            och väldigt stolta över den här utvecklingen.
          </note>
          <note>
            Numera kan vi också glädjas åt att regeringen till slut har fått
            upp ögonen för länets betydelse för hela landets utveckling. Men
            att vi är glada innebär inte att vi kan blunda för de utmaningar
            som det innebär. Vi är såklart redo att kämpa vidare med det som
            vi står inför nu. Det är därför som jag står här.
          </note>
          <note>
            För oss socialdemokrater är bostaden så pass viktig att vi inte
            helt kan lägga den i händerna på marknaden. Vi ser också att det
            finns ett politiskt ansvar. Därför vill vi ha ett långsiktigt
            bostadspolitiskt mål om 40 000 lägenheter per år. Vad är regeringens
            mål?
          </note>
          <note>
            Situationen i dag är ohållbar. Bristen på bostäder leder till
            att kommunernas skattekraft undergrävs, företagen får inte tag
            i rätt arbetskraft, studenter får bo i undermåliga bostäder och
            det blir svårt att ta emot asylsökande, eftersom de också behöver
            någonstans att bo.
          </note>
          <note>
            Detta är några exempel ur den verklighet i Norrbotten som jag
            kommer ifrån.
          </note>
          <note>
            Förstod jag ministern rätt när han menade att den rådande bostadsbristen
            i sig kommer att lösa problemet, alltså när fler människor vill
            ha en bostad så kommer det att öka bostadsbyggandet? Varför är
            i så fall inte bostadsproblematiken i storstäderna löst, om det
            enskilt vore så att det är önskan om en bostad som styr bostadsbyggandet?
          </note>
          <note>
            Strukturella system och långsiktighet är, som ministern nämnde,
            viktigt. Arbetet med att förändra plan- och bygglagen, som ministern
            tog upp, måste påskyndas. Den åsikten delar vi socialdemokrater.
            Men byggandet måste komma i gång nu. Det passar dessutom utmärkt
            nu när det är lågkonjunktur.
          </note>
          <note>
            Socialdemokraterna vill införa en byggbonus och se över möjligheterna
            för statliga garantier för nyproduktion för att bygga de bostäder
            som efterfrågas. Har bostadsministern några tankar kring hur bostadsproblemet
            ska lösas i Norrbotten förutom att människor själva önskar sig
            en bostad? Vem är det i så fall som bär ansvaret?
          </note>
          <note type="speaker">
            Anf. 47 Statsrådet STEFAN ATTEFALL (KD):
          </note>
          <note>
            Herr talman! Eftersom jag har rötter i Norrbotten på min mammas
            sida och även släktingar där vill jag gärna säga att jag tillhör
            dem som alltid har hävdat att man från många håll i Sverige underskattar
            Norrbottens betydelse för svensk ekonomi. Bara ett exempel: Norrbotten
            har det högsta exportvärdet per invånare i Sverige. Under 20102011
            investerades det 6,2 miljarder kronor per år i Norrbotten. Det
            ska jämföras med Stockholm där det investerades 6,1 miljarder
            kronor samma tid. 25 000 kronor per invånare investerades det
            i Norrbotten, medan det var betydligt lägre summor i Stockholmsområdet.
            Det kan ge lite perspektiv på dessa frågor.
          </note>
          <note>
            Det är också därför regeringen har satsat oerhört mycket på infrastrukturinsatser
            i Norrbotten för att tillvarata den boom som finns i länet.
          </note>
          <note>
            Det är två faktorer som är viktiga för att man ska få ett bostadsbyggande.
            Det första är att det finns ett mervärde, det vill säga att när
            jag investerar i en ny bostad så får jag igen mina pengar och
            helst lite mer. Den så kallade Tobins q ska vara över 1. Det var
            brist på det i många delar av Norrbotten. Där har vi sett en vändning
            som är mycket positiv, för det skapar ekonomiska förutsättningar
            för fler att vilja investera i bostadsbyggandet.
          </note>
          <note>
            Men som Hannah Bergstedt påpekar räcker inte detta, för då skulle
            inte problemen vara som de är i exempelvis Stockholm. Där är Tobins
            q högre än 1, där finns det ett mervärde i att bygga en ny bostad.
            Då finns det också en annan faktor som är helt avgörande, och
            det är tillgången till detaljplanelagd mark i områden där människor
            vill bo. Här har det statliga regelverket men också kommunernas
            planarbete en viktig funktion.
          </note>
          <note>
            Regeringen jobbar nu oerhört intensivt med att korta tiden från
            idé till att bygget står klart. Vi ser över planprocesser och
            lagstiftning, både för att korta tiderna och för att öka konkurrens
            och transparens men också för att undvika att man ibland vältrar
            över kostnaderna på de boende på ett sätt som inte är rimligt,
            de så kallade exploateringsavtalen.
          </note>
          <note>
            Här jobbar vi på en rad olika områden, och som jag nämnde också
            i ett tidigare interpellationssvar tittar vi också på hur vi kan
            utveckla hyresrätten. Vi har även genomfört en del åtgärder som
            sänker kostnader i den budget som nu håller på att antas i riksdagen.
            Fler arbeten är i gång som gör att vi kan återkomma med ytterligare
            åtgärder.
          </note>
          <note>
            Det är sådant som självklart också Norrbotten har stor nytta
            av att det genomförs, inte minst i de områden där det finns behov
            av att snabbt bygga fler bostäder.
          </note>
          <note>
            Mot denna politik står den politik som vi har haft i Sverige
            som har gjort att vi under 20 års tid har byggt hälften av vad
            norrmän, finnar, danskar och tyskar har gjort. Nämn vilket land
            som helst vi har byggt mycket mindre per invånare än vad alla
            jämförbara länder har gjort.
          </note>
          <note>
            Den politiken har prövats på 1990- och 2000-talet och ledde till
            att vi har legat där. Vi har åkt lite grann upp och ned, men vi
            har legat på ungefär halva bostadsbyggandet därför att politiken
            som har förts i Sverige inte har angripit de strukturella problemen,
            exempelvis planprocessen som är ett av de områden som har försummats
            i den svenska bostadspolitiken och som nu regeringen jobbar mycket
            aktivt med att angripa.
          </note>
          <note>
            Vi måste också se till att kommunerna tar sitt ansvar, men det
            är självklart att regeringen tar sitt ansvar för att skynda på
            med processen. Alla goda idéer för hur vi ska få en snabbare process
            från idé till att spaden kommer i jorden och även få en bättre
            konkurrens på bostadsområdet tas tacksamt emot. Jag har dock inte
            upplevt att vi har fått så mycket vägledning med den typen av
            besked när vi läser socialdemokratiska motioner.
          </note>
          <note type="speaker">
            Anf. 48 HANNAH BERGSTEDT (S):
          </note>
          <note>
            Herr talman! Tack, statsrådet, för föreläsningen om hur det ser
            ut i mitt eget hemlän! Det var välbehövligt.
          </note>
          <note>
            Jag har inte pengar att investera i en lägenhet. Jag har inte
            det kontaktnät man behöver i den här staden för att få tag i ett
            boende. Allt, allt, allt är uthyrt. Vad ska man göra? Det är ju
            här jobben finns.
          </note>
          <note>
            Jag antar att detta kunde ha uttalats av någon som bor i Stockholm,
            men det här var ett citat från en tjej som heter Josefine. Hon
            bor i Övertorneå men jobbar i Kiruna.
          </note>
          <note>
            Norrbotten är ett stort län, och utmaningarna ser tämligen olika
            ut beroende på vilken ort man tittar på. Vi har redan i tidigare
            interpellationsdebatter fått höra om Kirunas och Malmfältens särskilda
            utmaningar och om Pajala som har växtvärk det var den debatt som
            jag och ministern hade senast vi träffades i kammaren. Pajala
            är en liten kommun som har expanderat på kort tid. Luleå, som
            årligen får in fler studenter som söker in vid högskolan, har
            sina utmaningar. I Boden, Norrbottens fjärde största kommun, har
            utbudet av lägenheter halverats på två år. De privata aktörerna
            har noll och intet att hyra ut, och det som finns ute är mest
            stora lägenheter, detta samtidigt som behovet av mindre hyresbostäder
            är väldigt stort.
          </note>
          <note>
            Det är en stor utmaning att planera för ett hållbart bostadsbestånd,
            och om bostäderna kunde vara indianska tipi som lätt kunde flyttas
            vore naturligtvis den lösningen optimal. Men klimatet i Norrbotten
            är inte gjort för det.
          </note>
          <note>
            Statsrådet lyfter fram kommunernas ansvar, men det finns ett
            flertal exempel på orsaker som gör att det inte är helt lätt att
            planera för behovet av bostäder. I Kiruna och Malmfälten är ådern
            med brytbar malm en liten detalj som är svår att räkna ut. I Boden
            har ett ökat antal kontraktsanställda soldater varit en utmaning
            liksom att man tar emot fler asylsökande som också behöver bo
            någonstans.
          </note>
          <note>
            Det här kan tyckas vara angenäma problem, men för den som saknar
            bostad är det en ganska stor utmaning i livet. Bristen på bostäder
            hämmar också tillväxten och människors möjligheter att flytta
            in till dessa kommuner. Är regeringen beredd att vidta ytterligare
            åtgärder, eller tänker man fortsätta att blunda och peka på att
            detta är kommunernas eget ansvar?
          </note>
          <note type="speaker">
            Anf. 49 BÖRJE VESTLUND (S):
          </note>
          <note>
            Herr talman! Jag ska inte lägga mig i de förhållanden som råder
            i Norrbotten, men jag tycker att det finns anledning att peta
            lite grann på vad statsrådet säger både i sitt svar och i debatten
            om detta att vi inte har byggt någonting på flera decennier.
          </note>
          <note>
            Statsrådet och jag råkar ha ett förflutet tillsammans som ledamöter
            av Stockholms kommunfullmäktige. Jag kommer inte ihåg vad statsrådet
            sysslade med i fullmäktige, men själv sysslade jag bland annat
            med bostadspolitik. År 1996 var jag på min första SAP-kongress.
            Hur såg situationen ut i Sverige då? Sanningen var ju den att
            det stora samtalsämnet för de allra flesta kommuner handlade om
            hur man skulle riva på ett klokt sätt.
          </note>
          <note>
            När man tittar på hur det såg ut i Sverige kan man konstatera
            att det så sent som i mitten av 1990-talet fanns 10, kanske 15
            kommuner som hade bostadsbrist. Detta berodde ju på att vi byggde
            miljonprogrammet och att man byggde bort bostadsbristen under
            ett antal år, framför allt i slutet av 60-talet och början av
            70-talet. Det är ju den sanning vi lever i. Att man inte byggde
            så väldigt mycket efter det är kanske ganska naturligt, eftersom
            många kommuner hade ett överskott av bostäder.
          </note>
          <note>
            Sedan tycker jag att det finns anledning att i den bostadspolitiska
            debatten fundera över att bostadsplanering inte är någonting man
            ändrar över en natt. Det tar sin lilla tid. Även om man har kunnat
            besluta om ett nytt regelverk lär själva planprocessen och annat
            ta tid. Man kan möjligtvis pressa ned den tiden, men det kommer
            även i framtiden att ta lite tid att planera bostäder, men framför
            allt att bygga bostäder.
          </note>
          <note>
            Nu har den här regeringen suttit vid makten i sex år, och man
            har gett samma svar i de bostadspolitiska diskussionerna under
            alla sex åren: Vi måste få ett nytt regelverk på plats. Detta
            ska vi se till att utreda. Regelverket måste snart vara på plats.
          </note>
          <note>
            Redan under vår tid tillsattes utredningar om plan- och bygglagen.
            Jag ska villigt erkänna att jag inte har tittat på dem, men jag
            vet att det fanns utredningar som lade fram sina betänkanden.
            Man kan möjligen ha haft synpunkter även på dem. Men när kommer
            de politiska besluten kring plan- och bygglagen så att man faktiskt
            kan få ordning på det här och statsrådet inte kan stå här hela
            den här mandatperioden och säga: Det är fel på regelverket. Det
            är därför vi inte får bostäder på plats. Sanningen är den, statsrådet,
            att bostadsbyggandet har minskat under de här åren och inte ökat,
            som hade varit rimligt både i Norrbotten och framför allt kanske
            i den trakt som statsrådet och jag har vår kommunalpolitiska erfarenhet
            från, nämligen Stockholmsregionen.
          </note>
          <note>
            Jag skulle gärna vilja ha svar på frågorna: Varför kommer inte
            regelverket på plats? Varför ska vi i debatt efter debatt höra
            att vi har varit så dåliga på att bygga i Sverige, när vi för
            snart 20 år sedan faktiskt hade överskott på bostäder på de flesta
            håll i vårt land.
          </note>
          <note type="speaker">
            Anf. 50 ISAK FROM (S):
          </note>
          <note>
            Herr talman! Tack, ministern, för svaret! Det är precis som Stefan
            Attefall säger, nu är det både Norrbotten och Västerbotten samt
            Stockholm. Det är en angelägen fråga. Det är angeläget ur flera
            perspektiv. Rapporterna strömmar in från hela landet om bostadsbrist.
            Det är bostadsbrist i hela landet i dag. Det är brist på studentbostäder.
            Bara i Stockholm skulle det behövas över 7 000 nya studentbostäder,
            enligt Sveriges förenade studentkårer. Då har vi att lägga till
            de andra universitetsorterna.
          </note>
          <note>
            Räknar vi med den situation som råder i Norrbotten och även situationen
            i många av de mindre kommunerna i Västerbotten, som har en urbanisering
            på grund av att folk vill flytta in till centralorten för att
            komma åt service, har vi ett stort bekymmer.
          </note>
          <note>
            Här är det naturligtvis så att den svenska träindustrin skulle
            kunna göra väsentligt mycket mer om det fanns en nationell bostadspolitik
            så att vi faktiskt kunde bygga hus av trä, som den svenska träindustrin
            är väldigt duktig på. Den svenska träindustrin har under flera
            år byggt upp unik kompetens i industriellt byggande. Det är jag
            säker på att ministern är väl medveten om. Det är inte bara kostnadseffektivt
            utan även klimatsmart. Modulbyggnader passar särskilt bra för
            behovet av till exempel studentbostäder eller för att snabbt kunna
            lösa den situation som råder i Malmfälten.
          </note>
          <note>
            Det är enormt frustrerande att behöva se att det är varselsituationer
            i träindustrin samtidigt som vi har bostadsbrist, samtidigt som
            unga människor inte kan flytta till studentorter därför att de
            inte får bostäder. Här skulle vi kunna ha en lösning på flera
            olika fel om man verkligen lade manken till. Men ministern återkommer
            till sina strukturella fel. Jag tror att det behövs en bostadspolitik
            för nya bostäder på riktigt. Det skulle gynna inte bara storstadsregionerna
            utan även Norr- och Västerbotten. Det skulle gynna hela landet.
          </note>
          <note type="speaker">
            Anf. 51 Statsrådet STEFAN ATTEFALL (KD):
          </note>
          <note>
            Herr talman! Nu börjar debatten handla om hela Sverige. Som född
            och uppvuxen i Västerbotten med starka kopplingar till Norrbotten,
            aktiv i Stockholmspolitiken och numera bosatt i Jönköping är jag
            kanske lämpad att diskutera frågan.
          </note>
          <note>
            Jag håller med om mycket i beskrivningen av problemen, men kom
            ihåg att jag har varit med i ett kommunalt bostadsbolag i Stockholm
            i slutet av 1990-talet och början av 2000-talet och följt bostadspolitiken
            i Stockholm. Jag vet också hur dålig fart det var på bostadsbyggandet
            i Stockholmsregionen på grund av bland annat en brist på engagemang
            från många kommuners sida när det gällde att bygga bostäder och
            ta fram detaljplanelagd mark. Det visar också, för att ta Stockholmsexemplet,
            att de prognoser och planer som kommunerna gör upp underträffar
            man med råge. Stockholms kommun är ju i det sammanhanget ljuset
            i mörkret. Det finns många andra som har anledning att fundera
            över hur man sköter det hela.
          </note>
          <note>
            Jag vet att man efter den ekonomiska krisen på 90-talet rustade
            ned stadsbyggnadskontor runt om i landet, vilket också är en del
            av problemet. En skattereform, som kanske tajmningsmässigt inte
            kom speciellt lämpligt, där vi lyfte över mycket av beskattningen
            från arbete till byggande och boende bidrog ju också, ihop med
            de internationella konjunkturerna.
          </note>
          <note>
            Många av de problem som vi brottas med i Sverige har andra länder
            också brottats med. Trots det kan vi se att vi under en lång följd
            av år har byggt bara hälften av vad andra har gjort, och kanske
            till och med mindre än så.
          </note>
          <note>
            Nu pågår det ett intensivt arbete. Problemet är att alla åtgärder
            tar sin tid att genomföra. Den utredning om plan- och bygglagen
            som Börje Vestlund pekade på tror jag tillsattes 2002 och blev
            klar 2009. Det tog alltså sju år att jobba med utredningen, remittera
            den, sätta ihop remissvaren och sedan börja göra någon slags regerings-
            och riksdagsbehandling av detta. Det visar på komplexiteten i
            de här frågorna.
          </note>
          <note>
            Vi har en rad grejer i gång. Jag nämnde kortning av hela processen,
            från idé till färdig byggnad. Flera olika arbeten pågår på det
            området. Det handlar om att skapa bättre förutsättningar för hyresrätten.
            Det handlar om att korta handläggningstiderna vid överklaganden
            hos länsstyrelserna och mark- och miljödomstolarna. Alla de här
            frågorna finns i budgeten. Läs dem! Där ser ni både vad som är
            på gång och vilka konkreta förslag som finns. Det innebär att
            man nu exempelvis kan bygga sig ett hus och slippa fastighetsavgiften
            de första 15 åren. Det är ett ekonomiskt viktigt steg för att
            underlätta för nyetableringar.
          </note>
          <note>
            Vi kan också konstatera att vi har haft en enormt djup finanskris
            bara för något år sedan. Vi har efterverkningar, om vi inte kallar
            det för finanskris så åtminstone finansoro, som präglar hela Europa
            i dag. Det påverkar bostadsbyggandet i hela Europa, kan jag upplysa
            kammaren om, även i Sverige. Men det gäller att se till att de
            här kurvorna, som alltid svänger lite upp och ned under en lång
            följd av år, ligger på en betydligt högre nivå än i dag. Det arbetet
            pågår.
          </note>
          <note>
            Jag vill också upplysa kammaren om att vi exempelvis har gett
            Boverket i uppdrag att titta på hur man ska kunna bygga enklare,
            mindre lägenheter och därmed också billigare lägenheter.
          </note>
          <note>
            Vi har infört ett förbättrat stöd när man bygger och vill ha
            kreditgarantier. Exempelvis i områden där det är ett marknadspris
            som kanske ligger under produktionspriset kan man nu få upp till
            16 000 kronor per kvadratmeter i kreditgarantier från statliga
            myndigheter allt för att underlätta för byggande. Jag vet att
            den faktorn har påverkat och hjälpt till att i en del fall få
            fram fler bostäder också i Norrbotten.
          </note>
          <note>
            Det pågår alltså ett omfattande arbete, som jag skulle vilja
            påstå kommer att betyda mycket på sikt. Men jag inser också att
            det finns mycket av kortsiktiga problem som vi brottas med. Det
            handlar om att se att det runt om i Sverige finns kommuner som
            kan göra skillnad. Med samma regelverk kan man jämfört med andra
            kommuner vara mer på hugget eller mindre på hugget. Många kommuner
            som är mer på hugget bygger också fler bostäder. De tar fram mer
            detaljplanelagd mark. De ser till att det finns bra förutsättningar
            för byggande. Där kan man göra skillnad, trots att regelverket
            på flera områden också behöver förbättras.
          </note>
          <note type="speaker">
            Anf. 52 HANNAH BERGSTEDT (S):
          </note>
          <note>
            Herr talman! Tack, ministern!
          </note>
          <note>
            Ministern tar upp att det inte byggdes nog under Socialdemokraternas
            tid. Det kan vi konstatera. Men precis som min partikamrat Börje
            Vestlund påpekade byggs det än mindre nu. Jag förstår inte riktigt
            hur bostadssituationen blir bättre för att det inte var gott nog
            tidigare.
          </note>
          <note>
            När ministerns och regeringens svar på bostadsbristen är att
            fortsätta att peka finger åt kommunerna, och därmed avhända sig
            ansvaret, blir jag lite bekymrad. Ministern beskriver det omfattande
            arbete som regeringen gör, men situationen blir värre och värre.
            Är det kanske dags att titta på andra åtgärder?
          </note>
          <note>
            Tycker Stefan Attefall att det finns ett politiskt ansvar på
            regeringsnivå för att det ska finnas bostäder nog så att alla
            ska ha ett hem och för att samhället ska fungera? Kan bostadsministern
            redovisa vilket mål regeringen har för hur bostadsbyggandet ska
            se ut årligen?
          </note>
          <note>
            I vår förra bostadsdebatt talade vi om Pajala. Då fick bostadsministern
            telefonnumret till kommunalrådet. Kurt var glad för besöket. Nu
            kanske bostadsministern skulle få telefonnumret till Bodens kommunalråd.
            Jag ska ge ett litet tips i stället. Det finns en blogg som heter
            Livet i en husvagn . Den skrivs av ett ungt par som jobbar i Kiruna.
            De söker bostad och bloggar om det. Ministern kan gå in på bloggen
            på julafton och önska dem god jul. Förra året var det runt 30
            minusgrader. Det är nog en liten tröst för dem att bostadsproblemen
            fanns under socialdemokratins tid eller att den är större i storstäderna
            än i Norrbotten.
          </note>
          <note type="speaker">
            Anf. 53 BÖRJE VESTLUND (S):
          </note>
          <note>
            Herr talman! Jag försökte verkligen inte dra in Stockholmspolitiken
            i detta. Mitt exempel var från Stockholm helt enkelt för att jag
            har erfarenhet därifrån. Sanningen är den det är min poäng att
            så sent som 1995 var inte problemet att det inte byggdes tillräckligt
            utan att man hade förbyggt sig under ett antal decennier. Därmed
            var man tvungen att riva lägenheter förmodligen i många kommuner
            i Norrbotten och Västerbotten. Det var det stora problemet och
            den stora diskussionen.
          </note>
          <note>
            De kommuner som behövde bygga ropade i öknen. Ingen lyssnade
            på dem eftersom det fanns så stora problem med lägenheter som
            skulle rivas. Det finns många exempel på att hela kommuners ekonomier
            havererade. Det går inte att säga att situationen har varit densamma
            under en lång rad av år. Det har den verkligen inte varit.
          </note>
          <note>
            Jag vill åter peka på några saker när regelverket nu ska ändras.
            Det finns mycket som vi är helt överens om, men det intressanta
            är att man har haft sex år på sig att göra dessa ändringar. Eftersom
            utredningen avgav sitt betänkande 2009 borde en proposition vara
            på väg fram. Vi har hela tiden sedan regeringen tillträdde hört
            att det byggs mer i grannländerna, att det är förskräckligt, att
            Socialdemokraterna misskötte bostadspolitiken och att regelverket
            nu ska ändras.
          </note>
          <note>
            Någon gång måste ni väl byta skiva. Ni kan inte köra denna skiva
            hur många år som helst med tanke på att antalet nybyggda bostäder
            sjunker och sjunker.
          </note>
          <note type="speaker">
            Anf. 54 ISAK FROM (S):
          </note>
          <note>
            Herr talman! Det här är en viktig debatt. Statsrådet säger att
            alla frågorna och lösningarna finns i budgeten. Så bra. När kan
            vi förvänta oss att Norsjöfönster kan dra tillbaka varslen? När
            kan vi förvänta oss att Älvsbyhus börjar anställa igen? När kan
            de industrierna börja bidra till att minska bostadsbristen? När
            kan SCA säga att de inte behöver stänga ytterligare två sågverk?
            I dagarna planeras nämligen stängningen av ytterligare två sågverk
            i Västerbotten eftersom det inte finns avsättning eftersom det
            inte byggs någonting.
          </note>
          <note>
            Här finns ett stort strukturellt problem. Det går en varselvåg
            över landet kombinerat med en bostadsbrist där träindustrin skulle
            kunna göra nytta i två hänseenden. Statsrådet säger att lösningen
            finns i budgeten. Så bra då. När ser vi lösningen på plats?
          </note>
          <note type="speaker">
            Anf. 55 Statsrådet STEFAN ATTEFALL (KD):
          </note>
          <note>
            Herr talman! Det utredningsarbete som påbörjades 2002 för en
            plan- och bygglag levererades och trädde i kraft i maj 2011. Ett
            av problemen var att man inte hann med att utreda kap. 6 i plan-
            och bygglagen ordentligt. Det är bland annat det vi ser över nu,
            det vill säga exploateringsavtal och den typen av frågor som kallas
            plangenomförandeprocessen. Inte nog med att det tog tid, det var
            inte heller ett fullständigt arbete som skedde under tiden.
          </note>
          <note>
            Jag håller med om att vi har haft en situation med många kommuner
            som har haft ett bostadsöverskott och allvarliga ekonomiska problem
            både kommunalt och för bostadsbolagen. Låt oss ta Pajala som exempel.
            För bara några år sedan betalade vi statliga pengar för att Pajala
            kommun skulle riva lägenheter. De sista lägenheterna hade vi betalat
            pengar för, men vi hann undvika att riva dem och de kunde i stället
            öppnas och användas för dem som behöver bostad i Pajala. Dessa
            märkliga situationer vi har brottats med i Sverige visar på misslyckandet
            med politiken. Jag håller med Börje Vestlund om att det har skapats
            en beslutssituation som inte alltid har varit så enkel för många
            kommuner.
          </note>
          <note>
            Jag har inte sagt att alla lösningar finns i budgeten, men det
            finns en beskrivning av de processer som är på gång och det finns
            en beskrivning av flera konkreta förslag som det ska fattas beslut
            om i budgeten som är steg på vägen. Men vi måste göra mycket mer.
          </note>
          <note>
            Jag menar att kommunerna har ett ansvar, men jag menar också
            att staten har ett ansvar. Vi tar det ansvaret, och vi jobbar
            för högtryck för att försöka lösa de stora utmaningar vi har.
          </note>
          <note>
            Jag noterar också att ingen från socialdemokratisk sida har presenterat
            något eget alternativ. Vad är det man vill göra? Det enda jag
            brukar höra i bostadsdebatten är att man lyfter fram en byggbonus,
            en klassisk subvention som har prövats i Sverige under 1990-talet
            och 2000-talet. Det har slutat med att vi har byggt hälften av
            vad norrmän, finnar, danskar och tyskar har gjort. Den politik
            som alltså har misslyckats är det enda alternativet vi möter till
            regeringens offensiva politik, och det är beklagligt.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2012/13:101 om utförsäkrade
          </note>
          <note type="speaker">
            Anf. 56 Statsrådet ULF KRISTERSSON (M):
          </note>
          <note>
            Herr talman! Hillevi Larsson har frågat mig vilket ställningstagande
            jag har gjort i fråga om hur många av de 22 000 som utförsäkrats
            på deltid som numera i statistiken räknas som att de är tillbaka
            i arbete. Hon har vidare frågat mig vilka åtgärder jag tänker
            vidta för att se till att statistiken blir rättvisande, så att
            sjuka personer inte friskförklaras i statistiken.
          </note>
          <note>
            I Försäkringskassans och Arbetsförmedlingens gemensamma rapporter
            till regeringen finns ingen särredovisning av dem som varit sjukskrivna
            på deltid. Men det finns åtminstone de tre följande uppgifterna
            som talar för att de allra flesta deltidsarbetande arbetar mer.
          </note>
          <note>
            Försäkringskassan har i en rapport 2012 redovisat inkomster för
            dem som uppnådde maximal tid i sjukförsäkringen det första halvåret
            2010. Rapporten visar att andelen personer i gruppen som har förvärvsinkomst
            har ökat med drygt 20 procent sedan de nådde den bortre tidsgränsen
            i sjukförsäkringen. Den genomsnittliga förvärvsinkomsten för dessa
            personer har ökat med ca 50 procent. Detta betyder att fler har
            återvänt till arbete och att de som tidigare var deltidssjukskrivna
            arbetar mer.
          </note>
          <note>
            En mycket liten del av dem som har registrerats som i arbete
            är enligt Arbetsförmedlingen tillbaka hos tidigare arbetsgivare.
          </note>
          <note>
            Dessutom visar Arbetsförmedlingens studie av historiska inkomster
            att stora grupper bland dem som har lämnat sjukförsäkringen kommer
            från en situation med påtagligt mycket ohälsa, arbetslöshet och
            inkomster från transfereringar snarare än arbete. Det är därför
            inte troligt att ett stort antal deltidsarbetande arbetar i samma
            utsträckning i dag som när de också var deltidssjukskrivna.
          </note>
          <note>
            Framtida inkomststudier kan också ge mer detaljerad kunskap,
            och över tid, om hur deltagandet i arbetslivet har utvecklats.
          </note>
          <note type="speaker">
            Anf. 57 HILLEVI LARSSON (S):
          </note>
          <note>
            Herr talman! Ekot gjorde nyligen en granskning av detta. Ett
            av de fall som lyftes fram var Maria som har arbetat 25 procent
            på ett säkerhetsföretag sedan 2007.
          </note>
          <note>
            Årsskiftet 2009/10 förlorade hon sin sjukpenning. Hon hade jobbat
            25 procent på företaget för att hon var så sjuk att hon inte orkade
            arbeta mer än så.
          </note>
          <note>
            Hon förlorade sjukpenningen utöver den inkomst hon hade från
            företaget. I statistiken för Försäkringskassan och Arbetsförmedlingen
            räknades hon tidigare som sjukskriven. Efter att hon förlorade
            sjukersättningen räknas hon som i arbete.
          </note>
          <note>
            Hon säger själv att ingenting har förändrats för hennes del.
            Hon är precis lika sjuk som tidigare. Hon kan fortfarande inte
            jobba mer än 25 procent. Skillnaden för henne är att hon har fått
            sälja av en del av sina tillgångar och att hon fått spara väldigt
            mycket på sina utgifter för att klara sig på en inkomst på 25
            procent.
          </note>
          <note>
            Det som nu är intressant att veta är hur många av de 22 000 som
            tidigare var deltidssjukskrivna men som har utförsäkrats som i
            dag räknas som att de är i arbete och hur många som räknas som
            att de fortfarande är sjukskrivna.
          </note>
          <note>
            Vi har inga siffror på detta. Ministern har heller inget svar
            att komma med. Det finns ingen redovisning av detta. Det väcker
            ändå frågetecken. Om det nu finns fall där det uppenbarligen har
            skett ett fel kan det finnas många sådana fall. Antagandena om
            att de deltidssjukskrivna antingen inte jobbar alls eller att
            de skulle jobba mer är bara lösa antaganden.
          </note>
          <note>
            Det vi behöver är statistik för att se exakt hur många av dessa
            22 000 som i dag arbetar, hur mycket de arbetar och framför allt
            hur de redovisades i statistiken tidigare och hur de redovisas
            i dag. Redovisas de som i arbete, precis som Maria, trots att
            de är precis lika sjuka som förut?
          </note>
          <note>
            Detta är ändå intressant. Det har lyfts fram som att sjukförsäkringsreformen
            har varit lyckad och att det är många som återvänder i arbete.
            Det är väldigt tveksamt om det verkligen är på det sättet.
          </note>
          <note>
            Ministern säger själv att det inte finns någon särredovisning
            från Försäkringskassan och Arbetsförmedlingen just när det gäller
            sjukskrivna på deltid. Kanske är det just det som vi borde kräva.
            Jag tycker inte att man kan nöja sig med dessa antaganden om hur
            det ser ut, utan vi borde kräva en ordentlig redovisning. Det
            går givetvis att göra om man analyserar siffrorna lite närmare.
          </note>
          <note>
            Jag känner mig tveksam till påståenden från Arbetsförmedlingen
            om att det är väldigt få av de deltidssjukskrivna som fortfarande
            jobbar hos sin tidigare arbetsgivare. Hur kan man veta det när
            den övriga statistiken uppenbarligen innehåller felaktigheter?
            Det är bättre att man går till botten med siffrorna än att man
            gör lösa antaganden hit eller dit.
          </note>
          <note>
            Jag skulle över huvud taget vilja ifrågasätta siffrorna om att
            det är så väldigt många som har återvänt i arbete. Det finns siffror
            som Ekot har tagit fram som visar det motsatta. Jag kan återvända
            till det.
          </note>
          <note type="speaker">
            Anf. 58 FINN BENGTSSON (M):
          </note>
          <note>
            Herr talman! Jag får tacka Hillevi Larsson för interpellationen
            och socialförsäkringsministern för ett uttömmande svar, som jag
            upplever det, på basis av de uppgifter som Försäkringskassan och
            Arbetsförmedlingen har redogjort för.
          </note>
          <note>
            Jag delar Hillevi Larssons bedömning att vi ska ha riktig statistik
            att bygga våra uppföljningar på. Ministern uttalar väldigt tydligt
            i sitt svar att framtida inkomststudier också kommer att ge en
            mer detaljerad kunskap över tid. Det är den typen av statistik
            som vi så småningom kommer att kunna ha som underlag för vidare
            diskussioner om huruvida försäkringsreformen har varit en framgång
            eller inte.
          </note>
          <note>
            Icke desto mindre när man läser interpellationen från Hillevi
            Larsson antar hon där snarast att de 22 000 individer som varit
            sjukskrivna på deltid och nu fått prova möjligheten att vara i
            en arbetslivsintroduktion samtliga har blivit fattigare. Så läser
            i varje fall jag hennes interpellation.
          </note>
          <note>
            Det är ett antagande som strider helt mot det Försäkringskassan
            och Arbetsförmedlingen i dag gör som en bedömning. Också ministern
            lyfter fram att det finns tre argument som talar för att denna
            grupp inte har blivit fattigare på aggregerad nivå utan har blivit
            rikare.
          </note>
          <note>
            Det är också rimligt eftersom de har bättre inkomst av lön än
            vad de har när de blir försörjda av en sjukskrivning, vare sig
            den är alliansledd eller socialdemokratisk.
          </note>
          <note>
            Herr talman! Man kan naturligtvis utgå från ett enstaka fall.
            I detta fall nämndes Ekots rapport om Maria. Man kan titta djupare
            in i det och se om det i ett enskilt fall har lett till att försäkringen
            inte fungerar. Det är rimligt att man har det antagandet. Det
            är också därför som man ska ta fram en bättre statistik för att
            i framtiden bedöma hela försäkringen.
          </note>
          <note>
            Om det nu visar sig att det är så att fler har kommit i arbete
            och därmed också tjänar mer, kan Hillevi Larsson då tänka sig
            att respektera att sjukförsäkringsreformen har blivit bättre än
            vad den tidigare var när Socialdemokraterna hade en föråldrad
            sjukförsäkring?
          </note>
          <note>
            Den levde inte upp till ryktet att hjälpa dem som är sjukskrivna.
            Den härbärgerade däremot en hel del som inte hade anledning att
            vara sjukskrivna. Därmed var hela försäkringen i utförsbacken
            och kunde kanske inte finansieras med statliga medel på lång sikt.
            Det var det allvarliga problem som man rättade till med sjukförsäkringsreformen
            från Alliansens sida.
          </note>
          <note>
            Det är också viktigt att poängtera att man i förra budgetprocessen
            gjorde förbättringar i den redan vidtagna sjukförsäkringsreformen
            i så måtto att man började pröva arbetsförmågan innan människor
            når den bortre tidsgränsen och ger möjlighet till arbetslivsintroduktion
            under skydd av sjukförsäkringen.
          </note>
          <note>
            Det är min absoluta tro att individer som har varit sjukskrivna
            på heltid eller deltid får en möjlighet att prova sin arbetsförmåga
            vid fasta tidsgränser. Detta görs tidigare än vid den bortre tidsgränsen.
          </note>
          <note>
            I majoriteten av de fall där det finns ytterligare arbetsförmåga
            kan detta också komma den sjukskrivna till del i så måtto att
            de kanske kan minska sin sjukskrivningsgrad ytterligare och arbeta
            något mer och därmed tjäna mer pengar.
          </note>
          <note>
            De skulle inte, som Hillevi Larsson påstår, bli fattigare utan
            rikare. Detta är räknat pengamässigt. Men man kan också säga att
            det är ett rikare liv när människor får delta i arbetsgemenskapen
            under längre tid och har förmåga att göra detta efter prövad arbetsförmåga
            vid låt säga 180 dagar.
          </note>
          <note>
            Människor kan då glädja sig åt att ha ett arbete att gå till
            i stället för att ha en passiv sjukskrivning som egentligen inte
            hade varit motiverad om det visat sig att arbetsförmåga finns.
          </note>
          <note>
            Ajournering
          </note>
          <note>
            Kammaren beslutade kl. 15.57 på förslag av andre vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            13 § (forts.) Svar på interpellation 2012/13:101 om utförsäkrade
          </note>
          <note type="speaker">
            Anf. 59 Statsrådet ULF KRISTERSSON (M):
          </note>
          <note>
            Herr talman! Som jag försökte beskriva häromdagen på socialförsäkringsutskottet
            litar vi väldigt mycket på den statistik som Försäkringskassan
            och Arbetsförmedlingen gör var för sig och gemensamt levererar
            till regeringen. Jag har aldrig haft anledning att misstro den,
            och jag har inte heller hört andra regeringar misstro den grundläggande
            statistikföringen. När man sagt det ska man också säga att statistiken
            inte kan visa allting i minsta detalj. Den visar ögonblicksbilder.
            Det här är rörlig materia, den ändrar sig dess bättre hela tiden.
            Vi ser en ökad andel av människor som kommer tillbaka till sjukförsäkringen
            över tid. Vi ser en ökad andel av människor som kommer till arbete
            över tid. Man måste därför vara ganska noggrann och långsiktig
            när man följer detta.
          </note>
          <note>
            Jag påpekade i utskottsdiskussionen att på åtminstone tre punkter
            finns det risker att vi överskattar eller underskattar frågeställningen
            i den gemensamma uppföljningen. Det jag nämnde där finns att få
            del av på riksdagens webbplats. Det finns för det första den grupp
            som inte har deltagit i ALI, arbetslivsintroduktion, över huvud
            taget men som arbetar mer efteråt. Dem vet vi väldigt lite om,
            för de finns inte alls med i Arbetsförmedlingens statistik. I
            den mån de över huvud taget är kvar i sjukförsäkringen registreras
            de enbart som sjukförsäkrade eller som i sjukförsäkringen vare
            sig de arbetar eller inte. Om de inte finns med där vet vi ingenting
            om de jobbar mer än tidigare. Där kan vi alltså underskatta möjligheten
            att människor arbetar mer nu än vad de gjorde tidigare.
          </note>
          <note>
            Det andra är de som är deltidsarbetande och som arbetar mer nu
            än tidigare. De finns både i sjukförsäkringen och i arbetslivet.
            De syns enbart som i sjukförsäkringen i Försäkringskassans återrapportering,
            men de kan mycket väl arbeta mer än vad de gjorde tidigare.
          </note>
          <note>
            För det tredje har vi den mindre sannolika möjligheten att man
            är deltidsarbetande som inte har återvänt till sjukförsäkringen,
            som inte arbetar mer och som inte finns på Arbetsförmedlingen.
            Där skulle vi kunna överskatta.
          </note>
          <note>
            Allt detta påpekade jag. Det kan man följa upp i långtidsstudier
            om inkomster bland annat. Det har gjorts ett par sådana utredningar
            redan, både inkomstmätningar och enkätundersökningar. Jag tycker
            att både Arbetsförmedlingen och Försäkringskassan står på en ganska
            saklig grund när de påpekar att deras statistik är värd att lita
            på.
          </note>
          <note>
            För mig räcker det långt. Jag välkomnar att vi över tid diskuterar
            exakt hur det går i inkomstmätningar, och det kommer vi att återkomma
            till.
          </note>
          <note type="speaker">
            Anf. 60 HILLEVI LARSSON (S):
          </note>
          <note>
            Herr talman! Vi vet inte hur många av dessa 22 000 som tidigare
            var deltidssjukskrivna som har utförsäkrats. Vi vet inte hur många
            av dem som har blivit friskare. Vi vet inte heller hur många av
            dem som arbetar mer eller mindre därför att statistiken inte täcker
            upp detta. Det är det min fråga handlar om. Det har gått att hitta
            fall där det uppenbarligen har varit felaktig statistik.
          </note>
          <note>
            Därför tycker jag att det är viktigt att gå till botten med det
            här. Om det skulle visa sig att det är många fall kan man ifrågasätta
            både sättet att föra statistik på och sättet att utvärdera hur
            sjukförsäkringsreformen har varit, men även hur man har behandlat
            de enskilda personerna. Det blir ett sätt att mörka det som har
            hänt dem, det vill säga att de har förlorat sin sjukersättning
            och dessutom blir ifrågasatta. Det är ett ifrågasättande när man
            utförsäkras. Är du verkligen sjuk?
          </note>
          <note>
            Det exempel som jag tog upp gäller en kvinna som själv känner
            att hon är precis lika sjuk som innan, men nu har hon dessutom
            extrema ekonomiska svårigheter. Man kan ifrågasätta hela den här
            gruppen på 62 000 personer som har utförsäkrats. Av dem är det
            22 000 som har varit sjukskrivna på deltid. Man frågar sig: Vad
            händer med dessa när de blir utförsäkrade?
          </note>
          <note>
            Uppenbarligen finns det brister i statistiken från Försäkringskassan
            och Arbetsförmedlingen. Ekot har gjort ett försök att bena upp
            statistiken och då kommit fram till att var tionde är i någon
            form av sysselsättning, men då med ekonomiskt stöd från samhället.
            Det kan dessutom vara låga ersättningar som de får för att arbeta.
          </note>
          <note>
            Det är bara 2 procent som har gått vidare från någon form av
            stödanställning. Det är tillsvidareanställningar och tidsbegränsade
            anställningar, men det förekommer också återgång till arbete hos
            tidigare arbetsgivare. Vi vet inte hur många av dessa 22 000 som
            räknas in i detta. Maria, som jag tog som exempel, är en av dem
            som har hamnat i statistiken som i arbete, alltså som en framgång.
            Då undrar man hur många fler det är, för det är inte speciellt
            höga siffror från början, och risken är att det är ännu lägre
            siffror när det gäller dem som har återgått till arbete, om statistiken
            inte visar rätt.
          </note>
          <note>
            Jag tycker ändå att det är motiverat att kräva att man går till
            botten med statistiken. Det borde inte vara speciellt svårt. Om
            Ekot klarar av det borde man från myndigheter kunna göra det när
            man har tillgång till alla fakta. Det är ganska enkelt egentligen.
            Det är bara att titta på hur det redovisades innan man blev utförsäkrad
            och vilken sysselsättningsgrad man hade. Redovisades man som sjukskriven
            då? Hur redovisades det efter utförsäkringen? Är man då fortfarande
            sjukskriven, eller är man i arbete och vilken sysselsättningsgrad
            har man? Att gå igenom alla dessa 22 000 som tidigare var deltidssjukskrivna
            och se på varje enskilt fall borde inte vara en omöjlig uppgift.
            Då skulle man få svart på vitt hur det ser ut med statistiken,
            och då skulle vi kunna ha den diskussion som jag tycker egentligen
            är allra viktigast: Är det verkligen rätt att utförsäkra så många
            människor när de inte har blivit friskare och när de får så stora
            svårigheter att försörja sig när de ändå försöker arbeta, som
            de deltidssjukskrivna gör?
          </note>
          <note type="speaker">
            Anf. 61 FINN BENGTSSON (M):
          </note>
          <note>
            Herr talman! Det här är en intressant diskussion utifrån den
            utgångspunkt som jag bedömer att interpellanten Hillevi Larsson
            retoriskt agerar ifrån när hon talar om att Ekot skulle vara den
            stora sanningssägaren. Vi har två tunga myndigheter, Försäkringskassan
            och Arbetsförmedlingen, som både har ett uppdrag att kontinuerligt
            följa upp den verksamhet de själva bedriver och samtidigt har
            fått tilläggsuppdrag för att i framtiden kunna göra viktiga studier
            på om reformen verkligen fungerar. Mot detta står en nyhetsrapportering
            där man har hittat ett enstaka fall, och på det enstaka fallet
            bygger man upp en möjlig föreställningsvärld om att allting är
            likadant som i detta enskilda fall.
          </note>
          <note>
            Vi får inte glömma av att i princip 97 procent av besluten på
            Försäkringskassan går de försäkrades väg, i 3 procent av fallen
            får man inte den möjligheten. Eftersom det är så många beslut
            som 19 miljoner som fattas årligen finns det naturligtvis en hel
            del människor i vilkas fall man kan ifrågasätta om bedömningen
            har blivit riktig.
          </note>
          <note>
            Jag vill dock understryka att i Försäkringskassans och Arbetsförmedlingens
            avrapportering av statistiken nyligen är den övergripande bilden
            att sjukförsäkringsreformen i allt väsentligt har fungerat så
            som det är tänkt. Man kan alltid hoppas att en del av de här människorna
            skulle ha större möjligheter att komma tillbaka till arbetslivet
            än vad som kanske är fallet. Ja, då återgår man till sjukförsäkringen.
            Man ska också komma ihåg att det redan från början är 2025 procent
            som inte har någon bortre tidsgräns, utan de har en sjukskrivning
            som fortsätter på grund av att det finns en hel del generösa undantagsbestämmelser.
            Men för den grupp som ändå har möjlighet att utvärdera sin arbetsförmåga
            är det viktigt att få chansen till denna utvärdering i det som
            heter arbetslivsintroduktion vare sig de är heltids- eller deltidssjukskrivna.
            Det är viktigt att konstatera att som det ser ut i dag förefaller
            det som att en del av dessa har möjlighet att återkomma till en
            arbetsmarknad, vilket är mycket glädjande. Motfrågan blir naturligtvis:
            Hur skulle det se ut i Hillevi Larssons värld? Ska vi gå tillbaka
            till det gamla systemet?
          </note>
          <note type="speaker">
            Anf. 62 EVA-LENA JANSSON (S):
          </note>
          <note>
            Herr talman! Jag har med stort intresse tagit del av statsrådets
            svar till Hillevi Larsson. Jag har lite svårt att förstå statsrådets
            argumentation. Det är tre uppgifter som, enligt statsrådet, talar
            för att de allra flesta deltidsarbetande arbetar mer.
          </note>
          <note>
            Den första uppgiften skulle vara att drygt 20 procent av dem
            som nådde den bortre gränsen har ökat sin förvärvsinkomst. 20
            procent av 62 000 omfattar i så fall inte dessa 22 000 som Hillevi
            Larsson pratar om. Det kan göra det, men behöver inte göra det.
          </note>
          <note>
            En mycket liten del av dem som har registrerats i arbete enligt
            Arbetsförmedlingen är tillbaka hos sina tidigare arbetsgivare.
            Nej, det stämmer. Om man inte har lämnat sin arbetsgivare utan
            varit där hela tiden är man naturligtvis inte tillbaka hos sin
            gamla arbetsgivare. Man har ju varit där hela tiden. Man har aldrig
            lämnat den, och då kommer man inte upp i den typen av statistik.
          </note>
          <note>
            Vidare skriver statsrådet att stora grupper bland dem som lämnat
            sjukförsäkringen kommer från en situation med påtaglig ohälsa,
            arbetslöshet och inkomster från transfereringar snarare än arbete.
            Det är därför inte troligt att ett stort antal deltidsarbetande
            arbetar i samma utsträckning i dag som när de också var deltidssjukskrivna.
          </note>
          <note>
            Hur vet vi det? Detta är lösa antaganden. Jag tycker att det
            är konstigt att statsrådet inte tar fasta på det reportage som
            var på Ekot . Om man är intresserad av att följa de här flödena
            mellan Försäkringskassan och Arbetsförmedlingen borde man bekymra
            sig över om statistiken är så luddig att personer faktiskt registreras
            som sjuka fast de jobbar också.
          </note>
          <note>
            I dag har jag träffat Susanne som var sjukskriven i tio år. Genom
            förrehabilitering har hon kommit tillbaka och går nu hos Arbetsförmedlingen.
            Hon har aktivitetsstöd. Hon har haft ungefär 8 000 kronor i månaden
            efter skatt, och nu har hon 3 500 kronor i månaden efter skatt.
            Det försvårar naturligtvis för henne att komma tillbaka till arbete.
            Hela hennes fokus ligger på hur hon ska få pengarna att räcka
            till hyran. Man kan konstatera att detta är en del av de utförsäkrade
            eller dem som är på väg till arbete.
          </note>
          <note>
            När det gäller de personer som tillhör gruppen med ökad förvärvsinkomst
            framgick det inte vid utfrågningen av statsrådet hur många av
            dem som har höjt sin förvärvsinkomst som har gått ifrån att vara
            nollklassade till att få en sjukpenninggrundande inkomst. Jag
            tänkte höra om statsrådet skulle kunna svara på frågan nu. Omfattar
            den här gruppen som har ökat sin förvärvsinkomst de nollklassade?
          </note>
          <note type="speaker">
            Anf. 63 Statsrådet ULF KRISTERSSON (M):
          </note>
          <note>
            Herr talman! Vi börjar känna igen den här diskussionen vid det
            här laget. Hillevi Larsson är emot allt som har skett de senaste
            åren. Jag köper det. Jag är inte så förvånad. Vi noterar det gång
            på gång. Det finns ett enormt stort intresse för statistiska frågor,
            och jag har aldrig noterat att Socialdemokraterna någon gång har
            föreslagit en annan statistikuppföljning.
          </note>
          <note>
            Men plötsligt tycker man att detta är mycket intressanta frågor.
            Det hade varit hederligare om vi hade haft en diskussion som gick
            ut på att göra klart om vi i grund och botten är för en utveckling
            där färre människor är långtidssjukskrivna eller om vi i grund
            och botten är för att det ska vara som det var tidigare. Den diskussionen
            vill man gömma och i stället diskutera detaljer i statistiken
            där det alltid går att hitta problem. Vi talar om stora myndigheter,
            stora flöden och olika tidpunkter när man mäter.
          </note>
          <note>
            Jag har aldrig sagt annat än att jag i grund och botten litar
            på att statistiken fyller sitt syfte. Man kommer alltid att kunna
            hitta frågor som statistiken inte kan svara på här och nu. Så
            har det alltid varit. Det är lite fascinerande att se att detta
            plötsligt väcker så stort intresse.
          </note>
          <note>
            Jag har lutat mig mot några undersökningar som jag tycker stöder
            det faktum att det sammantaget är fler som har kommit i arbete
            och fler som har högre inkomster än tidigare. Den ena är en enkätundersökning
            som visar att 60 procent av dem som inte gick till Arbetsförmedlingen
            hade en huvudsaklig inkomstkälla från anställning eller eget företag,
            men bara 3 procent hade försörjningsstöd och 5 procent aktivitetsstöd
            eller a-kassa.
          </note>
          <note>
            En annan undersökning, som visar en något större grupp människor,
            pekar på att den grupp som tjänade minst har minskat. Den grupp
            som tjänar mitt emellan har också minskat. Den grupp som tjänar
            200 000 eller mer, det vill säga har en ganska rejäl förvärvsinkomst,
            har mer än fördubblats. Den totala ökningen av förvärvsinkomster
            var 52 procent mer än tidigare i den samlade gruppen som lämnade
            sjukförsäkringen första halvåret 2010.
          </note>
          <note>
            Det är siffror som är entydiga i sin enkelhet. De bevisar naturligtvis
            ingenting på enskild personnivå. Vill ni diskutera enskilda fall
            i riksdagens kammare får ni gärna göra det. Jag tycker inte att
            det är ett värdigt sätt att diskutera de komplexa problem som
            vi diskuterar här.
          </note>
          <note>
            Till sist har man undersökt inkomsten historiskt för den grupp
            som gick till arbetslivsintroduktion. Den undersökningen visar
            att under mycket lång tid har nästan all inkomst kommit från transfereringar
            och en mycket liten inkomst från anställningar.
          </note>
          <note>
            Inget av detta bevisar någonting på den enskilda individnivå
            som ni så nyfiket vill diskutera. Men om man har ansvaret att
            diskutera system som hanterar hela Sverige och väldigt många svenskar,
            som ska vara likformiga och rättssäkra och som ska fungera under
            mycket lång tid får man ställa lite högre krav och inte diskutera
            enskilda förnamn.
          </note>
          <note type="speaker">
            Anf. 64 HILLEVI LARSSON (S):
          </note>
          <note>
            Herr talman! Nej, det borde inte behöva vara Ekot som förde statistik.
            Det borde vi klara av själva, men jag tycker att det är bra att
            vi har medier som granskar när någonting inte går rätt till. Och
            tänk om det inte bara är enskilda fall! Tänk om det är rätt många
            fall! Dessutom tycker jag att varje fall är ett fall för mycket.
            Det är faktiskt felaktig statistik.
          </note>
          <note>
            Därför vidhåller jag min fråga. Vad är det som hindrar ministern
            från att se till att vi får rätt statistik? Det kan inte vara
            så svårt. Om till och med Ekot kan göra det borde vi, med tillgång
            till myndigheter och regering, kunna sätta i gång ett sådant arbete
            där man har alla statistikuppgifter för alla de deltidssjukskrivna.
            Då blir det väldigt lätt att se vad som har hänt innan man blev
            utförsäkrad och sedan efter det att man blev utförsäkrad. Vad
            har hänt i statistiken där emellan? Då skulle vi kunna få rätt
            svar så det inte blir spekulationer.
          </note>
          <note>
            Många enskilda fall innebär trots allt att väldigt många människor
            berörs av det här systemet. Därför tycker jag att det är intressant.
            Om det kan gå fel i några fall kan det kanske gå fel i många fler
            fall.
          </note>
          <note>
            Jag undrar om det finns något att dölja. Varför vill man inte
            ta fram den här statistiken? Det kan jag inte förstå. Jag kan
            förstå att det blir missar i statistiken, men då ändrar man väl
            sättet att föra statistik så att det blir rättvisande i framtiden.
            Jag kan inte förstå detta. Då skulle vi få svart på vitt på hur
            det ligger till och om det är många eller bara enskilda fall.
          </note>
          <note>
            Jag tycker att den förda politiken är ett rätt stort fiasko.
            Det har visat sig att många människor verkligen var sjuka och
            nu lider både av sin sjukdom och av fattigdom.
          </note>
          <note>
            På vår tid gick det faktiskt åt rätt håll på slutet. Det vi gjorde
            fel var att vi borde ha satsat mer på rehabilitering. Det är en
            lärdom. Nu har regeringen dragit ned ännu mer på rehabilitering
            och gör dessutom folk fattiga. Det är inte bättre.
          </note>
          <note type="speaker">
            Anf. 65 EVA-LENA JANSSON (S):
          </note>
          <note>
            Herr talman! Statsrådet säger att vi bara vill diskutera enskilda
            fall. Nu diskuterar vi den statistik som regeringen har använt
            för att visa hur lyckad den så kallade reformeringen av sjukförsäkringen
            har varit. Statsrådet har till och med använt den för att skriva
            debattartiklar. Om det, när medierna granskar, visar sig att den
            statistiken är inte är så lyckad ifrågasätter man hela fundamentet
            för statsrådet att framhålla att sjukförsäkringen och den så kallade
            rehabiliteringskedjan har varit lyckade. Det är därför vi diskuterar
            det.
          </note>
          <note>
            Det är klart att en reform, en förändring, av sjukförsäkringen
            som sedan visar sig inte vara en reform utan en försämring innebär
            att enskilda drabbas. Nu säger man att det kan vara upp till 22
            000 personer som, enligt statistiken, har gått från att vara sjuka
            till arbete trots att de inte jobbar en timme mer. Det är därför
            vi ställer de här frågorna.
          </note>
          <note>
            Därför tyckte jag att det var viktigt att statsrådet svarade
            på de här frågorna: Tycker han att de här lösa antagandena räcker
            som grund för att kunna luta sig mot den här statistiken, eller
            behöver man förändra statistiken? Ingår gruppen nollklassade,
            det vill säga de som trillade ut ur systemet och inte hade någon
            ersättning alls och sedan fick tillbaka en sjukpenninggrundande
            inkomst, i den gruppen? Ingår de i den gruppen som har ökat sin
            förvärvsinkomst? Har man använt statistiken på det sättet vore
            det intressant att få veta det nu. Det är tredje gången jag ställer
            den frågan, så jag hoppas få svar här.
          </note>
          <note type="speaker">
            Anf. 66 Statsrådet ULF KRISTERSSON (M):
          </note>
          <note>
            Herr talman! Om man var nollklassad och har fått sjukpenning
            i särskilda fall genom den regel som finns och nu har det som
            inkomst ingår man inte i gruppen som har förvärvsinkomst. Svaret
            är alltså nej.
          </note>
          <note>
            Först och främst vill jag säga att det må stå Hillevi Larsson
            fritt att med den systematiken misstro Arbetsförmedlingens och
            Försäkringskassans statistik. Jag har inte en enda gång sett Socialdemokraterna
            lägga ett enda förslag som på en enda punkt föreslår en annan
            statistikföring än den vi har i dag. Jag skulle ta er på lite
            större allvar om ni inte bara pratade om sådant som ni inte ens
            själva föreslår.
          </note>
          <note>
            Det andra jag vill nämna är att under de sista ljuva åren som
            ni hade makten började sjukpenningandelen 2003 och 2004 att sjunka
            genom en massiv överföring av människor till förtidspensionssystemet.
            Det var ett väldigt elegant sätt att få till synes sänkta sjuktal.
            Det var ett förödande system att överföra människor i permanent
            förtidspension, eller ännu värre, att ge människor illusionen
            att de hade fått förtidspension när de i praktiken bara var förvarade
            tre år i taget i sjukförsäkringssystem men inte i sjukpenning.
            Detta system var helt uselt. Är ni stolta över den lösningen och
            därmed antyder att den kommer att komma tillbaka har vi en rejäl
            valdebatt framför oss.
          </note>
          <note>
            Det tredje jag vill nämna är att Socialdemokraterna med viss
            frenesi återkommer till skillnaden mellan riktiga jobb och jobb
            med stöd. Det där vill jag bestämt varna för. När ni börjar antyda
            att de jobb som har offentligt stöd inte skulle räknas som riktiga
            jobb underkänner ni en massa människors kvaliteter och kompetenser
            bara för att vinna en billig poäng.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellationerna 2012/13:120, 124 och 132 om tillgång
            till mobil telefoni med hög kapacitet
          </note>
          <note type="speaker">
            Anf. 67 Statsrådet ANNA-KARIN HATT (C):
          </note>
          <note>
            Herr talman! Marie Nordén har frågat mig vilka åtgärder jag avser
            att vidta för att hela landet ska ha tillgång till mobiltelefoni
            med hög kapacitet. Jasenko Omanovic har frågat mig om jag avser
            att ta fram en strategi för mobiltäckning i hela landet för att
            skynda på utbyggnaden av mobilnätet så att det finns pålitlig
            mobiltäckning även på landsbygden. Monica Green har frågat mig
            vad jag avser att göra för att mobilerna ska fungera även i praktiken.
            Jag har valt att besvara interpellationerna i ett sammanhang.
          </note>
          <note>
            Sverige har under en lång rad år haft en snabb och fantastisk
            utveckling och utbyggnad av mobiltelefoni och bredband. Tack vare
            det är mobiltäckningen i Sverige generellt sett mycket god och
            långt bättre än i många andra länder. Detta gäller även trådlöst
            bredband. Enligt Post- och telestyrelsens bredbandskartläggning
            2011 kan 99,98 procent av befolkningen i dag få mobilt bredband
            till sina hem. Men Sverige är ett stort och glesbefolkat land
            med många obebyggda ytor. Det innebär att även om täckningen närmar
            sig 100 procent av alla hushåll finns det stora ytor i landet
            där ingen bor som saknar mobiltäckning.
          </note>
          <note>
            Vårt behov av och vår vilja att använda mobil teknik växer nu
            snabbt. Ungefär sex av tio i Sverige använder sig nu av så kallade
            smarta telefoner, vilket gör att man kan läsa mejl, se på nyhetsprogram
            eller utmana sina kompisar på spel i stort sett när som helst
            och var som helst. Det är i grunden bra. Det gör livet lättare,
            roligare och enklare att leva. Men den utvecklingen har en baksida
            i form av överbelastade nät. Tre av tio mobilkunder uppger att
            de regelbundet märker av problem med bristande kapacitet i näten.
          </note>
          <note>
            Jag förstår att de kunder som inte kan använda sin telefon eller
            surfplatta, trots att operatörernas kartor visar att de ska ha
            täckning, blir besvikna. Operatörerna måste bli duktigare på att
            hålla vad de lovar, och de måste bli bättre på att tydliggöra
            om det finns några begränsningar i abonnemangen. Det finns ett
            starkt konsumentskydd i den svenska lagstiftningen, och så sent
            som i somras skärpte också riksdagen kraven på hur kundinformationen
            utformas både i avtal och i marknadsföring. PTS arbetar just nu
            med nya föreskrifter och allmänna råd för att se till att det
            genomförs i praktiken.
          </note>
          <note>
            Regeringen har även genom åren infört regler som gör det enklare
            för kunder att byta operatör och flytta sitt nummer. Därmed kan
            missnöjda kunder enklare byta abonnemang, vilket tvingar operatörerna
            att förbättra sina tjänster.
          </note>
          <note>
            Staten har en viktig roll i att se till att marknaden fungerar
            effektivt. Vad gäller mobil kommunikation är det dessutom viktigt
            att vi ser till att frigöra radiospektrum för mobilt bredband.
            I Sverige har vi frigjort allt spektrum för mobiltelefoni som
            i praktiken är möjligt, vilket innebär att Sverige placerar sig
            i toppen inom EU. Den svenska regeringen var också drivande i
            att det så kallade 800-megahertzbandet skulle användas för mobila
            tjänster. Det är ett frekvensband som lämpar sig bra för att täcka
            glesbygden. Därför bygger nu operatörerna snabbt ut 4G-näten,
            som kommer att underlätta för kapacitets- och täckningsproblematiken
            i hela landet.
          </note>
          <note>
            Ett av tillstånden i 800-megahertzbandet är dessutom försett
            med ett krav som innebär att upp till 300 miljoner kronor ska
            användas för att koppla upp de hushåll och arbetsställen som i
            dag saknar grundläggande bredband.
          </note>
          <note>
            Samtidigt pågår inom regeringens bredbandsforum ett ständigt
            arbete med att förbättra förutsättningarna för bredbandsutbyggnad
            i Sverige. Bland annat arbetar PTS för närvarande med en förstudie
            angående hinder som kan finnas för att bygga ut mobilnät. Denna
            ska presenteras för Bredbandsforums styrgrupp i januari.
          </note>
          <note>
            Vad gäller Telia Soneras så kallade teknikskifte är det en självklarhet
            att telefoni ska fortsätta att finnas på de platser där Telia
            Sonera väljer att ersätta den kopparbaserade telefonin med modernare
            trådlös teknik. Telia Soneras teknikskifte har dragits med problem
            som inte har varit acceptabla, vilket både jag, PTS och Telia
            Soneras kunder har påtalat. Detta har lett till att Telia Sonera
            har gjort en rad förbättringar, och jag utgår från att de även
            fortsättningsvis kommer att arbeta aktivt med att lösa de eventuella
            problem som kan uppkomma. Både tillsynsmyndigheten PTS och jag
            själv följer denna fråga mycket noggrant.
          </note>
          <note type="speaker">
            Anf. 68 MARIE NORDÉN (S):
          </note>
          <note>
            Herr talman! Jag vill börja med att tacka ministern för svaret.
            Jag kan bara konstatera att jag tycker att ministern är lite väl
            nöjd med dagens situation. Ministerns svar är mer en beskrivning
            av hur läget är. Om jag var ansvarig minister skulle jag vara
            lite mer bekymrad över att tre av tio, precis som ministern nämner
            i sitt svar, är missnöjda och regelbundet märker av problem med
            att täckningen inte fungerar. Den siffran är alldeles för hög
            och ganska anmärkningsvärd.
          </note>
          <note>
            Fungerande mobiltelefoni är en överlevnadsfråga för alla delar
            av landet, inte minst på landsbygden. Att bo och driva företag
            är i princip omöjligt om du inte har en bra täckning för det mobila
            bredbandet. När det gäller den siffra som PTS redovisade 2011,
            som ministern tar upp i sitt svar, att 99,98 procent kan få mobilt
            bredband till sitt hem vill jag säga att mobilt bredband ju inte
            är en uppkoppling som alltid fungerar så säkert och så tryggt
            som man kan tycka och önska att den skulle göra. För att det ska
            fungera riktigt bra att som företagare och privatperson skicka
            större filer är det inte aktuellt med det mobila bredbandet, utan
            då krävs det fiber. Utvecklingen av fibernätet har helt lämnats
            över till den enskilde, till det lokala byalaget eller i bästa
            fall till kommunen, för marknaden bryr sig inte om oss där ute
            i glesbygd.
          </note>
          <note>
            På de stora ytorna som ministern pratar om där ingen bor verkar
            trots allt många. Man arbetar i skogen, samerna har sina företag
            och besöksnäringen finns där, och trots allt bor en del människor
            ute i glesbygd. Där behövs också fungerande mobiltelefoni.
          </note>
          <note>
            När jag senast debatterade med ministern frågan om den nya tekniken
            som skulle ta över efter det att man monterat ned det fasta kopparnätet
            hävdade ministern att så inte var fallet, att alla som vill ha
            mobiltelefoni eller telefoni i sitt hem har det. Jag måste säga
            att det känns som en framgång att ministern nu har erkänt att
            problemet finns, att täckningen inte fungerar för många, trots
            att det ska vara den nya tekniken.
          </note>
          <note>
            Jag tog upp frågan utifrån ett glesbygdsperspektiv eftersom många
            i glesbygden inte har täckning. Nu visar det sig att problemen
            inte bara finns i glesbygd, utan det gäller även tätorter. För
            bara några veckor sedan kunde vi på ABC se ett inslag om ett äldreboende
            i Huddinge. Där har de precis samma problematik som vi upplever
            i Bräcke, Strömsund, Härjedalen. Den nya tekniken fungerar inte,
            och trygghetslarmet är kopplat till det mobila nätet. Kopparnätet
            har monterats ned, och den mobila tekniken fungerar inte. Det
            är ett stort problem som man borde känna sig väldigt bekymrad
            över. Ambitionen att alla ska känna sig trygga borde vara ministerns.
          </note>
          <note>
            Ministerns svar förra gången, när det inte fungerade, var att
            hänvisa till Post- och telestyrelsen, som skulle lösa problemet.
            Nu handlar det om att stärka konsumentskyddet. Det låter bra,
            men det räcker inte att byta operatör. Där är konsumenten fortfarande
            i det läget att det inte finns bättre täckning även om man skulle
            byta till en annan operatör. Trycket från de smarta mobilerna
            är nämligen alldeles för högt. 82-åriga Gunborg i Huddinge har
            ingen annanstans att vända sig, och jag tycker att det finns anledning
            att vara riktigt orolig.
          </note>
          <note>
            Ministern talar om 4G. När jag talar om mobiltelefoni ute i landet
            skrattar många, för på vissa ställen har de knappt upplevt 3G.
            Därför undrar jag: Är ministern beredd att lägga fram en nationell
            strategi som även omfattar mobil telefoni?
          </note>
          <note type="speaker">
            Anf. 69 JASENKO OMANOVIC (S):
          </note>
          <note>
            Herr talman! Jag vill tacka ministern för svaret. Det ges dock
            inte svar på det som vi frågade om. Ministern beskrev den utveckling
            som skett. För 20 år sedan skickades det första sms:et. I dag
            skickar vi miljoner sms i Sverige, eller vad det nu kan vara.
            Dessutom har vi utvecklingen med spel och allt sådant. Regeringen
            har auktionerat ut 800-megahertzbandet för dryga 2 miljarder.
            Sedan säger ministern att man villkorat 300 miljoner, pengar som
            ska gå till utbyggnaden av nätet på landsbygden.
          </note>
          <note>
            Västernorrlands och Jämtlands län är lika stora som Belgien och
            Holland. Då talar vi om en liten del av Sverige där man måste
            bygga ut nätet. 300 miljoner är en droppe i havet i förhållande
            till det behov som finns. I mitt hemlän har länsstyrelsen gjort
            en analys och undersökt täckningen. Man har varit så noggrann
            att man kört med bil runt hela länet. 5 670 kilometer har man
            åkt för att kontrollera om det finns täckning, var det i så fall
            finns och var det saknas. Man har hittat många ställen där det
            saknas.
          </note>
          <note>
            Det beror på vilka operatörer man använder. Tidigare hade vi
            i riksdagen en annan operatör, i stället för Telia, och då var
            man en otillgänglig riksdagsledamot. Så fort man lämnade E4:an
            eller tätorten kunde ingen nå en. Så ser det ut. Vi som kommer
            från de områdena kan bekräfta att det ser ut så.
          </note>
          <note>
            För företagarna, småföretagarna, i länet är detta ett stort problem.
            Vi kan ta Birgit Ahlberg som exempel. Hon driver Rotsjö Gård utanför
            Härnösand. Dit kommer turister varje sommar. På samma sätt som
            de som kommer till Stockholm och tar bilder på slottet vill turisterna
            där fota kossorna och sedan lägga ut bilderna på internet. Men
            det finns ingen täckning. Man måste åka hem för att kunna få kontakt
            med omvärlden. En sådan företagare har inte samma förutsättningar
            som andra, och det är ett stort problem för landsbygden. Vad är
            en sådan företagare tvungen att göra? Ja, kanske flytta därifrån.
            Är det den politiken statsrådet vill bedriva? Är det den näringslivspolitiken
            regeringen vill bedriva?
          </note>
          <note>
            Det är ett exempel av många som finns i mitt hemlän, liksom i
            andra län i Norrland och även i södra Sverige. Och precis som
            Marie nämnde finns problemet också i Stockholm. Till och med i
            tunnelbanan kan det hända att man inte har mottagning.
          </note>
          <note type="speaker">
            Anf. 70 MONICA GREEN (S):
          </note>
          <note>
            Herr talman! Tack, ministern, för svaret! Det var ett långt svar,
            vilket tyder på ett engagemang från ministerns sida. Det är bra.
            Ministern och jag, och många andra engagerade ledamöter, har haft
            flera liknande debatter i kammaren. Vi tycker att det är en viktig
            fråga, och jag vet att ministern också tycker det. Jag märker
            att ministern ändrat sin syn på frågan allteftersom vi diskuterat
            den i kammaren. För bara ett år sedan diskuterade vi mobiltäckningen,
            och ministern sade att 99,99 procent har mobiltäckning där de
            bor. Vi upplyste då ministern om att ifall den teoretiska kartan
            inte stämmer får man faktiskt lita på människorna, inte på den
            teoretiska kartan.
          </note>
          <note>
            Nu säger ministern delvis i svaret att hon förstår den upprördhet
            som finns ute hos medborgarna, konsumenterna, som inte får den
            service som de är berättigade till när de beställt tjänsten. Det
            är bra att ministern har den insikten och att hon delvis har ändrat
            sig. Jag hoppas att den insikten kommer att leda till att ministern
            ställer större krav på operatörerna. Det är nödvändigt att vi
            har bra mobiltelefontäckning i hela landet.
          </note>
          <note>
            Jag vet att en del påstår att det bara är löjligt, dyrt och en
            lyx, att folk ute på landsbygden inte kan kräva sådant, men jag
            förstår inte de argumenten. De är för all del liberala kapitalister
            och menar att det är i tätbefolkade områden vi mest behöver mobiltäckning
            medan övriga i stort sett får skylla sig själva för att de bor
            som de gör.
          </note>
          <note>
            Så kan man inte diskutera, och jag vet att Anna-Karin Hatt inser
            det. Vi kan tänka oss de äldre som bor långt ute i skogen eller
            i glesbygden. De får hjälp av hemtjänsten, företrädesvis kvinnor,
            som åker från den ena röda stugan till den andra, allt längre
            bort i skog och mark. De ser till att de äldre får en bra tillvaro.
            För dem är det helt nödvändigt att ha kontakt med omvärlden, att
            kunna diskutera med vårdcentralen, med sin uppdragsgivare eller
            med läkaren om det skulle hända någonting. Dessutom kan det hända
            någonting på vägen som gör att de behöver komma i kontakt med
            läkare eller arbetsgivare. Det kan vara fråga om liv eller död.
          </note>
          <note>
            Likadant är det för dem som jobbar inom skogs- och lantbruk.
            Och som vi hörde tidigare är turismen helt beroende av en fungerande
            mobiltelefontäckning. Det är inte bara i glesbygd, långt från
            storstaden, som det inte fungerar. Vi kan åka fyra mil från centrala
            Stockholm till Ekerö. Där är det mobila nätet bedrövligt dåligt.
            Kapaciteten är väldigt, väldigt låg. Det duger helt enkelt inte.
            Vi måste göra någonting åt det. Jag hoppas att ministern inser
            det. Om ministern inser att det här är för dåligt och att vi måste
            ha täckning undrar jag vad hon tänker göra för att operatörerna
            ska klara sitt uppdrag bättre.
          </note>
          <note type="speaker">
            Anf. 71 SVEN-ERIK BUCHT (S):
          </note>
          <note>
            Herr talman! Mobiltelefontäckning är viktigt oavsett om man bor
            i glesbygd eller i tätbefolkade områden. Frågan har varit uppe
            många gånger i kammaren under min tid i riksdagen. I dag har vi
            en debatt med anledning av tre bra och nödvändiga interpellationer.
          </note>
          <note>
            Oavsett vilket statsråd som går in i debatten hänvisar man till
            att det är bra mobiltäckning. Observera att man säger mobiltäckning.
            Det gör också statsrådet Hatt i dag. Hon hänvisar till PTS bredbandskartläggning.
            Det är viktigt att vi reder ut begreppen. Frågan handlar om bra
            mobiltelefontäckning. Det är något annat än mobiltäckning. Faktum
            är att allt fler upplever att mobiltelefontäckningen blir allt
            sämre.
          </note>
          <note>
            Herr talman! Jag har gått igenom de krav som regeringen via PTS
            ställer på olika operatörer. Det nya digitala 450-nätet är bra
            för de riktigt glesa områdena. När det tillståndet gavs ställde
            PTS funktionskrav bland annat på handburen enhet. Operatörerna
            tillhandahöll då handburen mobiltelefonenhet. Då kan man fundera
            på vad en handburen enhet är för mobiltelefon. Det är viktigt
            att man reder ut också det begreppet.
          </note>
          <note>
            Det jag nu håller i handen är en handburen mobiltelefonenhet.
            Detta andra är i sin tur en smart handburen mobiltelefonenhet.
            Men det som jag har här i kassen är något helt annat. Detta ringer
            man med inne i ett hus tillsammans med ett modem kopplat till
            ett telefonjack. För detta behövs mobiltäckning. Det är vad ministern
            pratar om. Men det är något helt annat än de mobiltelefonenheter
            jag visade upp. Tyvärr anser PTS tydligen fortfarande att det
            som jag tog upp ur kassen är en handenhet. Jag tror inte att det
            finns någon annan i det här landet som anser att det är en handenhet.
          </note>
          <note>
            År 2009 slutade operatören för 450-nätet att tillhandahålla handburna
            enheter. Det finns inga sådana här handburna enheter som man kan
            ringa med på 450-nätet. Det är helt omöjligt. Det står egentligen
            i direkt strid med de villkor som finns. Jag vet inte om statsrådet
            känner till detta och om hon i så fall gör någonting för att PTS
            ska följa de uppsatta tillståndsvillkoren.
          </note>
          <note>
            Förra året förnyade regeringen via PTS tillståndet för 900-bandet.
            Det blev gratis att använda frekvensen under de 15 kommande åren.
            Kraven på mobiltelefontäckning blev synnerligen vagt beskrivna
            och skulle gälla endast två år framåt i tiden. En studie som Länsstyrelsen
            i Västernorrland gjort visar tydligt att de vaga kartor som tillståndet
            grundade sig på inte alls stämmer. Vet statsrådet det? Vad gör
            statsrådet för att säkerställa mobiltelefontäckningen i 900-bandet?
            800-bandet är ett bra band där signalerna räcker långt.
          </note>
          <note>
            Herr talman! Förra året auktionerade man ut det här. Fyra tillstånd
            delades ut på 800-bandet, men det ställdes inga krav på mobiltelefontäckning.
            Känner ministern till det? Vad gör ministern för att säkerställa
            mobiltelefontäckning ute i landet på det bandet? Jag återkommer
            till de två följande banden.
          </note>
          <note type="speaker">
            Anf. 72 MARIA STENBERG (S):
          </note>
          <note>
            Herr talman! Ibland önskar man att debatten skulle tv-sändas,
            så att människor verkligen fick se vad en handburen enhet är och
            vad en fast telefon med sladd är.
          </note>
          <note>
            Jag har också debatterat frågan om mobiltelefontäckning många
            gånger som riksdagsledamot. Det beror också lite grann på att
            man gräver där man står. Jag bor i Norrbottens inland i en stor
            men glest befolkat kommun. Människor som bor i dessa områden upplever
            att de inte är en del av det moderna it-samhället. Varför gör
            de det? Det är helt fantastiskt med de nya smarttelefonerna. Vi
            kommunicerar, spelar spel och läser mejl. Men i mångt och mycket
            skulle människor som jag möter vara himla nöjda om de kunde ringa
            med sin mobiltelefon ta upp telefonen, slå ett nummer och ringa
            ett samtal. Problemet för många människor är just att de inte
            kan ringa med sin mobiltelefon. Oavsett om det är smartphone eller
            någon annan sort kan man inte ringa.
          </note>
          <note>
            I dagens samhälle kan man tycka att vi borde ha klarat av det.
            Om vi nu ska vara ett modernt it-samhälle där de allra flesta
            kan använda den nya tekniken ska man väl åtminstone kunna ringa
            på sin enhet. Men det är inte så. I Norrbotten finns det några
            frågor som engagerar människor väldigt mycket, och en av dem gäller
            mobiltelefonsamtalen. Jag tror att många människor på landsbygden,
            inte bara i glesbygden, känner att det vore bra om man kunde få
            en politisk målsättning i form av ett täckningskrav som innebär
            att man kan ringa samtal.
          </note>
          <note>
            Jag behöver inte stå här och berätta för statsrådet hur svårt
            det är att vara företagare i glesbygden när inte mobiltelefonin
            funkar. Förhoppningsvis vet statsrådet det. Jag behöver heller
            inte stå här och berätta hur besvärligt det är för människor som
            bor i väldigt glest befolkade områden när Telia Sonera tar ned
            den fasta telefonin och säger att den mobila fasta enheten ska
            fungera men den ändå inte gör det. Jag behöver nog inte tala om
            det. Förhoppningsvis vet ministern det.
          </note>
          <note>
            Men det blir också problem när man tänker: Ja, nu kommer det
            ny teknik! Det är inte så att man inte är för ny teknik. Nu kommer
            det flera nya tillstånd, tänker man, och det kommer att skruvas
            politiskt i de tillstånd som innebär att även glesbygds- och landsbygdsbor
            kan ringa i telefon, med en politisk målsättning om en täckningsgrad
            som även kommer glesbygden till del. Men så tar man inte den chansen!
            Man ställer inte politiska krav på att de operatörer som fått
            tillstånd faktiskt ska tillhandahålla mobiltelefonisamtal.
          </note>
          <note>
            Jag läste statsrådets svar. Tre av tio mobilkunder har regelbundet
            problem. Det är ganska mycket. Marie Nordén berättade att det
            nu inte bara är glesbygdens och landsbygdens folk som har problem
            med sin mobiltelefoni. Nu kryper det närmare storstaden. Då är
            det jättebra om man politiskt har ett mål för täckningskraven
            också när det gäller samtalen i telefonerna.
          </note>
          <note type="speaker">
            Anf. 73 Statsrådet ANNA-KARIN HATT (C):
          </note>
          <note>
            Herr talman! Det är viktigt att vi inte blandar ihop äpplen och
            päron i debatten. Dels har vi Telias teknikskifte, dels finns
            det frågor om mobiltäckning. Det är två olika diskussioner som
            det är viktigt att vi försöker hålla isär, om inte annat så för
            åhörarnas skull.
          </note>
          <note>
            Vi börjar med teknikskiftet. Det är helt uppenbart att alla ska
            ha fungerande telefoni i hemmet och på sina arbetsställen. Det
            är på sitt sätt en väldigt enkel fråga. Telia har lovat att ingen
            ska förlora sin telefoni när gammal teknik ersätts med nya radiobaserade
            lösningar. Jag förutsätter att Telia håller det löftet. Både jag
            och PTS följer denna fråga väldigt noga, och det tänker vi fortsätta
            att göra. Anledningen till det är väldigt enkel. Fungerande telefoni
            är en förutsättning för att man ska kunna känna sig trygg och
            för att man ska kunna kommunicera med omvärlden.
          </note>
          <note>
            I detta ingår också att Telia åtagit sig att i god tid innan
            någon enskild abonnent som har trygghetslarm blir föremål för
            teknikskiftet informera kommunen så att kommunen har god tid på
            sig att se till att ersätta det analoga trygghetslarmet med en
            annan lösning. Om det av något skäl inte fungerar, om man som
            enskild abonnent upplever att det är strul i teknikskiftet trots
            att Telia nu har gjort och åtagit sig att göra ett antal förändringar,
            ska man i första hand vända sig till den speciella kundtjänst
            för teknikskifte som Telia har upprättat. Upplever man att man
            inte får hjälp där ska man vända sig till den särskilda ombudsmannaliknande
            funktion som regeringen har inrättat hos PTS. Det är ett ställe
            där man ska kunna få stöd, hjälp och råd av en opartisk myndighet.
          </note>
          <note>
            Sedan finns problemet att mobilerna fungerar dåligt. Tittar man
            på operatörernas täckningskartor kan man se att de beskriver en
            generellt sett ganska generös bild av täckningen. Men det finns
            en hel del som tyder på att täckningskartorna inte på alla håll
            stämmer överens med verkligheten. Om man som konsument har kontrollerat
            täckningen innan man tecknat ett abonnemang och upptäcker att
            tjänsten inte fungerar i de områden där man har planerat att röra
            sig är det inte så konstigt att man känner sig lurad och besviken.
          </note>
          <note>
            Det här är i högsta grad en konsumentfråga. Konsumenterna har
            köpt en tjänst som de räknar med ska fungera. Då har operatören
            också en skyldighet att erbjuda det som de har utlovat. Det handlar
            inte om att garantera täckning i en betongbunker. Det handlar
            inte om att garantera att tillfälliga driftsstörningar inte ska
            inträffa, för vi vet alla att tekniken ibland kan krångla. Men
            om täckningskartorna visar att det ska finnas täckning har kunderna
            tecknat sina abonnemang i tron att det ska fungera, och då ska
            det i normalfallet också fungera. Det är en väldigt enkel princip.
          </note>
          <note>
            Nu använder allt fler av oss smarta telefoner, precis som sagts
            i debatten och beskrivits i flera interpellationer, som gör att
            det väldigt snabbt blir väldigt mycket mer datatrafik i näten.
            Det är uppenbart en utmaning för operatören att hålla jämna steg
            med den utvecklingen och med oss konsumenter, som väldigt snabbt
            nu lägger om vårt beteende i takt med att det blir alltmer användarvänliga
            tjänster och alltmer som vi vill uträtta mobilt och digitalt på
            nätet från våra smarta mobiltelefoner. Därför måste operatörerna
            se till att göra de investeringar som gör att näten klarar av
            det som operatörerna lovar att de ska kunna uträtta.
          </note>
          <note type="speaker">
            Anf. 74 MARIE NORDÉN (S):
          </note>
          <note>
            Herr talman! Jag tycker inte heller att vi ska blanda ihop päron
            och äpplen. Men ministern valde att besvara interpellationerna
            tillsammans, så då är det klart att det blir lite sammanblandning.
          </note>
          <note>
            Det stora problemet är att när man har gått över till den nya
            tekniken belastar det samma nät som de smarta telefonerna befinner
            sig på.
          </note>
          <note>
            Det är sant att Telia har sagt att de har avgett ett löfte, men
            det är bara att konstatera att det kommer nya exempel på att trygghetslarm
            inte fungerar med den nya tekniken. Det är inte så uppseendeväckande
            längre, för det är på för många ställen som de inte fungerar.
            Men det kommer nya exempel på att trygghetslarm inte fungerar
            när man har gått över till den nya tekniken, så det är väl bara
            att konstatera att Telias löfte inte har hållits.
          </note>
          <note>
            Det är ingen som jag har talat med som efterfrågar att kunna
            använda mobiltelefon i en cementbunker, men många känner sig som
            om de satt i en cementbunker därför att de är helt bortkopplade
            från omvärlden. Då handlar det inte om att man sitter ute i obygden,
            även om många kanske skulle tycka det, utan i områden där man
            ändå kan förvänta sig att det ska finnas en viss täckning. Jag
            har träffat människor som har försökt ringa SOS Alarm, och inte
            ens den tekniken, som alltid ska fungera, fungerar.
          </note>
          <note>
            Någonstans har vi nått till en situation i samhället där det
            här är en standardteknik. Vi förväntar oss att den ska fungera.
            Vi i glesbygd förväntar oss inte att den ska vara lika snabb som
            i tätort men att den ska ha en någorlunda grundfunktion. Det är
            därför som jag frågar ministern om hon tycker att det här borde
            ingå i en nationell strategi som tittar på den mobila tekniken
            eller mobiltelefonin och inte bara lämnar allting åt marknaden.
          </note>
          <note>
            Jag är helt övertygad om att det kommer att lösa sig i Huddinge,
            för där vet vi att marknaden finns och att det finns pengar att
            tjäna. Men sedan vet vi att det också finns områden i detta stora
            land där marknaden inte kommer att kliva in och bygga de master
            som behövs. Det kommer inte heller att grävas ned bredband så
            att det blir en så bra täckning som vi tycker är nödvändig för
            att det ska finnas en poäng med att starta företag, att kunna
            driva dem säkert och tryggt och att vi ska kunna ta emot besökare
            som känner att de kan koppla upp sig på ett bra sätt.
          </note>
          <note>
            På vissa ställen runt tätorter ute i landet kommer marknaden
            att finnas. På andra ställen borde vi kunna förvänta oss tekniken,
            men marknaden kommer inte att vilja ta ansvaret. Borde vi inte
            se detta som en grundteknik som vi gemensamt kan ta ansvar för
            och komma överens om en nationell strategi för mobiltelefoni?
            Det är vad jag undrar om ministern är beredd att göra, och jag
            har fortfarande inte fått svar på den frågan.
          </note>
          <note type="speaker">
            Anf. 75 JASENKO OMANOVIC (S):
          </note>
          <note>
            Herr talman! Ministern började med att nästan anklaga oss för
            att blanda ihop äpplen och päron, att vi blandar ihop olika saker
            här som Telias omställning och mobilnät. Det är faktiskt så, herr
            talman, att ministern själv valde att slå ihop ett antal interpellationer
            och nu får förhålla sig till situationen att ha flera bollar i
            luften samtidigt.
          </note>
          <note>
            För att återgå till de frågor som jag hade i min interpellation
            om mobilt bredband och bredbandsutbyggnaden konstaterade jag i
            förra inlägget att man vid auktionen av 800-bandet gick ut och
            sade att man ska satsa upp till 300 miljoner på att bygga ut bredbandet.
            Då är frågan: Vad ska man prioritera? Det finns ju enorma utmaningar.
            Då är det självklart, som ministern själv sade, att det är operatörerna
            som ska leverera tjänsten som ska prioritera och hänga med oss
            konsumenter.
          </note>
          <note>
            Ska en operatör då prioritera två turistföretagare vid Höga kusten,
            eller ska den prioritera tusen tonåringar i Stockholm som ska
            spela spel? Självklart är det marknaden som styr, och då är det
            de där tusen tonåringarna som kan spela dygnet runt i princip
            inte dygnet runt men i alla fall länge som man prioriterar före
            de två små turistföretagarna vid Höga kusten.
          </note>
          <note>
            Det är egentligen där politiken kommer in. Hur mycket vill man
            garantera att mobilt bredband ska finnas i hela landet? Eller
            är det bara konsumenterna som ska få styra? Det kan ju vara så
            att bara konsumenterna får bestämma, och då får de där två turistföretagarna
            vid Höga kusten aldrig bredband. Deras verksamhet blir lidande
            av att ministern inte vill ha mer styrning.
          </note>
          <note>
            Hela landet ska ju ha tillgång till bredband, och hela landet
            ska i första hand ha tillgång till mobiltelefoni, för det är inte
            bara så att man inte kan använda mobiltelefon och smartphone för
            att gå ut på nätet i de här områdena, utan man kan inte ens ringa.
            Man kan inte ens använda mobiltelefonen till det som den en gång
            på 90-talet uppfanns för, att ringa mobilt på alla ställen.
          </note>
          <note>
            Man har som bäst möjlighet att använda sig av det som Sven-Erik
            Bucht visade, den telefon som uppfanns på 1800-talet. Det är det
            som man hänvisas till.
          </note>
          <note>
            Därför är det olyckligt att ministern säger: Ja, men det är ju
            marknaden som får bestämma. Då vinner de där tonåringarna över
            företagare. Är det en sådan företagspolitik och en sådan näringslivspolitik
            som vi kommer att bedriva i det här landet? Ska vi överge företagare
            i de här områdena bara för att de inte är tillräckligt starka
            som konsumenter? Eller ska vi säga att det i hela landet ska finnas
            förutsättningar att bedriva företagsverksamhet?
          </note>
          <note type="speaker">
            Anf. 76 MONICA GREEN (S):
          </note>
          <note>
            Herr talman! För ungefär en timme sedan skrev jag på Facebook
            att jag skulle ha den här debatten med ministern. Många kommer
            hem från jobbet så här dags och sätter på sina datorer. De skrev
            omedelbart till mig: Berätta att det inte fungerar här i Karlshamn.
            Berätta att det inte fungerar i Bräkne-Hoby. Berätta att vi har
            vita fläckar i Jämtland och att det inte fungerar på E22. Berätta
            om hur det är här i Höör. Berätta om att Bohuslän och Dalsland
            har många vita fläckar och att Skaraborg har många vita fläckar.
          </note>
          <note>
            Jag har gjort det, och jag vet att ministern känner till det
            numera eftersom ministern också börjar inse att de teoretiska
            kartorna faktiskt inte stämmer. Men det finns ett problem i ministerns
            sätt att resonera eftersom det bara handlar om konsumentmakt.
          </note>
          <note>
            Ja, det är klart att man ska vara om sig och kring sig. Man ska
            byta operatör. Även om man är fast hos en viss operatör ska man
            byta. Man ska vara väldigt stark. Man ska vara aktiv. Och man
            ska vara med.
          </note>
          <note>
            Det är inte säkert att man klarar det. Jag är också för att vi
            ska ha en stark konsumentmakt, men alla är inte personer som kan
            byta från operatör till operatör. De vill bara att det ska fungera.
            Vi hörde exempel här på äldre människor som kanske inte kan hålla
            på och byta hela tiden.
          </note>
          <note>
            Dessutom fick jag en kommentar om det här med täckning kontra
            kapacitet. Om ministern tycker att vi blandar ihop korten det
            beror till viss del på att ministern själv har valt att slå ihop
            våra interpellationer i ett svar kan jag berätta för ministern
            att det är stor skillnad på det här med överkapacitet och kapacitetsbrist
            som finns i storstaden.
          </note>
          <note>
            Det är knappast ett glesbygdsproblem. Där är det ett helt annat
            problem. Ett problem är att det inte finns tillräcklig täckning.
            Det tycker jag att ministern borde ta på större allvar. För, som
            jag sade, det är säkert så att det kommer att byggas mer och bli
            högre hastigheter här i storstäderna för att marknaden kräver
            det och för att operatörerna ser att de kan tjäna pengar här.
            Då kommer förmodligen kapaciteten att bli något bättre i alla
            fall.
          </note>
          <note>
            Jag har en annan fråga också. Det gäller tågen. Nu när vi har
            många olika typer av operatörer även på vår räls här i Sverige
            blir det inget övergripande ansvar för täckning på tågen heller.
            Många upplever nu att det inte fungerar när man åker tåg. En del
            tycker att det funkar när man åker bil. En del tycker inte det.
            Men man tycker att det är betydligt sämre när man åker tåg.
          </note>
          <note>
            Vem ska ta ansvar för att det ska finnas bra täckning för mobilerna
            även när man åker tåg? Har ministern något svar på det?
          </note>
          <note type="speaker">
            Anf. 77 SVEN-ERIK BUCHT (S):
          </note>
          <note>
            Herr talman! I mitt förra inlägg gick jag igenom de krav som
            regeringen via PTS ställt på bland annat det digitala 450-nätet,
            900-nätet och 800-nätet.
          </note>
          <note>
            Jag tänkte nu övergå till 2100-bandet. Sedan år 2000 har 3G-nätet
            byggts ut. Det var hårda krav på täckning där människor bodde
            eller var mantalsskrivna när det här sattes i gång. Men de här
            kraven har av PTS mjukats upp under åren. Och förra året tog regeringen,
            via PTS, bort samtliga krav på täckning.
          </note>
          <note>
            Herr talman! Svensk glesbygd har ett allvarligt problem med dålig
            mobiltelefonitäckning runt om i landet. Resultatet av utredningen
            som Länsstyrelsen i Västernorrlands län har gjort visade tydligt
            att det behövs mobiltelefonitäckning. Alla är inte dagligen på
            det ställe där de är mantalsskrivna. Det handlar om skogsarbetare.
            Det handlar om olika transporter på väg. Det handlar om turistnäringen.
            Det handlar om taxinäringen. Det handlar om räddningstjänsten.
            Det handlar om fritiden. Det handlar om hemtjänsten, som i glesbygd
            är på väg till en gammal och sjuk människa.
          </note>
          <note>
            Regeringen har inte säkerställt mobiltelefonitäckning i svensk
            glesbygd. Tyvärr har man i flera steg tagit bort dessa krav. Jag
            tror inte att marknaden löser det här. Vi har sett hur politiken
            har tagit steg tillbaka inom andra branscher. Jag tänker på finansbranschen,
            där det kraschar. Här måste politiken in och ta krafttag.
          </note>
          <note>
            Min fråga, återigen, till statsrådet är: Vad avser statsrådet
            att göra för att rätta till dessa missförhållanden?
          </note>
          <note type="speaker">
            Anf. 78 MARIA STENBERG (S):
          </note>
          <note>
            Herr talman! När man bor i glesbygd får man kliva upp elva minuter
            över tre på morgonen för att komma till riksdagen. Om jag snubblar
            lite på orden får jag be om ursäkt.
          </note>
          <note>
            Det handlar ju om var jag bor. Det är därför jag är så engagerad
            i det här.
          </note>
          <note>
            Statsrådet säger att vi inte ska blanda ihop äpplen och päron.
            Teknikskiftet är en sak, och så berättar hon om det. Det innebär
            ju att mobiltelefonisamtalen blir mycket viktigare för vanliga
            människor. Om man tar ned det fasta nätet och ersätter det med
            ny teknik är det fine, bara det funkar. Men det gör det inte riktigt.
            Då litar man på att man kan ringa med sin mobiltelefon. Nej, då
            funkar inte det heller.
          </note>
          <note>
            Jag har en väldigt god vän som bor nästan i väglöst land han
            hävdar med bestämdhet att han bor där vägen börjar. Han har ett
            litet företag. Han ska försöka överleva i glesbygd där han inte
            får telefonin att funka. Hans kunder som ska komma till hans lilla
            företag får inte heller mobiltelefonen att funka.
          </note>
          <note>
            Då hjälper det inte att man säger: Ja, vi bevakar frågan. Vi
            har den under sträng uppsikt. Som kund ska man byta operatör,
            och så ska man utnyttja sin makt som konsument.
          </note>
          <note>
            Ja, men bor man där vi bor och vi bor faktiskt lite glest här
            i landet kan man inte byta operatör heller, för det finns inte
            en täckningsgrad. Därför blir tilltron till marknadskraften egentligen
            ett slag i luften för de människor som bor i glesbygd. Man vet
            ju att man inte är någon stark marknadskraft.
          </note>
          <note>
            Det innebär att politiken blir så mycket viktigare. När man inte
            är en stark marknadskraft krävs det politiska beslut. Det är det
            jag saknar. Det behöver finnas en politisk målsättning om ett
            täckningskrav för samtal med mobiltelefonen.
          </note>
          <note type="speaker">
            Anf. 79 ISAK FROM (S):
          </note>
          <note>
            Herr talman! Tack, statsrådet! Tack, interpellanterna, för viktiga
            interpellationer!
          </note>
          <note>
            Herr talman och it- och energiministern! Just när vi står här,
            i detta ögonblick, har man ingen telefon som fungerar i Klimpfjäll.
            Man har ingen fast telefon som fungerar, och man har ingen mobiltelefon
            som fungerar. Detta har pågått sedan i fredags, och Telia säger
            att man tidigast på tisdag kan åtgärda det här.
          </note>
          <note>
            Det är alltså en by med ungefär 150 personer som är beroende
            av det här och som inte har kontaktmöjligheter. Ska det vara på
            det viset? Nej, jag tror att vi kan vara överens om att det inte
            ska vara så. Men så är det.
          </note>
          <note>
            En kartläggning från länsstyrelsen i Västerbotten har också visat
            att vi är på väg in i en situation som blir samhällsfarlig. På
            område efter område ser man att de digitala kommunikationerna
            är sårbara för det moderna samhället. Det är klart att politiken
            då måste agera.
          </note>
          <note>
            Under hela förra veckan hade P4 Västerbotten inslag om telefoni
            fast telefon, mobiltelefoni och it. Jag vet också att it-ministern
            fick motta skämskartan från Västerbotten. Jag undrar därför vad
            ministern nu ska göra med denna karta när hon har fått tänka på
            den ett tag. När jag hörde ministern i radion i fredags ville
            hon inte riktigt kännas vid att hon hade fått en helhetsbild.
          </note>
          <note>
            Jag tycker att vi i dag försöker signalera en helhetsbild av
            att det inte funkar fullt ut. Man kan till och med säga att tekniken
            har sprungit ifrån politiken. Vi har en infrastruktur som var
            uppbyggd efter 2005 års krav, ungefär. Nu har vi tekniken med
            smarta mobiler, surfplattor och så vidare. Vi har också en förväntan
            från marknaden att det ska fungera, och det är inte alldeles lätt
            att bara byta abonnemang och tro att det ska funka.
          </note>
          <note>
            Jag känner ändå att det absolut viktigaste i det här är den del
            som anses samhällsfarlig. Jag menar nog att vi har en samhällsfarlig
            situation i dag. Sedan har vi allt det andra. Telia garanterar
            i omställningen telefoni till bostaden, men man kan inte garantera
            samma sak till ett företag som drabbas. Då är företaget hänvisat
            till marknaden.
          </note>
          <note>
            Om vi nu lever med en föråldrad teknik och infrastruktur på it-området,
            vad ska vi göra för att åtgärda det så att vi inte har den samhällsfarliga
            situation som vi faktiskt har? Länsstyrelse efter länsstyrelse
            har faktiskt påpekat detta.
          </note>
          <note type="speaker">
            Anf. 80 Statsrådet ANNA-KARIN HATT (C):
          </note>
          <note>
            Herr talman! Jag tror att det var Jasenko Omanovic som ställde
            frågan om det inte ska finnas bra förutsättningar att driva företag
            och leva i hela landet.
          </note>
          <note>
            Så är det absolut, och det är också skälet till att jag ända
            sedan jag blev statsråd med ansvar för de här frågorna har jobbat
            väldigt intensivt med detta, inte minst med teknikskiftet, där
            det gick så långt att jag också fick Telia Sonera att för ett
            år sedan faktiskt göra halt i teknikskiftesprojektet och göra
            ett antal korrigeringar och förändringar av projektet. Det är
            också därför som jag har tummen i ögat på Telia när det gäller
            den frågan.
          </note>
          <note>
            Tittar man historiskt på det kan man se att få andra länder har
            ställt upp lika tuffa villkor för sina mobiloperatörer som vi
            i Sverige har gjort ända sedan mobiltelefonin kom. Just nu kan
            vi dock se att 3G-nätet helt enkelt är överbelastat. En del av
            lösningen när det gäller överbelastningsproblematiken kommer att
            handla om att flytta över en hel del trafik till 4G-näten för
            att kunna få mer utrymme i 3G-näten för röstsamtal.
          </note>
          <note>
            Sverige är ett land med väldigt speciella förutsättningar. Det
            känner inte minst interpellanterna till. Vi har ett vidsträckt
            och glesbefolkat land och en geografi som i det här avseendet
            reser en hel del utmaningar. 3 procent av Sveriges yta är bebyggd.
            Ändå är det enligt Post- och telestyrelsens kartläggning kanske
            6070 procent av Sveriges totala yta som har täckning av någon
            av de större operatörerna. Tittar man på 450-bandet som Sven-Erik
            Bucht nämner är yttäckningen bättre än 90 procent.
          </note>
          <note>
            Totalt sett har vi alltså förhållandevis en bra mobiltäckning
            i landet.
          </note>
          <note>
            Marie Nordén och Maria Stenberg frågar mig om det inte behövs
            en nationell strategi. Och vi har en nationell strategi i form
            av bredbandsstrategin. Det är en teknikneutral strategi som säger
            att 90 procent av alla hushåll och företag ska ha tillgång till
            bredband med en hastighet om minst 100 megabit per sekund senast
            2020.
          </note>
          <note>
            En del av det kommer att byggas ut med fysiskt bredband. En del
            kommer att ske med hjälp av mobilt bredband. Vi måste även framöver
            vara smarta och kombinera teknikerna för att kunna få så god täckning
            och så höga hastigheter som möjligt.
          </note>
          <note>
            Ovanpå detta lägger regeringen bredbandsmiljarden. De närmaste
            åren satsar vi 1,1 miljard på att vara med och medfinansiera bredbandsutbyggnaden
            i de delar av landet där marknaden annars inte skulle göra en
            enda insats. Vi öronmärker 300 miljoner, inte för att klara hela
            bredbandsutbyggnaden på landsbygden, utan för att förse de privatpersoner
            och företag som inte har tillgång till grundläggande bredband
            med sådant grundläggande bredband. De hushållen och företagen
            får nu i ganska snabb takt tillgång via detta.
          </note>
          <note>
            När det gäller Sven-Erik Buchts fråga om villkoren i 450-bandet
            måste jag säga att jag alltid uppskattar det genuina engagemang
            som Sven-Erik har när vi möts här i kammaren. Tyvärr måste jag
            säga att han faktiskt har misstolkat PTS villkor i 450-bandet.
            När de skriver om en handburen enhet menar de inte en mobiltelefon,
            utan det som avses i tillståndsvillkoren är det fysiska mätverktyg
            som används för att mäta täckning. Det finns inga mobiltelefoner
            som fungerar i 450-bandet i dag. Jag skulle gärna se att det vore
            så, men det finns inga. De som använder 450-bandet är Net1, en
            form av fast telefoni i hemmet som använder 450-bandet för att
            få den täckning som krävs för att man ska kunna ringa ut med telefonen.
          </note>
          <note>
            Det här har också besvarats för länge sedan i en skriftlig fråga
            ställd till min företrädare Åsa Torstensson. I det skriftliga
            svaret 2009/10:933 har hon rett ut precis vad det här tillståndsvillkoret
            avser. Det avser alltså inte en mobiltelefon i 450-bandet.
          </note>
          <note type="speaker">
            Anf. 81 MARIE NORDÉN (S):
          </note>
          <note>
            Herr talman! Det här är en viktig fråga för väldigt många boende,
            företagare och besökare ute i hela landet. Många känner sig oroliga
            och förbannade, och det har för många övergått i frustration.
            Man känner sig också bortglömd i många fall. När jag är ute och
            träffar folk och tar upp frågan i mitt hemlän Jämtland undrar
            de hur de med makten i Stockholm egentligen ser på dem som inte
            har fungerande mobiltelefoni. Redan så tidigt som 2009 fick ju
            många ett brev i brevlådan om att det fasta kopparnätet skulle
            börja monteras ned.
          </note>
          <note>
            Det var efter debatten i kammaren 2011 när ministern inte ville
            kännas vid problematiken med nedmonteringen av kopparnätet och
            den nya tekniken som inte fungerade som man gjorde halt. Jag och
            många andra uppskattar att ministern faktiskt tog tag i detta
            och gjorde det, trots att hon inte ville kännas vid situationen
            och den verklighet som många levde i. Trots allt kom de första
            rapporterna så tidigt som 2009. Jag vet att Anna-Karin Hatt inte
            var minister då, men regeringen valde att titta bort trots att
            det var så många som förlorade sin fasta telefon.
          </note>
          <note>
            Svenskarnas behov av och vilja att använda mobil teknik växer,
            som ministern säger. Men tekniken hänger inte med och inte heller
            regeringens ambitioner. När ministern pratar om den nationella
            strategin för bredband är det ju inte den mobila tekniken. I dag
            är mobiltelefonin överbelastad. Man säger att den täcker över
            99 procent av Sveriges yta, men det stämmer inte. Den fungerar
            inte. Mobiltelefonin i dag fungerar inte ens i tätort i vissa
            fall, eftersom den har en så hög belastning.
          </note>
          <note>
            Jag tycker inte att bredbandsstrategin är något svar på frågan,
            för då pratar vi om fiber och stora mängder som ska transporteras.
            Det är mobiltelefonin som inte fungerar i dag, ibland vare sig
            i tätort eller i glesbygd.
          </note>
          <note>
            Tycker inte ministern att ambitionen borde vara högre och bättre
            och att alla ska inkluderas på något sätt?
          </note>
          <note type="speaker">
            Anf. 82 JASENKO OMANOVIC (S):
          </note>
          <note>
            Herr talman! Efter mitt förra inlägg fick jag meddelande på Facebook
            om att jag hade helt fel. Det är inte två företagare i Höga kusten
            utan fler än 200 företagare det handlar om. Ändå vill inte marknaden
            se till att det finns täckning överallt i Höga kusten. Nu rättar
            jag mig, för det är många fler företagare än vad jag nämnde. Ändå
            vill inte marknaden se dem som en potentiell kundgrupp. Det här
            är ett stort näringslivsproblem för Sverige. Jag tog upp Höga
            kusten just därför att det är ett världsarv. Det är ett stort
            turistmål. Ändå förmår man inte se till att det finns täckning
            i hela området.
          </note>
          <note>
            I sitt inlägg säger ministern att 90 procent av befolkningen
            kommer att ha bredband med hög kapacitet år 2020. Någonstans runt
            2018 räknar vi med att vi blir 10 miljoner svenskar. Det innebär
            att det i uppdraget också ligger att marknaden återigen kommer
            att se till att 90 procent av svenskarna kommer att ha bredband
            med hög kapacitet.
          </note>
          <note>
            Då är min fråga till ministern: Vilken miljon svenskar tror ministern
            att marknaden kommer att välja bort? Det blir ju en miljon. 10
            procent av 10 miljoner blir en miljon svenskar. Vilka är de som
            marknaden kommer att välja bort? Ministern har ju ingen avsikt
            att själv se till att alla omfattas. Då är frågan vilka hon tror
            att marknaden väljer bort.
          </note>
          <note type="speaker">
            Anf. 83 MONICA GREEN (S):
          </note>
          <note>
            Herr talman! Jag skulle i mitt sista inlägg vilja upprepa min
            fråga om ministern har något svar på vem som ska ta ansvar för
            att det ska finnas mobiltäckning längs spåren. Det har jag inte
            fått något svar på.
          </note>
          <note>
            Dessutom skulle jag vilja kommentera regeringens mål om 90 procent,
            ungefär som Jasenko gjorde tidigare. Man lämnar ju 10 procent
            av befolkningen bakom sig när man säger att det är 90 procent
            som ska ha 100 megabit år 2020. Vi har i vår motion i höst valt
            att skriva att alla ska ha 100 megabit. Vi tycker inte att vi
            kan lämna 10 procent av befolkningen bakom oss. Det är det ena.
          </note>
          <note>
            Det andra är att vi också säger att det är dags att sätta upp
            ett mobilt mål, inte bara ett bredbandsmål. Vi tycker att vi ska
            ta nästa steg, alltså behöver vi också ha ett mobilt mål för Sverige.
          </note>
          <note>
            En sak till vill jag kommentera. Det är på förekommen anledning,
            eftersom jag känner Anna-Karin Hatt nu. Hon brukar i sitt sista
            inlägg tala om för alla att vi socialdemokrater inte har någon
            politik. Det är inte säkert att Anna-Karin Hatt kommer att göra
            det den här gången. Men om hon hade tänkt göra det kan jag faktiskt
            berätta att vi har en politik. Vi har en politik där vi säger
            att alla ska ha 100 megabit. Vi har en politik där vi säger att
            vi ska ha ett mobilt mål och att vi ska ha bredband till alla
            i hela landet.
          </note>
          <note>
            Dessutom har vi sagt ja till de pengar som regeringen har avsatt.
            Men vi flyttar upp målen nu. Vi kommer bit för bit att se till
            att vi har en bra it-politik när vi vinner valet 2014.
          </note>
          <note>
            Jag ser att ministern skrattar. Hon hade visst i alla fall tänkt
            använda argumentet att vi inte har någon politik, men det har
            vi, en betydligt bättre politik för it- och mobiltelefontäckning
            i hela landet än regeringen har.
          </note>
          <note type="speaker">
            Anf. 84 ISAK FROM (S):
          </note>
          <note>
            Herr talman! Jag kände inte att jag fick någon form av respons
            på frågan om vi har en samhällsfarlig situation i dag. Tyvärr
            är det alltför lång tid kvar till nästa val, därför har vi en
            situation i dag som den borgerliga regeringen måste åtgärda. Ni
            kan inte mena att det ska vara på det här viset i dag.
          </note>
          <note>
            Jag tror inte att it- och energiministern har det särskilt lätt.
            Inte minst de egna partikamraterna hemma är tämligen upprörda.
            Det finns till och med flera stycken, både centerpartister och
            moderater, som efter återkommande samtal med både Telia och PTS
            erkänner att marknaden inte fungerar. Ni måste göra något! Ja,
            vi försöker.
          </note>
          <note>
            Bredbandsutbyggnaden kan ge vissa förbättringar, men vi har fortfarande
            en stor digital skillnad och en stor kapacitetsskillnad mellan
            kommunerna som det kommer att ta lång tid att åtgärda.
          </note>
          <note>
            Nu är det så hemma i Västerbotten att när turistsäsongen drar
            i gång kan man inte tanka uppe i Ammarnäs längre. Macken går på
            mobiltelefon, och när turisterna är där överbelastas nätet i Ammarnäs
            och det överbelastas i Tärnaby. Förra veckan fick jag höra att
            ska man tanka i Tärnaby är det bäst att man är ute tidigt på morgonen,
            innan några ungdomar börjar vara ute och surfa, för då har det
            slagit ut tankmöjligheterna, för att inte tala om möjligheterna
            att ta ut några pengar i bankomaten.
          </note>
          <note>
            Det här kan vi bara åtgärda med ny infrastruktur. Och jag vet
            ju att även Anna-Karin Hatt värnar om besöksnäringen som en viktig
            del. Här krävs det åtgärder.
          </note>
          <note type="speaker">
            Anf. 85 Statsrådet ANNA-KARIN HATT (C):
          </note>
          <note>
            Herr talman! Tack till interpellanterna för en angelägen debatt!
            Jag ska börja med Isak Froms förra fråga. Han undrade vad man
            ska göra med skämskartan från Västerbotten. Du hade kunnat lägga
            till: Vad ska man göra med den karta som Upsala Nya Tidning upprättade
            över Uppsala för någon vecka sedan?
          </note>
          <note>
            Jag har sagt till alla som har ställt den frågan till mig att
            jag tycker att det är bra att skämskartorna tas fram och att det
            finns konsumenter som går samman och är med och beskriver hur
            man upplever att det verkligen fungerar. De kartorna ska man som
            konsument eller konsumentorganisation ta med sig och gå till sin
            operatör och ställa frågan: Hur kan det komma sig att det skiljer
            så mycket mellan den karta som ni visade för mig när jag tecknade
            mitt abonnemang och hur jag upplever att det fungerar i praktiken?
            Man ska använda den starka konsumentmakt som vi faktiskt har gett
            utrymme för och som vi i den här kammaren har stärkt så sent som
            i somras.
          </note>
          <note>
            Sedan säger Marie Nordén att bredbandsstrategin handlar om fiber.
            Nej, den gör inte det. Bredbandsstrategin är teknikneutral. Den
            är formulerad just för att vara teknikneutral, för att driva fram
            investeringar både i fiber och i mobilt bredband.
          </note>
          <note>
            Vi ska se till att det finns bra förutsättningar för operatörerna
            att ligga kvar på en väldigt hög investeringsnivå så att de fortsätter
            att bygga ut näten. Men vi vet att det finns områden dit marknadskrafterna
            inte når, där de inte har något intresse av att investera. Det
            är just därför som jag har sett till att regeringen nu faktiskt
            fördubblar insatserna för att vi ska medfinansiera bredbandsutbyggnad
            på landsbygden. De närmaste åren satsar vi 1,1 miljarder bara
            på det.
          </note>
          <note>
            90 procent till 2020 det är ju viktigt att komma ihåg att världen
            inte upphör efter 2020. Vi kommer förstås att fortsätta att arbeta
            också därefter. Men det är det mål som vi har att arbeta mot,
            som det kommer att vara tufft att nå till 2020 men som jag är
            fast besluten att se till att vi kan nå.
          </note>
          <note>
            Avslutningsvis vill jag säga att det gläder mig att höra Monica
            Green beskriva att Socialdemokraterna faktiskt har en politik
            på det här området. Jag har aldrig tvivlat på det. Det som jag
            undrar är: Med det här engagemanget i den här kammaren, hur kommer
            det sig att Socialdemokraterna inte har anslagit några extra medel
            till att bygga ut bredband i hela landet?
          </note>
          <note>
            Överläggningen var härmed avslutad.
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            16 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 4 december
          </note>
          <note>
            Staffan Danielsson
          </note>
          <note>
            Jennie Nilsson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 11 december.
          </note>
          <note>
            17 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 4 december
          </note>
          <note>
            Lena Olsson
          </note>
          <note>
            Jonas Eriksson
          </note>
          <note>
            Anna Wallén
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 11 december.
          </note>
          <note>
            18 § Kammaren åtskildes kl. 19.28.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
