<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201213</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201213</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--112</head>
          <docDate when="2013-05-28 00:00:00">2013-05-28 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2012/13:112
          </note>
          <note>
            Tisdagen den 28 maj
          </note>
          <note>
            Kl. 13:00 - 18:15
          </note>
          <note>
            1 § Återrapportering från Europeiska rådets möte
          </note>
          <note type="speaker">
            Anf. 1 Statsminister FREDRIK REINFELDT (M):
          </note>
          <note>
            Herr talman! Europeiska rådet möttes i onsdags i förra veckan
            för att under en halv dag diskutera två aktuella frågor som båda
            är viktiga för Europas ekonomiska utveckling, dels energifrågorna,
            dels skattefrågorna.
          </note>
          <note>
            Skattefrågorna har fått stor uppmärksamhet i flera länder under
            de senaste månaderna då det har framkommit att både välkända individer
            och företag på olika sätt har vidtagit långtgående åtgärder för
            att minimera sin skatt. Skattefrågorna är också en av det brittiska
            G8-ordförandeskapets prioriterade frågor. Detta är viktigt eftersom
            det i många fall inte räcker med europeiska lösningar utan det
            krävs globala regler för att skapa likvärdiga konkurrensvillkor.
          </note>
          <note>
            Energifrågorna äger ständig relevans från många olika utgångspunkter.
            För många länder handlar det om försörjningstrygghet och vilja
            att diversifiera sina energikällor såväl som sina energileverantörer.
            Det handlar också om att ha tillgång till energi till rimliga
            priser för att säkra industrins konkurrenskraft och för att minska
            hushållens energinota.
          </note>
          <note>
            Långsiktigt är förmodligen den viktigaste frågan vilken inverkan
            på miljö och klimat som vår energikonsumtion har. Det handlar
            om att hitta de rätta incitamentsstrukturerna för att göra övergången
            till fossilfria energikällor både så snabb som möjligt och så
            smidig som möjligt.
          </note>
          <note>
            Herr talman! Europeiska rådet enades vid mötet i förra veckan
            om ett antal åtgärder för att nå målsättningen om en fullbordad
            inre energimarknad till 2014 för att utveckla sammankopplingen
            mellan medlemsländernas el- och gasnät på ett sådant sätt att
            energiöar elimineras fram till 2015.
          </note>
          <note>
            Bland dessa åtgärder återfinns genomförandet av det tredje energipaketet,
            därtill hörande lagstiftning, till exempel direktivet om främjande
            av förnybar energi och direktivet om säkra gasleveranser. Kommissionen
            kommer att återkomma med en rapport om genomförandet av den inre
            energimarknaden tidigt 2014.
          </note>
          <note>
            Europeiska rådet enades också om ytterligare åtgärder för att
            underlätta investeringar i energiinfrastruktur. Bland dessa åtgärder
            återfinns en revidering av statsstödsregler för att underlätta
            vissa infrastrukturinvesteringar, utfasning av subventioner som
            är skadliga för miljön och ekonomin och ytterligare satsningar
            på forskning och utveckling. Det fastslås också att finansieringen
            av infrastrukturinvesteringarna i huvudsak ska komma från marknaden.
            Infrastrukturfrågan har varit särskilt viktig för de medlemsländer
            som har ett stort importberoende och endast en eller möjligen
            ett fåtal leverantörer.
          </note>
          <note>
            Herr talman! Det är mycket positivt att skrivningen om ett nytt
            ramverk för klimat- och energipolitiken för 2030 kunde stärkas.
            Vi enades om att i mars 2014 återkomma till denna fråga för att
            fastlägga den gemensamma klimatpolitiken inför de internationella
            förhandlingarna om ett nytt klimatavtal på fackspråk kallas detta
            COP 21 som ska hållas i Frankrike 2015. Inför detta möte kommer
            kommissionen att lägga fram konkreta förslag som tar sin utgångspunkt
            i deras grönbok om energi- och klimatramverket.
          </note>
          <note>
            Slutligen diskuterades behovet i vissa länder av en diversifiering
            av energikällor samt vikten av att inhemska energikällor här syftar
            man huvudsakligen på den mycket omdiskuterade skiffergasen utvinns
            på ett säkert och hållbart sätt.
          </note>
          <note>
            Slutligen berördes också vikten av energieffektivitet och effekten
            av höga energipriser. Kommissionen kommer att utarbeta en särskild
            analys av de faktorer som påverkar priserna för europeiska hushåll
            och för företag före årets slut.
          </note>
          <note>
            Herr talman! Sverige och flera likasinnade länder har drivit
            att energipolitiken inte kan frikopplas från klimatpolitiken.
            Ett nytt ramverk för 2030 behövs för att skapa en långsiktig klimatpolitik.
            Det behövs också för att ge industrin och konsumenterna stabila
            och långsiktiga förutsättningar. Detta är viktigt inte minst för
            investeringsklimatet, och det främjar därmed tillväxt och konkurrenskraft
            i Europa. Det är därför glädjande att slutsatstexten innehåller
            en tidtabell för den fortsatta diskussionen på detta område.
          </note>
          <note>
            Sverige stöder också fullbordandet av den inre marknaden till
            2014. Vi driver att denna marknad måste vara baserad på priser
            som även speglar koldioxidkostnaderna. Detta är en förutsättning
            för att klimat- och energimålen ska uppnås på ett kostnadseffektivt
            sätt.
          </note>
          <note>
            Herr talman! Den andra fråga som diskuterades vid toppmötet handlade
            om skatteflykt, skattebedrägerier och skatteundandragande. Det
            är frågor som vi från svensk sida genomgående har fäst mycket
            stor vikt vid. Som jag sade till EU-nämnden inför toppmötet är
            dessa frågor viktiga av två skäl. För det första minskar skattebedrägerier
            och skatteflykt medlemsländernas förmåga att få in inkomster till
            statskassan. Därmed minskar möjligheterna att genomföra den ekonomiska
            politik som ett land väljer. För det andra handlar det om rättvisa.
            Att alla människor och företag följer och respekterar de skatteregler
            som finns är en förutsättning för social och politisk acceptans
            för den förda politiken.
          </note>
          <note>
            Vi kunde i förra veckan enas om att utöka det automatiska informationsutbytet
            vad gäller inkomster av kapital mellan länder både inom EU och
            internationellt. För att göra detta är det viktigt att länder
            som kan konkurrera med Europas finanssektor lever upp till samma
            villkor. Därför kommer EU att snarast inleda förhandlingar med
            ett antal tredjeländer på grundval av det så kallade sparandedirektivet.
            Här är framför allt förhandlingarna med Schweiz särskilt viktiga
            för att länder som Luxemburg och Österrike slutgiltigt ska acceptera
            sparandedirektivet.
          </note>
          <note>
            Vi enades också om att intensifiera arbetet för att motverka
            aggressiv skatteplanering och vinstöverföringar mellan länder
            och ytterligare åtgärder mot penningtvätt. Från svensk sida välkomnar
            vi att arbetet med dessa frågor påskyndas genom EU och internationellt.
            Vi har till exempel ställt oss bakom det initiativ som Frankrike,
            Storbritannien, Italien, Spanien och Tyskland har tagit vad gäller
            ett bredare automatiskt informationsutbyte om kapitalinkomster.
            Initiativet är viktigt eftersom det omfattar fler typer av kapitalinkomster
            än det sparandedirektiv som finns inom EU.
          </note>
          <note>
            Herr talman! Vi fattade också formellt beslut om att Europeiska
            kommissionen även i fortsättningen ska bestå av en medborgare
            från varje medlemsstat i stället för att som det fanns förslag
            på tidigare minskas till två tredjedelar av antalet medlemsstater.
            Detta är ett resultat av de förhandlingar som ägde rum efter det
            negativa resultatet i folkomröstningen i Irland 2008 vad gäller
            Lissabonfördraget.
          </note>
          <note>
            Slutligen ägde en kort diskussion om Syrien rum. Storbritannien
            med stöd av Frankrike ville att Europeiska rådet skulle ge en
            signal om beredskap att lyfta på det vapenembargo som nu råder.
            Detta gick dock inte igenom eftersom andra medlemsländer, inklusive
            Sverige, motsatte sig att dokumentet gav en sådan signal. Som
            kammaren redan vet kom detta att i stället behandlas under utrikesministrarnas
            möte i går.
          </note>
          <note>
            Herr talman! Jag är därmed redo att svara på kammarens frågor.
          </note>
          <note type="speaker">
            Anf. 2 MARIE GRANLUND (S):
          </note>
          <note>
            Herr talman! Jag vill tacka statsministern för återrapporten
            från Europeiska rådet.
          </note>
          <note>
            Även om det inte är så många skarpa förslag i de slutsatser som
            har kommit är det positivt att man kliver av krisstolen för några
            minuter och diskuterar viktiga frågor som klimat, miljö och energi,
            och självklart också skatter. Detta är någonting som är väldigt
            viktigt för tillväxten, och det har pratats på tok för lite om
            tillväxt och hur man får i gång Europa igen.
          </note>
          <note>
            Vår utgångspunkt när vi pratar om energi är att vi vill se ett
            fossilfritt samhälle, ett samhälle utan utsläpp av växthusgaser
            och med hundra procent förnybar energi.
          </note>
          <note>
            När vi i EU-nämnden hade förberedelser inför toppmötet tog vi
            socialdemokrater upp att vi skulle vilja att statsministern drev
            på om nya, bindande mål för förnybar energi efter 2020. Det är
            otroligt viktigt av många olika skäl. Dels är det viktigt i sig,
            dels är det viktigt för att skapa förutsägbarhet för näringsliv
            och för människor. På samma sätt som vi skulle behöva en blocköverskridande
            överenskommelse på energiområdet som gav förutsättningar här i
            Sverige är det viktigt att få till stånd en sådan i EU.
          </note>
          <note>
            Min fråga är om statsministern tog upp någonting av detta.
          </note>
          <note>
            För ett par månader sedan stod statsministern här i talarstolen
            och ondgjorde sig över att en socialdemokratisk EU-parlamentariker
            hade röstat emot vad gällde långtidsbudgeten. Då är min fråga:
            Har statsministern några synpunkter på att fyra moderata svenskar
            röstade emot det som var tänkt om utsläppshandeln? Eller har statsministern
            synsättet att ekonomi är viktigt men inte klimat och miljö?
          </note>
          <note type="speaker">
            Anf. 3 Statsminister FREDRIK REINFELDT (M):
          </note>
          <note>
            Herr talman! Jag tror inte att det finns någon runt om i världen
            som inte vill ha en situation där vi bara kan säga att vi önskar
            en fossilbränslefri värld utan klimatpåverkan. I Europa är nu
            fossilbränsleberoendet 90 procent. Alla formuleringar av typen
            att vi vill bli av med det måste onekligen svara på frågan: Hur
            ska det gå till?
          </note>
          <note>
            Det är lättare för länder som Sverige, som är det land som ligger
            längst fram när det gäller att ha förnybar energiandel och nu
            snart når 50 procent. Men vi ska notera att flera av de största
            och tyngsta industrinationerna under senare år har rört sig från
            siffror nere på 1 procent upp till 2 ½3 procent. Det är i ljuset
            av det vi ska förstå de diskussioner vi nu för.
          </note>
          <note>
            Vi ska dessutom lägga till en sak. I USA sker nu en utveckling
            där man har funnit omfattande mängder skifferbaserad gas, vilket
            gör att man delvis skiftar om i sin fossila bränsleanvändning
            bort från kol över till gas. Det är fortfarande inom familjen
            fossila bränslen, så det är inte det långsiktiga svaret. Men det
            växlar ned från kol med större emissioner till något som har mindre.
            Men det får också en annan inverkan. Det gör att det helt plötsligt
            uppstår ett kolutbud till sjunkande priser, vilket nu påverkar
            också den europeiska marknaden.
          </note>
          <note>
            De facto är det som sker i delar av Europa i dag alltså att vi
            återvänder till ökad fossilbränsleanvändning. Detta sker också
            i ljuset av bland annat Tysklands beslut att avveckla hela sin
            kärnkraftsproduktion. Mycket av diskussionerna handlar snarare
            om: Hur ska det här fossila bränslet forslas fram? Hur ska det
            nå fram till sina slutanvändare?
          </note>
          <note>
            I ljuset av det var jag och några andra drivande i att säga att
            den här situationen måste mötas med mer prismekanismer och mer
            marknadsbaserat tänkande, som rätt tar in också klimatpåverkan
            av ökad fossilbränsleanvändning. Det är, menar jag, det överskuggande
            problemet i stora delar av Europa.
          </note>
          <note>
            I den delen har utsläppshandeln mycket liten påverkan, med de
            låga priser som nu råder. Regeringens uppfattning är att man visst
            kan medverka till att ta ned en del av de utsläppsrätter som tidigt
            fanns för att få mer av prismekanismen att fungera. Men den invändning
            som framförs av en del är: Det är att ändra i regelsystem och
            närmast att straffa en industri som har gjort delvis det som var
            syftet, nämligen att minska sina egna emissioner. Till det kommer
            dessutom lågkonjunkturens effekter och det faktum att delar av
            Europa befinner sig i recession.
          </note>
          <note>
            Sveriges regering kommer att agera på det sätt som vi har enats
            kring, och det ska upp för ytterligare en behandling i Europaparlamentet.
          </note>
          <note>
            Det är så här diskussionen går i Europa. Sveriges röst är inte
            otydlig, men den är en av många röster i en verklighet som är
            ganska komplicerad. Och där är, som sagt, det överskuggande problemet
            att för många fortsatt trängtar efter lägsta möjliga pris för
            tillgång till energi, som i de allra flesta fall handlar just
            bara om att använda fossila bränslen.
          </note>
          <note type="speaker">
            Anf. 4 MARIE GRANLUND (S):
          </note>
          <note>
            Herr talman! Jag får tacka för svaret från statsministern, även
            om jag inte är helt nöjd. Jag tycker att Sverige skulle göra sin
            röst hörd när det gäller klimat- och miljöfrågor på ett helt annat
            sätt. Eftersom statsministern i återrapporten för några månader
            sedan tog upp och kritiserade enskilda socialdemokratiska parlamentariker
            i Europaparlamentet måste jag ändå undra vem statsministern är
            mest lojal med, om det är miljöministern, som har den bestämda
            uppfattningen att utsläppshandeln är ett väldigt viktigt verktyg
            för att komma till rätta med klimatomställningen, eller om det
            är Europaparlamentarikerna. Jag tycker att det är en fråga som
            det är befogat att ställa, med tanke på historien för ett par
            månader sedan här.
          </note>
          <note type="speaker">
            Anf. 5 Statsminister FREDRIK REINFELDT (M):
          </note>
          <note>
            Herr talman! Vi har ju den ordningen i Sverige att vi har ingått
            en koalitionsregering där vi förutsätter att de partier som ingår
            i den koalitionsregeringen i mesta möjliga mån förmår sina riksdagsgrupper
            att rösta i enlighet med ingångna överenskommelser. Jag ber att
            få påpeka för denna riksdag att vi i regeringsformen dock är bundna
            av det faktum att riksdagsledamöter kan rösta hur de vill. Det
            kan en riksdagsledamot också komma ihåg när frågan riktas till
            en annan person huruvida vi ska utöva lite större kontroll över
            hur vi röstar.
          </note>
          <note>
            En poäng är att vi aldrig har kommit överens om att detta ska
            gälla fullt ut i andra forum, att vi måste rösta på ett visst,
            specifikt sätt i Europaparlamentet, i landsting, i regioner eller
            i kommuner. Där har vi konstaterat att partier står var för sig.
            Ibland får det en inverkan, eftersom det finns ett medbeslutande.
          </note>
          <note>
            Jag tycker naturligtvis att det är värre när företrädare står
            här och framställer det som att man har en uppfattning och sedan
            röstar på precis konträrt sätt nere i Europaparlamentet.
          </note>
          <note>
            Jag har försökt redogöra för att här finns olika synsätt. Det
            finns de som hävdar att man inte ska gå in och ändra i ett system
            som kanske till och med har levererat precis vad som var tänkt,
            vilket jag tror är några Europaparlamentarikers syn. Men regeringen
            har ändå landat i att utsläppshandeln nu är nere på så låga prisnivåer
            och därmed får så liten effekt att vi trots detta anser att man
            bör stryka en hel del utsläppsrätter. Så kan politik också balansera
            mellan olika, helt acceptabla uppfattningar, och till slut landar
            vi ett beslut.
          </note>
          <note type="speaker">
            Anf. 6 NILS BROWN (M):
          </note>
          <note>
            Herr talman! Tack, statsministern, för återrapporteringen!
          </note>
          <note>
            Vid samrådet med EU-nämnden inför Europeiska rådet tog statsministern
            upp att koldioxidutsläppen i Europa ökar i stället för att minska.
            Att Sverige är bäst i klassen på miljöarbete ska vi vara stolta
            och glada för, men globala miljöutmaningar kan vi inte lösa själva
            hur gärna vi än skulle vilja. Därför är det oroväckande att inte
            alla medlemsstater gör sin hemläxa för att nå klimatmålen, de
            som redan är uppsatta.
          </note>
          <note>
            Glädjande är dock att det i slutsatserna på energiområdet finns
            flera skrivningar, som statsministern har varit inne på, för förnybar
            energi och vikten av att fasa ut subventioner på bland annat fossila
            bränslen, något som vi i Sverige redan har gjort.
          </note>
          <note>
            Men vi vet alla här inne att fina ord också måste mötas av nationell
            handling. Därmed blir min fråga till statsministern om han bedömer
            att viljan till nationella beslut för att nå klimatmålen har ökat
            den senaste tiden eller om det är många som pekar på någon annan.
          </note>
          <note type="speaker">
            Anf. 7 Statsminister FREDRIK REINFELDT (M):
          </note>
          <note>
            Herr talman! Jag vill understryka att jag beskriver en utveckling
            där jag ser en återgång till ökad fossilbränsleanvändning i Europa
            och hänvisar bland annat till Tysklands beslut att avveckla sin
            egen kärnkraft och de prismekanismer som verkar när USA utvinner
            väldigt mycket gas.
          </note>
          <note>
            Jag är inte alldeles säker på att det ska översättas direkt till
            att EU avviker från sina egna målformuleringar. I den redovisning
            vi får ser det ut som att vi möjligen kommer att nå fram till
            de 2020-mål vi har satt upp, alltså en 20-procentig reduktion
            av växthusgaser fördelad över hela EU och en ökning till 20 procent
            förnybar energiandel.
          </note>
          <note>
            Men senare tids signaler i recessionens och krisens Europa är
            att de som mer beskriver utmaningarna som att man behöver stöd
            för transportvägarna och infrastrukturen för att forsla fossilbränsle
            har vuxit i volym.
          </note>
          <note>
            Det kan också ses i frånvaron av möjligheter att flytta fram
            diskussionen om hur ett ramverk ska se ut efter 2020, alltså till
            2030, och om vi ska gå vidare med att ytterligare höja våra målformuleringar.
          </note>
          <note>
            Vi är väl medvetna om att Europeiska unionens mål om 20 procents
            reduktion är för lågt i förhållande till vår ambition att nå tvågradersmålet,
            men samtidigt är detta det enda exemplet i världen på en bördefördelad,
            lagreglerad reduktion av utsläppsrätter i en värld där väldigt
            många andra inte har denna typ av lika tuffa målsättningar. Grundproblemet
            är, vilket vi ärligt måste säga till våra väljare, att Europeiska
            unionen inte längre har den här frågan ensam i sin hand. Vi är
            nu på väg ned till att gemensamt stå för bara 10 procent av utsläppen.
            90 procent är alltså genererad, med stor klimatpåverkan, utanför
            EU. Man kan upprepa hur många gånger man vill att EU och den utvecklade
            världen ska ta sitt ansvar, men ändå kommer man inte att klara
            tvågradersmål och andra typer av utmaningar med mindre än att
            de som i dag pekar på någon annan gör mer.
          </note>
          <note>
            De viktigaste är USA och Kina, och därefter kommer alla snabbväxande
            ekonomier: Indien, Brasilien och ett land som vi har äran att
            ha besök från i dag, nämligen Indonesien. Vi måste också göra
            mer, men det är tillsammans vi måste lösa klimatutmaningen. Det
            är fortsatt för många som tycker att det är någon annan som ska
            göra det.
          </note>
          <note type="speaker">
            Anf. 8 NILS BROWN (M):
          </note>
          <note>
            Herr talman! Tack, statsministern, för svaret! Du avslutade precis
            där jag tänkte fortsätta. Om Sverige inte kan vara ensam spelare
            och göra sin hemläxa i EU-samarbetet kan EU heller inte lösa den
            globala klimatutmaningen. Min följdfråga blir: Ser du en möjlighet
            att komma framåt med de nya målen och att EU kan bli en samlad
            röst för att nå ett globalt klimatavtal liknande det som vi binder
            inom EU, där vi kan få med de länder som du räknar upp, bland
            annat USA och Kina? Detta tror jag är väldigt viktigt för att
            nå tvågradersmålet på sikt.
          </note>
          <note type="speaker">
            Anf. 9 Statsminister FREDRIK REINFELDT (M):
          </note>
          <note>
            Herr talman! Vår tanke var att det legalt bindande avtal som
            vi har mellan 27 medlemsländer i EU skulle kunna stå modell för
            att binda åtminstone hela den utvecklade världen. Det är för övrigt
            så Kyotoprotokollet byggdes upp, alltså med åtaganden som skulle
            anses bindande.
          </note>
          <note>
            Utvecklingen runt om i världen har dock gått i motsatt riktning.
            Vi bör notera att när vi nu förlänger Kyotoavtalet en andra period
            är det flera länder som kliver av. Japan och Kanada lämnar avtalet.
            Det är i hög grad i dag ett avtal bara för Europa.
          </note>
          <note>
            Det har framkommit att många länder inte tänker underkasta sig
            ett legalt bindande ramverk. Det kan aldrig få stöd i USA:s kongress,
            har man beskrivit för oss, och man har sagt att det inte kommer
            att fungera i Indien eller få stöd i Kina. Därför har vi mer talat
            om ett ramverk som ramsätter nationella mål som är tillräckliga
            för att vi tillsammans ska nå tvågradersmålet. Där är vi inte,
            men jag tror att det är en mer framkomlig väg. Det är den väg
            vi måste jobba efter.
          </note>
          <note>
            Indonesien, vars president jag talade med nu på förmiddagen,
            har ett 26-procents reduktionsmål fram till 2020. Det är bra,
            men då ska man veta att Indonesien har väldigt stora utsläpp.
            Det finns målformuleringar också i Kina. USA skulle behöva göra
            väldigt mycket mer på målformuleringssidan, men jag tror att det
            är på den här vägen vi måste jobba fram det.
          </note>
          <note>
            Därför tycker jag att det viktiga vi gjorde var framskjutningen
            i texten, för nu ber vi kommissionen och Europeiska rådet att
            förbereda hur vi ska agera inför 2015, och det är ett steg framåt.
          </note>
          <note type="speaker">
            Anf. 10 Andre vice talman ULF HOLM (MP):
          </note>
          <note>
            Herr talman! Tack, statsministern, för återrapporten från EU-toppmötet,
            som var ett mycket viktigt möte, dels för att det inte var någon
            panik med åtgärderna eller besluten, dels för att de var långsiktiga.
            Energifrågorna är, precis som statsministern sade, nära sammankopplade
            med klimatfrågorna och dessutom med skattefrågorna, som är viktiga
            för att få in skatteinkomster till den gemensamma välfärden.
          </note>
          <note>
            Många av de punkter man diskuterade på toppmötet är inte särskilt
            revolutionerande och kommer inte att innebära särskilt mycket
            i praktiken. Den enda större nyheten är beslutet om att fasa ut
            miljömässigt skadliga subventioner, bland annat till fossila bränslen.
            Det är ett nytt beslut, men i övrigt rullar man på i gamla hjulspår,
            och besluten ska komma till nästa vår.
          </note>
          <note>
            Statsministern började med att berätta hur viktigt det är med
            klimat- och energifrågorna och ber sedan nästan om ursäkt och
            säger att det inte spelar någon roll vad Sverige gör eller att
            vi alls gör något, för det är så många länder som har en annan
            agenda. Jag skulle vilja se lite mer visioner och konkreta mål
            från statsministerns sida. Hur ska vi lyckas få ett bra beslut
            till nästa vår? Det handlar om bättre energieffektiviseringar,
            om att nå målet om 100 procent förnybart och om alla de frågor
            som måste få ett positivt beslut nästa vår.
          </note>
          <note>
            Statsministern nämnde att han hade haft samtal med några likasinnade
            länder. Vilka är dessa? Kan man se till att få en arbetsgrupp,
            och hur ska man kunna bearbeta de länder som är emot den utveckling
            som är nödvändig för att vi ska nå målet om att 100 procent ska
            komma från förnybara energikällor? Nästa vår ska det tydligen
            fattas ett övergripande beslut.
          </note>
          <note>
            Arbetet måste sättas i gång nu. I det arbetet anser jag att statsministern
            ska vara lite visionär och målinriktad och inte säga att allt
            är så svårt, för då kommer man ingenstans som statsminister. Fram
            med målet och visionen om 100 procent förnybart! Det är målet
            också i Europa.
          </note>
          <note type="speaker">
            Anf. 11 Statsminister FREDRIK REINFELDT (M):
          </note>
          <note>
            Herr talman! Detta är en beskrivning av hur vi redan har arbetat
            under många år. Det är inte alls så att vi saknar visioner. Det
            finns till exempel fastslaget att 8095 procent av alla utsläpp
            ska vara borta till 2050. Låt mig bara påpeka att det inte finns
            något enklare för en politiker i vår tid än att lova något till
            2050. Jag vet inte hur många av den här kammarens ledamöter som
            tänker vara kvar 2050.
          </note>
          <note>
            Man säger: Säg något visionärt! Ja, det är faktiskt ingen konst:
            Vi vill inte ha några fossilbränslen alls. Vi vill inte ha några
            utsläpp. Vi vill inte ha någon klimatpåverkan. Det var visionärt.
            Men det är inte detta som är problemet, Ulf Holm. Problemet är
            att få detta att fungera i verkligheten stegen på vägen.
          </note>
          <note>
            Man kan inte säga till ett land som har gått från 1 procents
            förnybar energiandel till 2 ½ procent att det nu är dags att bli
            helt försörjda av förnybar energi och det helst inom ett par år,
            för man kommer helt enkelt inte att ta detta på allvar. Man har
            inte möjligheten att åstadkomma detta, och då är det inte frågan
            om visioner utan om hur snabbt man ska få alla att stänga öronen
            och sluta bry sig, för det blir uppenbart att de som talar inte
            förstår vad de pratar om.
          </note>
          <note>
            Sverige är kraftigt pådrivande, men man säger att det är lätt
            för Sverige. Vi har snart 50 procent förnybar energi. Visst, säger
            de, men har ni sett hur ert land ser ut med all skog, alla vattendrag
            och alla goda vindförhållanden, så att man kraftigt kan bygga
            ut vindkraften? Alla länder ser inte likadana ut.
          </note>
          <note>
            Jag ska gärna välkomna det fullkomliga stöd jag hoppas få från
            riksdagen när vi gör ungefär det vi nu gör. Låt oss då bygga kablar
            och integrera andra länder! Låt oss använda det faktum att vi
            har bättre produktionsförutsättningar! Låt oss använda den svenska
            kärnkraften och andra energiproduktionsmedel som inte har klimatpåverkan
            och exportera denna klimatrena elektricitet till länder som i
            dag är helt fossilbränsleberoende. Det vore en insats för klimatet.
            Var är Miljöpartiet den dag vi föreslår detta? Det ska bli intressant
            att se.
          </note>
          <note type="speaker">
            Anf. 12 Andre vice talman ULF HOLM (MP):
          </note>
          <note>
            Herr talman! Tack, statsministern! Nu fick statsministern upp
            ångan riktigt, och det tycker jag är bra. Det här är viktiga frågor,
            och jag förstår mycket väl den utmaning som finns i många av EU:s
            länder när det gäller förnybart. Man kan som statsministern säga
            att det är dåligt att de bara har ökat från 1 procent till 2 ½
            procent, men man kan också se det positivt som att man har mer
            än fördubblat andelen förnybar energi i de länderna, och man kan
            göra mer.
          </note>
          <note>
            Visst finns det olika förutsättningar mellan länderna. Sydeuropa
            har mycket solenergi. Spanien jobbar mycket med solpanelsfrågorna
            och solenergifrågorna. Där måste man få hjälp. Vi måste tillsammans
            jobba för att nå målet om 100 procent förnybart. Det arbetet måste
            till.
          </note>
          <note>
            Jag skulle gärna sträcka ut en hand och säga att Miljöpartiet
            gärna hjälper statsministern i detta arbete, men frågan är: Tycker
            verkligen Moderaterna att miljöpolitiken är viktig, med tanke
            på att man i EU-parlamentet går emot utsläppshandelsminskningen
            och därmed förstör den framtiden? Där kan jag intyga för statsministern
            att Miljöpartiet röstar på samma sätt både i riksdagen och i EU-parlamentet.
          </note>
          <note type="speaker">
            Anf. 13 Statsminister FREDRIK REINFELDT (M):
          </note>
          <note>
            Herr talman! Frågan är vad som så att säga är huvudmålet. Är
            det att vi ska vara konstruktiva och åstadkomma något för klimatet,
            eller ska vi partipolitisera och misstänkliggöra varandra? Det
            råder ingen otydlighet om Sveriges position i Europeiska unionen.
            Man upplever oss som tillhörande en krets av länder som är mycket
            pådrivande.
          </note>
          <note>
            Jag har redovisat inför EU-nämnden om det som sker när vi bland
            annat ställer oss frågan: Kan vi växla upp ytterligare på medellång
            sikt? Det handlar om när jag upplever att det skulle spela roll,
            alltså 2030, då man måste börja ta ansvar för vilka beslut man
            också fattar.
          </note>
          <note>
            Men då är det en växande grupp av länder som säger: Då vill vi
            att det ska vara frivilligt, och då vill vi inte ta på oss ytterligare
            åtaganden. Man återkommer till att energifrågan är något annat
            än när vi diskuterar den i Sveriges riksdag. Energifrågan är försörjningsvägar
            för fossila bränslen som man gärna tycker att någon annan ska
            betala.
          </note>
          <note>
            De är också folkvalda. De är också folkligt förankrade. De åker
            också tillbaka till sina parlament och förankrar hur diskussionerna
            har gått. Sedan möts en klubb av demokratier.
          </note>
          <note>
            Det är mycket tydligt var Sverige står. I den delen har jag många
            gånger sagt att vi bara fortsätter en svensk resa som inleddes
            av regeringar före min. Men vi har bidragit med att ytterligare
            förstärka våra svenska styrmedel och att driva positionerna, ungefär
            som de såg ut. Vi har i de flesta fall dessutom växlat upp dem
            jämfört med hur de såg ut före 2006.
          </note>
          <note>
            Det är inte där problemet sitter. Problemet sitter mycket mer
            i det jag försökte beskriva. Jag skulle vilja säga att just nu
            är problemet det faktum att fossilbränsleanvändning nu återkommer
            i delar av marknaden. Det är inte bra att vi backar när vi faktiskt
            i flera hänseenden har flyttat fram positionerna, för det vill
            jag ändå säga att vi har gjort.
          </note>
          <note>
            Jag har sett en framflyttning av förnybart, av styrmedel och
            av reduktioner i Europa som jag snarare saknar i andra delar av
            världen.
          </note>
          <note>
            Vi ska vara oroade just för den här närtida utvecklingen, för
            den är i fel riktning. Det tycker vi, tror jag, oavsett partifärg
            i denna riksdag.
          </note>
          <note type="speaker">
            Anf. 14 GUNNAR ANDRÉN (FP):
          </note>
          <note>
            Herr talman! Även jag vill tacka statsministern för återrapporteringen.
          </note>
          <note>
            Jag vill fråga om och ha synpunkter på den fjärde delen, som
            var uppe, nämligen skattedelen. Jag tror för min del att det är
            viktigt att Europeiska unionen arbetar med detta, så att Europeiska
            unionens alla länder inte kan vara ett skatteparadis.
          </note>
          <note>
            Jag har förstått att två länder, Österrike och Luxemburg, har
            särkrav i det här avseendet.
          </note>
          <note>
            Min första fråga gäller hur statsministern bedömer detta. Vilka
            möjligheter finns det att gå vidare så att alla länder kommer
            att omfattas av detta?
          </note>
          <note>
            Jag hörde i och för sig att Schweiz som står utanför är ett särproblem
            i närheten.
          </note>
          <note>
            Men i förra veckan antog riksdagen, just när statsministern var
            borta, tror jag, skatteavtal med Jamaica och Indien samt informationsavtal
            med Panama och Seychellerna. Det är dags att flytta hem pengarna
            från Seychellerna, med andra ord.
          </note>
          <note>
            Jag tror att den geografiska spridningen på det här, som vi ser,
            visar vikten av att vi arbetar intensivt också med finansiella
            frågor utöver att vi behöver pengarna här hemma så att vi undviker
            att det kan bli skatteparadis långt borta.
          </note>
          <note>
            Jag vill fråga statsministern hur han bedömer att vi kan gå vidare
            med detta, för det tror jag är en viktig fråga när det gäller
            att ha sammanhållning inte bara i Sverige utan också i hela Europa.
          </note>
          <note type="speaker">
            Anf. 15 Statsminister FREDRIK REINFELDT (M):
          </note>
          <note>
            Herr talman! Utgångspunkten är att kapital är flyktigt. Det går
            att flytta över gränserna. Det är rent nödvändigt att det går
            att göra det. Annars skulle våra stora svenska industriföretag
            inte kunna finansiera sig och i realiteten inte kunna fungera
            som de exportföretag de är. Den som tror att vi löser detta genom
            att stänga in våra kapitalsystem nationellt kommer i princip att
            se hela den svenska industribasen och grunden för vår välfärdsfinansiering
            erodera. Det är alltså inte svaret.
          </note>
          <note>
            Vi har att leva med detta rörliga och flyktiga kapital. Då är
            det egentligen två saker vi diskuterar.
          </note>
          <note>
            Vi diskuterar de individer och företag som helst inte vill betala
            någon skatt alls. För detta har det funnits skatteparadis och
            öar dit man kunnat föra över pengar. Avsikten är att helt undgå
            beskattning.
          </note>
          <note>
            Här har tagits viktiga steg, närmast historiska, skulle jag vilja
            säga, för att bryta upp denna möjlighet att faktiskt undandra
            stort kapital från beskattning. Det bygger väldigt mycket på att
            automatisera, byta information och få länder att införa krav på
            olika former av beskattning.
          </note>
          <note>
            Eftersom det är en global fråga kapital är flyktigt är det viktigt
            att ordförandeskapet i G8, alltså Storbritannien, också betonar
            detta i den globala familjen. Det kan inte bara bli Europa som
            gör detta. Man kan, som sagt, placera sitt aktiekapital också
            i andra delar av världen. Och i förlängningen av det vi har diskuterat
            för vi nu diskussionerna på det sättet.
          </note>
          <note>
            Schweiz spelar roll, för det är ett av de länder i Europa som
            har den största finansiella industrin. Storbritannien, Schweiz
            och Sverige är ju tungviktarna när det gäller finansindustri i
            Europa. Och är det landet helt utanför EU och möter en konkurrens
            där andra har helt andra typer av regelsystem riskerar det att
            bli kvar som en ö med andra regler än vad som gäller för övriga
            Europa.
          </note>
          <note>
            Det är väl känt att väldigt mycket av kapital, från både företag
            och individer, finns just i Schweiz. Alltså spelar det väldigt
            stor roll att också Schweiz blir en del av detta. Det är egentligen
            det som Österrike och Luxemburg har sagt. De tycker att det här
            är rätt utveckling. De står också bakom slutsatstexterna. Men
            man måste säkerställa att det gäller att inte länder får bli kvar
            med helt andra villkor.
          </note>
          <note>
            Och det är ju vår avsikt att gå i den riktningen när det gäller
            Schweiz.
          </note>
          <note>
            Sedan finns det en annan aspekt av detta. Det handlar om dem
            som trots allt vill betala skatt. Då handlar det om att konkurrera
            om det kapitalet, och då har vi olika baser och olika skattesatser
            för företag och individer. Det är mer av en öppen konkurrens,
            men den letar sig också in i våra diskussioner. Men det är det
            här första, framför allt, som vi har lärt oss att agera gentemot.
          </note>
          <note type="speaker">
            Anf. 16 GUNNAR ANDRÉN (FP):
          </note>
          <note>
            Herr talman! Tack så mycket, statsministern! Detta med Schweiz
            är helt riktigt. Men även Luxemburg har samma karaktär med 22
            gånger större banksektor än hela bruttonationalprodukten. Det
            är ett mycket speciellt fall där. Men vi har också sett Cypern
            inom EU som under senaste tiden har haft väldiga finansiella problem
            beroende på att man har attraherat kapital som det egentligen
            inte har funnits någon verksamhet för.
          </note>
          <note>
            Jag tror för min del att det är viktigt att EU går före, om det
            går att använda det uttrycket, och ser till att det inte blir
            sådana här öar där man kan placera kapital, där de inte är ordentligt
            verksamma i tjänste- och varuproduktion.
          </note>
          <note>
            Jag skulle vilja ställa en fråga till statsministern med anledning
            av det som han säger om Schweiz. Jag inser också att detta är
            nyckelfrågan i Europa just nu. Vad finns det för möjligheter för
            Europeiska unionen att gemensamt agera i frågan om Schweiz?
          </note>
          <note type="speaker">
            Anf. 17 Statsminister FREDRIK REINFELDT (M):
          </note>
          <note>
            Herr talman! Som är känt står Schweiz utanför EU, men det är
            ett land som i delar det har vi också sett när det gäller Norge
            och en del andra länder ändå väljer att följa väldigt mycket av
            regelverk som växer fram inom Europeiska unionen.
          </note>
          <note>
            Schweiz betydelse är av den arten att detta också är helt centralt
            för G8 och den globala ansträngningen när det gäller hur vi ska
            nå fram kring detta. Det måste helt enkelt ske i dialog och samtal
            med ledande befattningshavare i Schweiz. Det har också, vill jag
            återigen påpeka, gått i precis den riktningen, att det öppnar
            upp och att man också är med i automatisering kring informationsutlämning.
          </note>
          <note>
            Jag delar helt uppfattningen att det inte bara är isolerat till
            Schweiz. Gunnar Andrén nämner två närtida exempel som vi också
            har att förhålla oss till, Luxemburg och Cypern.
          </note>
          <note>
            Det är ett av skälen till att Europa nu diskuterar en gemensam
            banktillsyn, just för att säkerställa att vi blir bättre på att
            detektera problem som är relaterade till finansiell sektor och
            att vi hittar metoder för att gemensamt kunna agera.
          </note>
          <note>
            Vi kan titta i vår egen närhet, på det isländska exemplet. Det
            var också en ekonomi där bankomslutningen var flera gånger större
            än landets samlade bnp. Får man då problem i sin banksektor välter
            det hela staten. Det är klart att för detta måste vi ha metoder
            att skydda oss.
          </note>
          <note>
            Det handlar om motståndskraft och vägar att hantera bankfallissemang,
            som alltså inte bara vi kan ställa krav på här i Sverige. Det
            spelar också roll för oss att andra länder har det antingen nationellt
            eller att vi har gemensamma översynsmöjligheter på europeisk grund.
            Det är ju kärnan i vad bankunionen nu syftar till att komma fram
            till.
          </note>
          <note>
            Det är fler steg kvar att ta, men det är just för att möta det
            inbyggda problem som följer av att vissa länder har mycket stor
            exponering till finansiella marknader.
          </note>
          <note type="speaker">
            Anf. 18 FREDRICK FEDERLEY (C):
          </note>
          <note>
            Herr talman! Tack, statsministern, för återrapporten!
          </note>
          <note>
            Centerpartiet har, som bekant, i många årtionden varit väldigt
            engagerat i miljö- och energifrågorna. Centerpartiet har nu också
            miljöministerposten och har traditionellt haft den posten i borgerliga
            regeringar samt har ett djuplodande engagemang som går långt ut
            bland gräsrötterna i frågorna.
          </note>
          <note>
            Därför är vi särskilt glada att de skrivningar som ligger kvar
            betonar hållbarheten i energifrågorna. Samtidigt finns en annan
            parameter i ungefär samma skrivningar som handlar om priset på
            den energi som produceras, för den enskilde konsumenten och i
            allra högsta grad också för industrin.
          </note>
          <note>
            Jag ställde frågan inför detta möte om huruvida det skulle uppkomma
            en diskussion om de tullar man nu diskuterar att införa på solpaneler,
            från i detta fall Kina, som är billigare än de europeiskt producerade,
            där man använder Europeiska unionen som institution för att skapa
            ett protektionistiskt system som i slutändan leder till att färre
            konsumenter kommer att ha råd att skapa sig en grön, egen elproduktion
            hemma på sitt eget tak.
          </note>
          <note>
            Min första fråga är alltså om det uppstod någon sådan diskussion.
          </note>
          <note>
            Centerpartiet har också varit väldigt drivande i hela diskussionen
            om införandet av koldioxidskatter, vilket vi kan se har varit
            ett bra medel för att minska de svenska utsläppsnivåerna. I de
            andra europeiska länderna finns det varianter på systemen men
            ingen i närheten av att ta ut så pass höga skatter som vi gör
            i Sverige.
          </note>
          <note>
            Vi tror för vår del att en kombination av handel med utsläppsrätter
            och tydliga koldioxidskatter som driver produktionen bort från
            sådant som tillför växthusgaser till sådant som är betydligt renare
            är en välkommen väg. Vi vill inte se att Europeiska unionen inför
            gemensamma koldioxidskatter.
          </note>
          <note>
            Däremot finns det all anledning att i ett gemensamt forum som
            rådet diskutera hur man kan göra för att uppnå någon typ av konkurrensneutralitet
            i detta. Där är vår ingång att de andra länderna bör införa sådana
            system och göra dem tyngre för att svenska industrier och konsumenter
            inte ska straffas ut på grund av att vi är bättre och miljövänligare.
          </note>
          <note type="speaker">
            Anf. 19 Statsminister FREDRIK REINFELDT (M):
          </note>
          <note>
            Herr talman! Det är väl känt att industriell ekonomi väldigt
            ofta handlar om skalekonomi, alltså helt enkelt om att få fram
            produktion med så pass stor volym att det i sig blir prissänkande.
            Det har vi sett på väldigt många områden.
          </note>
          <note>
            Det som har skett här är att Kina, som, ska man minnas, fortfarande
            har en energibalans där strax under 70 procent av deras energianvändning
            är kolbaserad och därmed bidrar med gigantiska utsläpp till klimatpåverkan,
            vid sidan av detta i sitt jätteland nu har inlett en omfattande
            produktion av solpaneler i volymer som naturligtvis överstiger
            vad någon annan kan åstadkomma. Därför får man på plats just sådana
            skalfördelar som den typen av produktion ger, och detta söker
            man sig nu in på europeiska marknader för att kunna exportera.
          </note>
          <note>
            Det som då händer är att den lokala produktionen av solpaneler
            runt om i Europa helt plötsligt märker att det är svårt att priskonkurrera.
            Då blir det som alltid en diskussion om vi nu ska införa tullar
            för att, som det heter, skydda vår egen produktion, eller om vi
            på något annat sätt och i öppen konkurrens ska försöka lösa detta.
          </note>
          <note>
            Föga förvånande delas Europa i synen på detta. Vi har något större
            medlemsland som här liksom så ofta förut företräder en protektionistisk
            linje, medan vi tillhör den del av familjen som menar att frihandel
            i grunden är svaret, och vi får i så fall möta detta med att bli
            ännu mer konkurrenskraftiga eller försöka hitta en grund för egna
            skalfördelar. I grunden är det ju bra om Kina tyngre växlar över
            till solenergi och använder det inhemskt för att trycka tillbaka
            sin kolanvändning.
          </note>
          <note>
            Vi hade ingen längre diskussion om detta på Europiska rådet,
            men i förarbetena inför detta är det mycket tydligt att vi här
            har en åsiktsskillnad som tenderar att återkomma, för nu ska vi
            också sitta och diskutera kommande upplägg för frihandelsavtalsförhandlingar
            bland annat med USA. Vi vill också gå vidare med olika delar i
            Asien, Indonesien och Japan, och den här typen av frågor dyker
            upp även där. Sanningen är alltså att här finns en oenighet som
            vi inte har löst ut.
          </note>
          <note>
            När det gäller detta med CO2-skatt vill jag återkomma just till
            betydelsen av att jobba med prismekanismer som också återspeglar
            klimatpåverkan. Forskarna säger att det är det mest effektiva.
            Sverige står som ett av exemplen på att det förändrar ekonomin.
            Problemet är att det alltid mer politiskt populära och närliggande
            är att gå bort från styrmedel som styr via priset till att i stället
            övergå till skattesubventioner av olika slag. Då delas det ut
            till det som är mest populärt, och i värsta fall skattesubventionerar
            man till och med fossilbränsleanvändning.
          </note>
          <note>
            Allt det där har vi i Europa. Men vi försöker med våra exempel
            att tala för CO2-skatter och olika styrmedel, och det har också
            under den tid jag har suttit som regeringschef varit fler länder
            som har infört sådana än som var fallet när vi började. Men det
            går långsamt, och det är på mycket låga nivåer jämfört med var
            till exempel Sverige har lagt sin CO2-skatt. Det är små steg i
            rätt riktning, men mycket mer skulle behöva göras.
          </note>
          <note type="speaker">
            Anf. 20 FREDRICK FEDERLEY (C):
          </note>
          <note>
            Herr talman! Tack, statsministern, för ett tydligt svar vad gäller
            diskussionen om det som kan verka som en liten fråga om solpaneler
            men som egentligen är mycket större, vilket även statsministern
            var inne på, nämligen synen på frihandel. Antingen kan man rädas
            en produkt som kommer från någon annan del av världen, eller så
            kan man välja att se fördelarna också för inhemsk elproduktion
            och en omställning till ett grönare samhälle.
          </note>
          <note>
            Diskussionen kring skatter tenderar kanske att vara lite annorlunda
            i de nordiska länderna än i övriga Europa. Jag tror att vi i Sverige
            generellt, egentligen oavsett parti, har en lite större samsyn
            än vad många andra länder har i synen på vad skatter kan komma
            att uträtta som ett styrmedel, till exempel bort från fossila
            bränslen.
          </note>
          <note>
            Skulle det kunna vara en öppning i en diskussion att påtala det
            faktum att vi har klarat god ekonomi i jämförelse med andra länder
            och en betydligt bättre arbetslöshetsstatistik, även om det finns
            mer att göra, detta trots att vi egentligen har en ganska stor
            konkurrensnackdel i produktionen och för konsumenter eftersom
            vi har högre CO2-skatter?
          </note>
          <note type="speaker">
            Anf. 21 Statsminister FREDRIK REINFELDT (M):
          </note>
          <note>
            Herr talman! Det ärliga svaret är att jag upplever att det fanns
            mer av en politisk jordmån för detta några år tillbaka i tiden.
          </note>
          <note>
            Det är egentligen inte så konstigt. Europa var väldigt pådrivande
            inför och på plats i Köpenhamn, eftersom vi har en klimatutmaning
            som vi måste ta på större allvar. Alla måste vara redo att ta
            sin del av både ledarskap och åtaganden och kan också sägas ha
            gjort det via de legalt bindande reduktionsmålen.
          </note>
          <note>
            Sedan kom finanskris och lågkonjunktur, och i stora delar av
            Europa är egentligen den enda efterfrågan som politiker stöter
            på: Se till att energipriserna är låga, för vi har inte råd!
          </note>
          <note>
            Det är tyvärr väldigt ofta där det börjar. Jag ska kunna värma
            mitt hem, jag ska kunna använda energi, och blir räkningen för
            hög till följd av fattigdom och små ekonomiska marginaler upplever
            jag att jag inte klarar mig. Den reaktionen och det synsättet
            har vridit mycket av den här debatten.
          </note>
          <note>
            Det syns också i slutsatstexten här att en utgångspunkt för att
            alla 27, snart 28, länderna ska kunna prata om det är att man
            säger att energifrågan måste kopplas till hur tillväxt och jobb
            ska kunna säkras. Det vill säga, för väldigt många länder är utgångspunkten
            i dag inte hur vi med prismekanismer får uthållighet i vår ekonomi,
            alltså tillväxt, och samtidigt minskad klimatpåverkan.
          </note>
          <note>
            Vi kommer att behöva återkomma till detta. Sverige vi är naturligtvis
            inte det enda landet är ett exempel på just detta: Vår ekonomi
            växer kraftigt, och samtidigt minskar vår utsläppspåverkan. Hur
            har det varit möjligt? Jo, för att vi använder i princip alla
            de olika former av styrmedel som forskare och andra påvisar att
            man ska använda och på högre nivåer än vad andra gör.
          </note>
          <note>
            Jag kommer därför absolut att ta mitt ansvar och säga detta.
            Vi har nu senast trott att vi skulle få en CO2-skatt i Frankrike,
            och jag tror att även Italien signalerade det. Men det kom inte
            på plats. De får inte stöd. De får inte igenom det i sina parlament
            av olika skäl, och detta är ändå länder som letar efter tillkommande
            finansieringsmöjligheter.
          </note>
          <note>
            Till sist: Det finns också en bakomliggande rörelse som säger
            att ja, vi bejakar allt det här om det blir EU-baserat, om det
            blir EU-styrda skatter som finansierar EU-systemet.
          </note>
          <note>
            Problemet är ju, vilket också Fredrick Federley påpekade, att
            det inte är vår svenska position. Vi har inte det synsättet att
            vi vill ha ett överstatligt skatteuttag. Det försvårar ibland
            för oss när det gäller att vara pådrivande. Vi ska dels säga att
            vi inte vill ha det på EU-nivå, dels att andra ska införa det
            nationellt. Då tappar man några av sina vänner, för att vara helt
            rak.
          </note>
          <note type="speaker">
            Anf. 22 JENS HOLM (V):
          </note>
          <note>
            Herr talman! Tack för redogörelsen, Fredrik Reinfeldt!
          </note>
          <note>
            Jag tror att en förutsättning för egentligen all utveckling är
            att man hela tiden vill prestera bättre. Jag tycker inte riktigt
            att den insikten finns hos den svenska regeringen när det gäller
            klimatpolitiken. Jag tycker att Fredrik Reinfeldt här har gett
            uttryck för att han över lag är väldigt nöjd med den svenska klimatpolitiken,
            uttryckt i klimatmålet att vi ska minska våra utsläpp med 40 procent
            till 2020.
          </note>
          <note>
            Då ska man komma ihåg att en tredjedel av den utsläppsminskningen
            gör regeringen genom att köpa billiga utsläppskrediter i andra
            länder. Det här är ett förfarande som har kritiserats av miljörörelsen
            och av oberoende forskare. Det är nämligen väldigt svårt att bedöma
            vilken klimatnytta man egentligen får genom uppköpen av dessa
            billiga utsläppsrätter.
          </note>
          <note>
            Just nu förhandlar man inom EU om nya mål till 2050, att man
            ska minska utsläppen med 8095 procent. EU-kommissionen har lagt
            fram ett förslag om att allt det här ska göras inom EU:s gränser.
            Man ska inte tillgodoräkna sig uppköp i andra länder. Det är någonting
            som Sverige dess värre motsätter sig. Jag skulle vilja fråga statsministern
            om statsministern tycker att det finns några begränsningar för
            hur stora uppköp man kan göra av billiga utsläppsrätter för att
            tillgodoräkna sig sitt nationella klimatmål.
          </note>
          <note>
            Min andra fråga rör utsläppshandelssystemet. Vi vet att det i
            praktiken inte fungerar. Det är i dag billigare att släppa ut
            ett ton koldioxid än att köpa en kaffe på stan. Inför toppmötet
            frågade jag statsministern om han var beredd att ta upp frågan
            om vikten av att reformera utsläppshandelssystemet. Gjorde statsministern
            det?
          </note>
          <note>
            Jag frågade också om statsministern var beredd att ta upp den
            här frågan med sina moderata kolleger i EU-parlamentet som sänkte
            ett progressivt förslag från EU-kommissionen i april. Har statsministern
            tagit upp den frågan med moderaterna i EU-parlamentet?
          </note>
          <note type="speaker">
            Anf. 23 Statsminister FREDRIK REINFELDT (M):
          </note>
          <note>
            Herr talman! När det gäller den svenska klimatpolitiken har som
            sagt riksdagen fastställt att vi har ett reduktionsmål om 40 procent
            fram till 2020. Det är korrekt att en tredjedel av detta förutsätts
            göras via resurseffektiva investeringar i fattigare delar av världen.
            Jag har suttit i förhandlingar med fattiga afrikanska stater som
            inte vill något annat än att få resurser för att kunna göra klimatomställningar
            i sina respektive länder.
          </note>
          <note>
            Det är bara att ställa frågan till världens väljare: Tror ni
            att det finns resurser till allt? Eller fråga svenska väljare:
            Är det så att allt ska gå till på marginalen allt dyrare insatser
            för att bara reducera utsläpp i Sverige? Vi kan få ett läge där
            det vi åstadkommer i Sverige kräver 5 kronor medan det i en fattig
            del av världen kostar 5 öre. Är då Vänsterpartiets, och förmodligen
            också Socialdemokraternas och Miljöpartiets, svar att det alltid
            är 5 kronor som gäller? Det är alltid det dyrare som vi kan göra
            i Sverige, det är aldrig till stöd för det som kostar 5 öre i
            en fattig del av världen.
          </note>
          <note>
            Jag skulle inte bara vilja säga att jag stöder att den här typen
            av funktioner ska finnas, jag skulle vilja hävda att världen inte
            kommer att klara klimatutmaningen därför att det inte kommer att
            fungera resurseffektivt med mindre än att rikare delar av världen
            finns till stöd för klimatomställning i fattigare delar av världen.
          </note>
          <note>
            Jag vet precis vad deras alternativ är. Det har de berättat för
            mig: Vi har fattigdom, vi har sjukdom, vi har stora problem med
            att människor inte har egna hus och får mat för dagen. Tror ni
            att vi kan använda våra resurser till klimatomställning när vi
            har den här typen av problem? Därför säger de: Ni måste finnas
            till stöd för detta, annars kommer det inte att gå. Det tycker
            jag ska vara en bärande del av klimatpolitiken.
          </note>
          <note>
            Det vore väldigt intressant om det någon gång redovisades vad
            rödgröna partier menar i sin kritik av att vi har ett 40-procentsmål
            med en tredjedel som går till internationella investeringar. Vad
            menar ni gemensamt att vi ska ha i stället? Vi har ju val nästa
            höst. Tala om för väljarna vad ni har tänkt och vad det kostar!
            Det går att räkna på. Jag har hört att ni pratar om 45 procent,
            kanske ännu högre mål, och att allt ska vara inhemskt. Det går
            att räkna på detta.
          </note>
          <note>
            Ni har inte de här pengarna i er budget. De finns inte. Ska det
            vara någon ordning i politiken får man så att säga stå lite också
            för att man föreslår något som går att räkna på, och sedan får
            vi ställa resurser mot varandra. Det kommer inte att vara det
            enda vi får frågor om i valrörelsen. Pensionärer, barnfamiljer,
            sjukvården, välfärden, jobbpolitiken det är en lång lista med
            saker som vi ska diskutera. Och de rödgrönas besked verkar vara:
            Allt ska till klimatet. Stå för det då! Föreslå det, så ska vi
            jämföra. Där är vi inte i dag. Därför tycker jag att det är lite
            svårt att förstå den här kritiken. Jag tycker att vi ska berätta
            att vi står längst fram. Över tid är det dessutom flera regeringar
            av olika partifärg som har byggt ut den här svenska modellen för
            att minska klimatpåverkan. Jag tycker att vi ska gå vidare på
            den vägen.
          </note>
          <note>
            När det gäller det som har skett i Europaparlamentet har jag
            tidigare svarat på den frågan. Jag vill också understryka att
            det inte var med i återrapporteringen från Europeiska rådet därför
            att det naturligtvis inte har diskuterats, utan det har kommit
            fram på annat håll i samhällsdebatten. De specifika frågor som
            ställs har egentligen inte heller varit uppe, för det var inte
            i sig ett klimattoppmöte.
          </note>
          <note>
            Återigen, det är vi som för in klimatresonemang och begär att
            få en tidtabell. De andra anser att det har handlat om energi.
            De vill huvudsakligen diskutera hur vi ska transportera fossila
            bränslen. Om vi inte tar in att det här är olika förstår jag om
            folk inte begriper varför vi pratar förbi varandra. De andra för
            inte diskussionen på det här sättet. Hur ska vi transportera fossila
            bränslen till lägsta möjliga pris och få stöd i de infrastrukturinvesteringarna
            av andra skattebetalare än våra egna? Det är huvudfrågan för de
            flesta.
          </note>
          <note type="speaker">
            Anf. 24 JENS HOLM (V):
          </note>
          <note>
            Herr talman! Jag tycker att det mycket väl faller inom ramen
            för det här EU-toppmötet att lyfta fram behovet av att reformera
            EU:s utsläppshandelssystem, eftersom man talar om behovet av en
            väl fungerande koldioxidmarknad. Jag tror att det är ett direktcitat.
            Det var också det som statsministern anförde tidigare.
          </note>
          <note>
            Låt mig bara säga, Fredrik Reinfeldt, att vi i Vänsterpartiet
            har finansierat ett nytt additionellt klimatbistånd. Utvecklingsländerna
            vill inget hellre än att vi i den rika världen ska ta vårt historiska
            ansvar för våra utsläpp och att vi ska minska våra utsläpp så
            att de inte drabbas av våra utsläpp.
          </note>
          <note>
            Därutöver ska vi hjälpa de länder som drabbas av våra utsläpp
            med att ställa om sina samhällen. Det gör vi med ett additionellt
            klimatbistånd, alltså med nya pengar. Jag kan berätta att vi har
            finansiering för det. Vi sänker inte skatter på samma sätt som
            ni gör. Vi höjer koldioxidskatten i linje med Klimatberedningens
            förslag och så vidare. Vi har en väldigt genomtänkt klimatpolitik.
            Det går att välja i politiken. Då väljer vi klimatet, och vi väljer
            välfärden i Sverige. Det är vår politik.
          </note>
          <note type="speaker">
            Anf. 25 Statsminister FREDRIK REINFELDT (M):
          </note>
          <note>
            Herr talman! Det är alldeles utmärkt, men det är åtta partier
            i den här riksdagen. Ingen har mer än 30 procent. Ingenting av
            det du föreslog finns i Socialdemokraternas budget. Till slut
            måste man också få ihop det med någon annan. Det är så svensk
            politik ser ut numera. Det är inte bara vad vi själva vill. Vi
            måste vilja det med någon annan också. Det är det väljarna har
            sagt: Vi vill ha många partier. Då får vi ta ansvar genom att
            gå ihop. Det är det vi gör gemensamt som blir regeringspolitik.
            Jag står här och försvarar hela regeringens politik. Då måste
            oppositionen så att säga formera en oppositionens hela politik.
            Annars blir det att vi har lite här och vi har lite där, en diversebox.
            Alla kan hitta någonting. Ingenting av det går att genomföra.
            Men vi ska återkomma till det. Det är väl mer för nästa vår och
            höst kanske.
          </note>
          <note type="speaker">
            Anf. 26 ROBERT HALEF (KD):
          </note>
          <note>
            Herr talman! Tack, statsministern, för redogörelsen! Under förra
            veckan kom Europeiska rådet fram till en del viktiga slutsatser
            för att stödja konkurrenskraft, sysselsättning och tillväxt i
            Europeiska unionen. Att bekämpa skatteundandragande, skattebedrägeri
            och aggressiv skatteplanering med överföring av vinster mellan
            moder- och dotterbolag är en stor utmaning nationellt, inom EU
            och globalt. Åtgärder för att utöka det automatiska informationsutbytet
            på EU-nivå och på global nivå kommer att prioriteras. Det är ett
            mycket välkommet initiativ från Europeiska rådet.
          </note>
          <note>
            Herr talman! Min fråga till vår statsminister är: På vilket sätt
            kommer Europeiska unionen att verka för att främja automatiskt
            informationsutbyte som en ny internationell standard?
          </note>
          <note type="speaker">
            Anf. 27 Statsminister FREDRIK REINFELDT (M):
          </note>
          <note>
            Herr talman! Det är vägen via att EU gör detta till att vi får
            G8, och därmed globala överenskommelser, att gå i samma riktning.
            Det brittiska ordförandeskapet har ju redogjort för att de också
            avser att använda EU-beslutet som en grund för att försöka få
            samma typ av överenskommelse också med de mest utvecklade och
            rikaste industriländerna.
          </note>
          <note>
            Jag har ju sett att det faktiskt går i den riktningen, från en
            miljö några år tillbaka där man sade att det här aldrig kommer
            att vara möjligt, att alla vill ha slutna system och ingen vill
            lämna ut information, till att det trots allt har spritt sig en
            känsla av: Varför ska vi hjälpa en del företag att begå rena brottsligheter
            genom att kunna dölja sina kapitalöverföringar?
          </note>
          <note>
            Jag hyser hopp om att vi ska kunna komma längre. David Cameron,
            som är ordförande i G8, redogjorde också för att det var hans
            ambition. Det är nästa naturliga steg som bygger på det vi nu
            gör inom EU.
          </note>
          <note>
            Överläggningen var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollen för den 21 och 22 maj.
          </note>
          <note>
            3 § Meddelande om frågestund
          </note>
          <note>
            Tredje vice talmannen meddelade att vid frågestunden torsdagen
            den 30 maj kl. 14.00 skulle följande statsråd närvara:
          </note>
          <note>
            Landsbygdsminister Eskil Erlandsson (C), utrikesminister Carl
            Bildt (M), statsrådet Stefan Attefall (KD), statsrådet Anna-Karin
            Hatt (C) och försvarsminister Karin Enström (M).
          </note>
          <note>
            4 § Meddelande om aktuell debatt om oroligheter i storstädernas
            förorter
          </note>
          <note>
            Tredje vice talmannen meddelade att på begäran av Sverigedemokraternas
            riksdagsgrupp skulle en aktuell debatt om oroligheter i storstädernas
            förorter anordnas fredagen den 31 maj kl. 10.30 .
          </note>
          <note>
            Från regeringen skulle justitieminister Beatrice Ask delta.
          </note>
          <note>
            Den inkomna skrivelsen hade följande lydelse:
          </note>
          <note>
            Begäran om aktuell debatt med anledning av oroligheter i storstädernas
            förorter
          </note>
          <note>
            De senaste dagarna har stadsdelen Husby i Stockholm skakats av
            kravaller. Detta är en företeelse som under senare år blivit allt
            mer vanligt förekommande i våra storstäders utkanter. Flera gånger
            per år har vi de senaste åren haft rena upploppssituationer i
            stadsdelar i Stockholm, Göteborg och Malmö. Situationerna brukar
            se ganska lika ut med stenkastning mot polis och räddningstjänst,
            vandalisering av egendom och ett våld som även drabbar vanliga
            medborgare. Gemensamt för dessa händelser är att andelen gripna
            gärningsmän alltid är väldigt få.
          </note>
          <note>
            Sverigedemokraterna ser med stor oro på denna otrygga utveckling.
            Detta är inte enbart en fråga om brottsbekämpning utan detta är
            ett problem vars orsaker kan spåras i ett djupt splittrat samhälle.
            Med anledning av detta vill Sverigedemokraterna begära en aktuell
            debatt.
          </note>
          <note>
            Björn Söder (SD)
          </note>
          <note>
            5 § Meddelande om aktuell debatt om läget i den svenska skolan
          </note>
          <note>
            Tredje vice talmannen meddelade att på begäran av Socialdemokraternas
            riksdagsgrupp skulle en aktuell debatt om läget i den svenska
            skolan anordnas onsdagen den 19 juni efter avslutningen .
          </note>
          <note>
            Från regeringen skulle utbildningsminister Jan Björklund delta.
          </note>
          <note>
            Den inkomna skrivelsen hade följande lydelse:
          </note>
          <note>
            Begäran om aktuell debatt i riksdagen om läget i den svenska
            skolan
          </note>
          <note>
            Skolverket presenterade den 2 maj en lägesbedömning för svensk
            skola. Det är mycket oroande läsning. Resultaten i skolan sjunker
            samtidigt som vi ser stora sociala klyftor i skolan. Skillnaderna
            mellan elevers skolresultat har ökat och det finns ett starkt
            samband mellan social bakgrund och hur elever lyckas i skolan.
          </note>
          <note>
            Skillnaderna mellan skolors genomsnittliga resultat har fördubblats
            de senaste 20 åren. Sverige utmärker sig i internationella jämförelser
            som ett land där både kunskapsresultat och likvärdighet har försämrats
            under 2000-talet.
          </note>
          <note>
            Skolverket framhåller att förbättra likvärdigheten, stärka läraryrket
            och ha en långsiktig skolpolitik är de tre viktigaste områdena
            för att höja resultaten och kvaliteten i den svenska skolan.
          </note>
          <note>
            För att få till en positiv utveckling i skolan krävs en långsiktig
            överenskommelse om de grundläggande förutsättningarna för skolan.
            Med anledning av den mycket oroande utvecklingen i skolan begär
            Socialdemokraterna en aktuell debatt om läget i den svenska skolan.
          </note>
          <note>
            Mikael Damberg
          </note>
          <note>
            6 § Anmälan om uppteckningar vid EU-nämndens sammanträden
          </note>
          <note>
            Tredje vice talmannen anmälde att uppteckningar från EU-nämndens
            sammanträde onsdagen den 8 maj inkommit.
          </note>
          <note>
            7 § Anmälan om inkomna faktapromemorior om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            8 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2012/13:419
          </note>
          <note>
            Interpellation 2012/13:419 Glesbygdskommuners behov av rekrytering
            inom välfärdssektorn
          </note>
          <note>
            Interpellationen kommer att besvaras tisdagen den 11 juni 2013.
          </note>
          <note>
            Skälet till dröjsmålet är sedan tidigare inbokade resor och engagemang.
          </note>
          <note>
            Jan Björklund
          </note>
          <note>
            9 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 17 juli
          </note>
          <note>
            10 § Förnyad bordläggning
          </note>
          <note>
            Föredrogs och bordlades åter
          </note>
          <note>
            11 § Svar på interpellation 2012/13:416 om skatteutjämningssystemet
          </note>
          <note type="speaker">
            Anf. 28 Statsrådet PETER NORMAN (M):
          </note>
          <note>
            Herr talman! Lars Johansson har frågat mig dels varför det, enligt
            honom, är så viktigt att med statliga bidrag gynna moderatstyrda
            kommuner i Stockholms län, dels om det inte är dags att tänka
            om och lägga fram förslag som kompenserar de kommuner som har
            låg skattekraft.
          </note>
          <note>
            Kommuner med låg skattekraft kompenseras redan i dag genom att
            95 procent av skillnaden mellan kommunens egen skattekraft och
            en garanterad nivå utjämnas. Detta gäller de kommuner som erhåller
            inkomstutjämningsbidrag och innebär en mycket långtgående utjämning.
          </note>
          <note>
            För kommuner som betalar inkomstavgift tillämpades tidigare en
            lika långtgående utjämning, vilket innebar att även avgiften beräknades
            utifrån 95 procent av skillnaden mellan den egna och den garanterade
            skattekraften. År 2001 genomfördes dock efter förslag från den
            dåvarande socialdemokratiska regeringen ändringar i inkomstutjämningen
            för att, som det anfördes i propositionen, eliminera negativa
            marginaleffekter. Ytterligare förändringar genomfördes 2005. Procentsatsen
            vid beräkning av inkomstutjämningsavgiften sänktes då till 85
            procent. Som skäl angavs att inga negativa marginaleffekter därmed
            skulle uppstå.
          </note>
          <note>
            Avsikten med det förslag som remitterades i december 2012 är
            att sänka procentsatsen vid beräkning av inkomstutjämningsavgift
            från 85 till 60 procent. Det är i stort sett samma kommuner som
            betalade inkomstutjämningsavgifter 2005 som gör det i år, det
            vill säga samma kommuner som gynnades av den sänkning som Socialdemokraterna
            genomförde 2005. Regeringen avser dock att föreslå att staten
            kompenserar övriga kommuner som får lägre intäkter till följd
            av avgiftssänkningen.
          </note>
          <note>
            En proposition med förslag till ändringar i systemet för kommunalekonomisk
            utjämning har aviserats att lämnas till riksdagen i höst med förslag
            till förändringar från och med den 1 januari 2014. De förändringar
            som har störst betydelse för enskilda kommuner rör dock inte inkomstutjämningen
            utan kostnadsutjämningen som avser att utjämna för så kallade
            strukturella kostnadsskillnader mellan kommunerna.
          </note>
          <note type="speaker">
            Anf. 29 LARS JOHANSSON (S):
          </note>
          <note>
            Herr talman! Jag tackar statsrådet för svaret på min interpellation.
          </note>
          <note>
            Jag noterar att statsrådet i svaret koncentrerar sig på inkomstutjämningsavgiften
            och att det är den man vill sänka. Jag interpellerade statsrådet
            för en månad sedan, och vi hade då en diskussion kring delvis
            samma frågeställning, alltså varför det är så viktigt för regeringen
            att med 1 miljard kronor ge ett särskilt bidrag till de lågskattekommuner
            i Sverige som har den lägsta skatten. Då påstod statsrådet att
            det var någonting SKL var helt eniga om.
          </note>
          <note>
            Jag kollade upp det där och skrev precis vad som sades i den
            debatten. Jag kan konstatera att statsrådet inte var helt sanningsenlig
            SKL:s styrelse, där Socialdemokraterna, Vänstern och Miljöpartiet
            ingår, talade tydligt om att de ansåg att det var helt fel att
            på det viset lägga en hel miljard vid sidan om den utredning som
            hade utrett såväl kostnadsutjämningen som inkomstutjämningen mellan
            landets olika kommuner och hade ett enigt förslag.
          </note>
          <note>
            Den särskilda miljard som regeringen sedermera har lagt fram
            som förslag för att kompensera överkompensera, vill jag hävda
            i första hand Stockholmskommunerna leder till att det inte blir
            det utjämningssystem utredningen hade förordat och som en parlamentarisk
            utredning har varit överens om.
          </note>
          <note>
            Jag kan också notera att SKL:s borgerliga majoritet i sitt remissvar,
            vid sidan om att Socialdemokraterna, Vänstern och Miljöpartiet
            ansåg att man över huvud taget inte skulle lägga dit en miljard,
            ifrågasätter regeringens förslag och med bestämdhet hävdar att
            det till skillnad från vad regeringen säger inte finns någon forskning
            som ger stöd för att en stor utjämning skulle vara tillväxthämmande.
            De skriver väldigt tydligt i sitt remissvar att det inte finns
            några sådana positiva incitament i någon form av forskning. Även
            på den punkten hade alltså statsrådet fel vid den interpellationsdebatt
            vi hade.
          </note>
          <note>
            Därefter har det även kommit nya rapporter om att skatteutjämningen
            inte har lett till utjämning och skapat likvärdiga förutsättningar
            för landets olika kommuner, så som är avsikten. Den 14 maj kom
            en rapport från SVT som redovisade situationen för 25 kommuner
            i landet som har tappat befolkning sedan 50-talet och där man
            successivt har fått en allt svårare ekonomisk situation.
          </note>
          <note>
            Även den parlamentariska utredaren Björn Sundström sade väldigt
            tydligt i medierna den 14 maj att det finns en myt om att Stockholm
            skickar en massa pengar till gles- och landsbygdskommuner och
            att det inte stämmer. Vidare säger han att storstäder och förortskommuner
            i dag är överkompenserade och gles- och landsbygdskommuner kraftigt
            underkompenserade.
          </note>
          <note>
            Mot den här bakgrunden för statsrådet i sitt interpellationssvar
            ett resonemang om att det är riktigt att sänka inkomstutjämningsavgiften
            från 85 procent till 60 procent för de kommuner som är med och
            betalar till utjämningssystemet. Jag noterar att jag denna gång
            inte fick någon argumentering kring varför det var så bra utan
            blev hänvisad till att Socialdemokraterna en gång tidigare hade
            sänkt den från 95 procent till 85 procent. Det var dock en parlamentarisk
            utredning som föreslog det, och där var man också överens.
          </note>
          <note type="speaker">
            Anf. 30 Statsrådet PETER NORMAN (M):
          </note>
          <note>
            Herr talman! Jag ska försöka svara lite mer utförligt på Lars
            Johanssons frågor. Jag ska också tacka för interpellationen, även
            om den är exakt likadan som den vi debatterade för några veckor
            sedan. Kärt barn har dock många namn, eller vad det heter, och
            jag pratar gärna om detta en gång till.
          </note>
          <note>
            Vad gäller remissvar från SKL på departementets promemoria med
            förslag om förändring av inkomstutjämningen inleds det med följande:
            Sveriges Kommuner och Landsting (SKL) tillstyrker de förändringar
            av inkomstutjämningen och strukturbidraget som Regeringen föreslår.
            Jag vill vara väldigt tydlig med att det rent formellt inte framgår
            av svaret att någon i styrelsen skulle ha reserverat sig mot beslutet
            i fråga.
          </note>
          <note>
            Däremot är det som Lars Johansson säger: Socialdemokraterna,
            Vänsterpartiet och Miljöpartiet har bifogat ett särskilt yttrande
            där de bland annat framför att regeringen borde ha avstått från
            att lägga fram avvikande förslag. Det här kan förstås tolkas som
            att dessa ändå ställer sig bakom remissvaret, men om så trots
            allt inte är fallet måste jag förstås korrigera den bedömning
            jag gjorde tidigare.
          </note>
          <note>
            Nästa sak jag vill säga är följande: När jag tittar på de motiveringar
            som föranledde att Socialdemokraterna sänkte marginaleffekterna
            för kommunerna två gånger under 2000-talets början ser jag att
            man hänvisar till att det är viktigt med marginaleffekter. Vid
            den förra interpellationsdebatten åberopade jag ett vetenskapligt
            arbete av två holländska forskare. Det är uppenbart att Lars Johansson
            inte har läst detta eller tagit det till sig.
          </note>
          <note>
            Jag tänkte be att få i protokollet antecknat att när interpellationsdebatten
            är slut ska jag överräcka, som en liten sommarläsning och present
            till Lars Johansson, en forskningsrapport där man gör en kartläggning
            av andra forskningsrapporter i världen och kommer fram till att
            effekterna är speciellt viktiga för de kommuner som har låg skattekraft.
          </note>
          <note type="speaker">
            Anf. 31 LARS JOHANSSON (S):
          </note>
          <note>
            Herr talman! Det var bra att statsrådet korrigerade sig. Det
            är viktigt att ta till sig helheten i SKL:s yttranden.
          </note>
          <note>
            Jag vill gå vidare. I förra debatten tyckte jag, och det tycker
            jag fortfarande, att det är väldigt upprörande att den kommun
            i landet som har den lägsta kommunalskatten, Stockholms stad,
            29:43 inklusive landstingsskatten, kommer med det här förslaget
            från regeringen att få en halv miljard i årliga bidrag. Jag har
            kontrollerat ekonomin i Stockholms stad och kan konstatera att
            man föregående år hade ett överskott i staden på 3 miljarder.
            Tar man in resultatet för kommunkoncernen, alltså bolagssidan,
            blir det över 4 ½ miljard i överskott i Stockholms stad. Man har
            i Stockholm sedan 2006 sänkt skatten med 92 öre. Huvuddelen ligger
            på kommunen och 1020 öre på landstinget under den här perioden.
            Man har som ambition att fortsätta att sänka skatten.
          </note>
          <note>
            Jag har tittat på kommunens ekonomi i övrigt vad gäller inkomstutjämningsavgiften.
            För närvarande är den avgiften 1 500 000 kronor. Den kommer man
            att sänka med en halv miljard till 1 miljard. Kostnadsutjämning
            får Stockholms stad med över 1,3 miljarder. Kommunen kommer alltså
            att gå plus trots att det är en kommun med stark ekonomi, en kommun
            där tillväxten ökar varje år på grund av att väldigt många människor
            vill bo i Stockholm. Här finns goda förutsättningar för jobb,
            och här finns också förutsättningar, om man har pengar, att skaffa
            sig en bostad.
          </note>
          <note>
            Det som är intressant när man diskuterar kommunernas olika förutsättningar
            är att titta inte bara på det som har med inkomstutjämning och
            kostnadsutjämning att göra utan även på vad kommunerna har för
            övriga tillgångar. Hur ser marknaden ut för fastighetsvärden,
            markvärden och liknande? Där har tillväxtkommunerna en helt annan
            situation än landsbygdskommunerna. Det sker en kraftig tillväxt
            i Stockholm. Mellan 2011 och 2012 ökade värdena på inventarier,
            mark och fastigheter med 9 miljarder, bara på ett år. Balansomslutningen
            blir allt större utan att politikerna behöver göra särskilt mycket
            därför att det är så en kraftig tillväxt.
          </note>
          <note>
            Då faller argumenteringen kring att utjämningsavgifter på 1 ½
            miljard skulle hindra tillväxten i Stockholm på sin egen orimlighet.
            Det stämmer inte i verkligheten. Det är det som jag har som utgångspunkt
            för den här diskussionen. Det blir helt fel.
          </note>
          <note>
            Här har det suttit en parlamentarisk utredning med representanter
            för samtliga partier. Man har sagt att det inte är tillväxthämmande,
            och man har tagit del av befintlig forskning på området. SKL säger
            det också i sitt remissvar. Ändå lägger regeringen en hel miljard
            till de kommuner som har de lägsta skatterna i Sverige och ökar
            på det viset orättvisorna. Det är ganska intressant att de kommunerna
            är moderatstyrda, och dessa moderatstyrda kommuner har alltid
            kritiserat utjämningssystemet, för de vill inte vara solidariska.
          </note>
          <note>
            Det är det som är grundproblemet. Det är trist att se att regeringen
            har fallit i farstun på den punkten.
          </note>
          <note type="speaker">
            Anf. 32 PETER PERSSON (S):
          </note>
          <note>
            Herr talman! Jag tror att Stockholm behöver övriga delar av landet,
            och övriga delar av landet behöver Stockholm. De hör ihop och
            hänger ihop, men det sker olika ekonomiska aktiviteter på olika
            platser i landet. Tillväxten skapas överallt, olika slags tillväxt.
          </note>
          <note>
            Låt mig berätta, herr talman, om förutsättningarna för fyra kommuner
            i mitt hemlän Jönköping Värnamo, Vaggeryd, Gnosjö och Gislaved
            som ligger i centrum för en bygd som präglas av entreprenörskap,
            underleverantörer i mindre och medelstora företag, med hög förvärvsfrekvens
            i normalfallet, en betydande del arbeten i industriell verksamhet.
            Jag tror att människorna i de här fyra kommunerna bidrar till
            tillväxten i vårt land i mycket hög grad, och det har en stor
            betydelse.
          </note>
          <note>
            Lönerna i den här regionen är inte särskilt höga. Det gör att
            medelskattekraften ligger under rikstalet. Vi kan ha en referenspunkt
            i de här kommunerna där flitiga människor idogt arbetar när vi
            talar om kommuner där det inte finns ett enda arbetstillfälle
            men där de som bor har höga inkomster därför att de pendlar och
            har befattningar som genererar höga inkomster. Det är sådana platser,
            tolv kommuner, som Norman nu vill honorera med en extra miljard
            därför att de anses som förlorare i ett system som vi brett anser
            skapar ökad rättvisa.
          </note>
          <note>
            Jag kan berätta för statsrådet att Jönköpings läns kommuner har
            i medeltal en utdebitering på 21:65. De kommuner vi talar om har
            en medelutdebitering på 17:66. De har alltså 4 kronor under den
            utdebitering som finns i det industriella hjärtat i mitt län.
            Dessutom är det kommuner som får ta smällar av strukturkriser
            och finanskriser och som fått en mycket högre arbetslöshet än
            vad de är vana vid och därmed kostnader i kommunalt försörjningsstöd,
            vilket gör att det urholkar budgeten. Flera av kommunerna i Jönköpings
            län talar i dag om skattehöjningar för att kunna garantera den
            servicenivå som anses rimlig.
          </note>
          <note>
            Jag har tittat på remissyttranden från bland annat de fyra nämnda
            kommunerna de är samstämmiga där de riktar en mycket hård kritik
            mot Normans kommande proposition och säger: Vi ställer oss mycket
            avvisande till en förändring som ytterligare tillför 1 miljard
            till redan ekonomiskt välmående kommuner. De säger vidare: Vi
            anser inte att inkomstutjämningen är tillväxthämmande för den
            enskilda kommunen.
          </note>
          <note>
            Det är dina partivänner, Norman, som har skrivit det här i kommuner
            i det industriella hjärtat i Småland. Nu undrar jag: Har de fel
            i sina synpunkter?
          </note>
          <note type="speaker">
            Anf. 33 Statsrådet PETER NORMAN (M):
          </note>
          <note>
            Herr talman! Den utredning som lämnade sitt förslag 2011 gjorde
            ett behjärtansvärt arbete. Man tydliggjorde att det har skett
            en del strukturella förändringar i Sverige. Exempelvis genom maxtaxan
            på dagis har nu ett större antal kommuner än tidigare mer dagisverksamhet
            än förut, framför allt i glesbygd. Detta hade inte noterats i
            det kommunalekonomiska system som då var vid handen. Det förslag
            som utredningen kom fram till innebar en omfattande revidering
            av det system som då var gällande.
          </note>
          <note>
            Detta förslag accepterar regeringen. Ibland undrar jag vad vi
            pratar om. Vi accepterar att de här skillnaderna finns, och vi
            accepterar att korrigera systemet i enlighet med utredningens
            förslag. Där är vi helt överens.
          </note>
          <note>
            Däremot har vi en annan uppfattning än vad utredningen och tydligen
            också Peter Persson har vad gäller ekonomiska incitament.
          </note>
          <note>
            Vad gäller Stockholms situation, som den ser ut i dag, kan jag
            bara dela Lars Johanssons uppfattning. Men vi ska inte ägna oss
            åt någon kvartalskapitalism, utan de här systemen ska ju verka
            under lång tid. Och varken jag eller Lars Johansson kan nog ställa
            i utsikt att Stockholm kommer att vara en tillväxtkommun under
            mycket lång tid. Vi får väl se. Det går nog säkert upp och ned
            där också.
          </note>
          <note>
            Vi har en annorlunda uppfattning vad gäller ekonomiska incitament,
            och jag tror att den är genomgående mellan våra politiska partier.
            Vi tror att det är viktigt med incitament för individen vad gäller
            marginalskatter. Vi tror att företagsskatter är ett viktigt incitament
            för företag. Vi tror att incitament fungerar. Och vi tror också
            att incitament fungerar för kommuner, det vill säga att om kommuner
            har en kraftig marginaleffekt finns det risk för att man inte
            gör de satsningar som annars skulle ha skett. Därför försöker
            vi sänka dem för kommunerna i fråga.
          </note>
          <note>
            Låt mig bara säga att Kiruna kommun är en av de kommuner som
            skulle få pengar, och när jag kollade senast var den inte moderatledd
            i alla fall utan hade ett ganska stabilt socialdemokratiskt styre.
          </note>
          <note>
            Vad gäller Peter Perssons fundering kan jag bara säga att den
            slår lite sönder Lars Johanssons argument att moderatkommunerna
            är väldigt gynnade. Tydligen var det fyra exempel på att man inte
            var gynnade och var väldigt besvikna. Så även i vårt parti har
            vi olika uppfattningar i den här frågan, och det tror jag gäller
            för de flesta partier i Sveriges riksdag.
          </note>
          <note type="speaker">
            Anf. 34 LARS JOHANSSON (S):
          </note>
          <note>
            Herr talman! De kommuner som Peter Norman talar om är inte några
            lågskattekommuner. Det är det som är skillnaden. Jag talar om
            lågskattekommunerna i Stockholmsregionen som i huvudsak är moderatstyrda,
            och framför allt Stockholms stad där det handlar om en halv miljard.
          </note>
          <note>
            Peter Norman säger att vi inte vet vad som händer framöver. Nej,
            det är klart att vi inte vet, men vi vet vad prognoserna säger.
            Jag tog med mig dagens tidning från Stockholms handelskammare
            där man skriver att vi blir fler och fler i Stockholm. Prognosen
            talar om att det kommer att bli en enorm tillväxt. Regeringen
            medverkar ju i infrastrukturpaket i Stockholm som bygger på att
            det blir en fortsatt tillväxt, så allt talar för att det kommer
            att bli en fortsatt tillväxt. Trenden är den, och det är ingen
            ny trend. Den har funnits under lång tid.
          </note>
          <note>
            Det är en kraftig tillväxt. Det är därför som detta att en hel
            miljard kronor i extra bidrag till Stockholmskommunerna skulle
            ha med tillväxt att göra klingar så falskt. Jag tror inte på det,
            tyvärr. Dessutom är inte miljarden finansierad. Jag trodde att
            man skulle lägga förslaget i tilläggsbudgeten i våras och tala
            om hur man skulle finansiera miljarden. Normalt sett när regeringen
            presenterar förslag som kostar i storleksordningen en miljard
            är det väldigt mycket diskussioner om var man ska ta pengarna
            från. Men här finns ingen presentation av var man ska ta pengarna
            från. Man ska inte ta dem från inkomstutjämnings- och skatteutjämningssystemet,
            för det systemet är låst det har också Peter Norman sagt, och
            det kommer man att bifalla utan man lägger till en miljard därutöver.
          </note>
          <note>
            Det är märkligt att regeringen är i stort sett ensam när det
            gäller det här. Det kan möjligen finnas lite forskningsunderlag,
            teoretisk sådan. Men de som sysslar med den praktiska politiken
            i kommunerna tror inte att detta har med tillväxten att göra.
            De tror att det är någon annan agenda. Som jag har tagit upp i
            min interpellation: Varför är det så viktigt att gynna moderatstyrda
            kommuner i Stockholms län med särskilda statliga bidrag? Jag har
            inte fått svar på det. Tillväxtargumentet håller inte, inte i
            sak.
          </note>
          <note type="speaker">
            Anf. 35 PETER PERSSON (S):
          </note>
          <note>
            Herr talman! Liksom Lars Johansson gläds jag över att Stockholm
            utvecklas på ett positivt sätt. Det är bra för hela landet. Men
            vi vill att alla kommuner i vårt land ska ha likvärdiga förutsättningar
            att leva. Det handlar den här debatten om.
          </note>
          <note>
            Jag tycker att Statskontorets remissyttrande slår sönder Peter
            Normans argumentation fullständigt. Man skriver: Vidare nämns
            att en hög skattekraft i en kommun inte behöver föranledas av
            att det finns ett stort antal arbetstillfällen i kommunen utan
            kan bero på att en stor del av befolkningen har sina arbetsplatser
            belägna i andra kommuner. Det var just vad jag talade om i mitt
            tidigare inlägg. Och man fortsätter med att säga att i promemorian
            finns inte någon hänvisning till ekonomisk forskning eller annat
            underlag som stöder bedömningen, och så vidare.
          </note>
          <note>
            Jag skulle också vilja ha den där sommarläsningen, så får väl
            jag också göra en bedömning, om det finns mer än ett exemplar
            att tillgå.
          </note>
          <note>
            Det är uppenbart att det som Peter Norman drivs av här inte är
            fakta utan politiskt nit att hjälpa sina moderata partivänner
            i några mycket välmående kommuner i Stockholms län, tolv till
            antalet, att inte behöva justera skatten för att ha lika standard
            som andra delar av landet. I detta nit är han beredd att fullständigt
            kasta bort uppfattningar och ståndpunkter från exempelvis kommunalråd
            i Gislaved eller Gnosjö i Småland. Röstetalet är inte så stort
            där. Det kan offras på rättvisans altare, och man tillgodoser
            de mer högljudda och röststarka kommunerna i Stockholms län.
          </note>
          <note>
            Jag tycker att det är djupt beklagligt att inte Norman kan ha
            samma ståndpunkt som jag och Lars Johansson: Hela landet ska ha
            lika förutsättningar.
          </note>
          <note type="speaker">
            Anf. 36 Statsrådet PETER NORMAN (M):
          </note>
          <note>
            Herr talman! Jag finner det lite märkligt att man ska bli skyldig
            svaret om en finansiering av ett förslag som inte ens har lagts
            fram till riksdagen. Jag kan lova Lars Johansson att när detta
            läggs fram till riksdagen kommer finansieringen att vara väldigt
            tydlig.
          </note>
          <note>
            Låt mig avsluta med att säga att syftet med hela utjämningssystemet
            är långsiktiga, likvärdiga och förutsägbara förutsättningar för
            alla kommuner. Jag tror att även Kiruna är betjänt av att få en
            sänkt marginaleffekt från 85 till 60 procent.
          </note>
          <note>
            Naturligtvis står det alla riksdagsledamöter och även Lars Johansson
            fritt att granska regeringen genom interpellationer. Men mot bakgrund
            av de upprepade interpellationer som företrädare för Socialdemokraterna
            ställer kan man fråga sig hur Socialdemokraterna svarar de kommuner
            som är osäkra på deras position rörande den kommunalekonomiska
            utjämningen. Hur länge till ska kommunerna behöva sväva i ovisshet
            om Socialdemokraternas position i denna viktiga fråga?
          </note>
          <note>
            Regeringens uppfattning är tydlig. Den redovisades i december.
            Vi kommer att lägga fram en proposition i början på hösten, och
            vi får se hur Socialdemokraterna kommer att agera i kammaren.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 14.28 på förslag av tredje vice talmannen
            att ajournera förhandlingarna i väntan på att utbildningsminister
            Jan Björklund (FP) skulle infinna sig i kammaren för att lämna
            svar på interpellation 2012/13:424.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 15.05.
          </note>
          <note>
            Ajournering
          </note>
          <note>
            Då utbildningsminister Jan Björklund (FP) ännu inte hunnit infinna
            sig i kammaren beslutade kammaren på förslag av tredje vice talmannen
            att förlänga ajourneringen till kl. 15.20.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 15.20.
          </note>
          <note>
            12 § Svar på interpellation 2012/13:424 om minskade anslag till
            Uppsala universitet
          </note>
          <note type="speaker">
            Anf. 37 Utbildningsminister JAN BJÖRKLUND (FP):
          </note>
          <note>
            Herr talman! Agneta Gille har frågat mig varför regeringen skär
            ned på anslagen till Uppsala universitet när söktrycket till universitetet
            är mycket stort samtidigt som ungdomsarbetslösheten är hög.
          </note>
          <note>
            Mellan 2006 och 2012 ökade antalet helårsstudenter vid Uppsala
            universitet med 2 500. De senaste åren har antalet helårsstudenter
            vid de svenska lärosätena varit högre än någonsin. År 2011 var
            det till och med en rekordnotering, och utbildningsvolymen ligger
            kvar på en historiskt sett mycket hög nivå. Jämfört med 2006 var
            antalet helårsstudenter i Sverige ungefär 27 000 fler 2012.
          </note>
          <note>
            Varje universitet och högskola ansvarar för att utbildning och
            forskning bedrivs med hög kvalitet och att de tillgängliga resurserna
            används effektivt. Det är även respektive universitets och högskolas
            sak att avgöra vilka utbildningar som ska erbjudas för att möta
            studenternas efterfrågan och arbetsmarknadens behov.
          </note>
          <note>
            Vad gäller frågan om resurser har regeringen genomfört ett antal
            angelägna förändringar för att öka kvaliteten i den högre utbildningen
            och för att möta behov på arbetsmarknaden. Bland annat har avgifter
            för utomeuropeiska studenter införts, ersättning för inaktiva
            studenter dragits in och utbyggnad av vissa utbildningar som leder
            till yrkesexamen genomförts. Dessa förändringar innebär en viss
            omfördelning, men det ska betonas att alla resurser återförs till
            universitet och högskolor i form av åtgärder för att höja kvaliteten
            i utbildningen.
          </note>
          <note>
            För att fortsätta att möta den svaga konjunkturutvecklingen vidtas
            en rad tillfälliga åtgärder inom arbetsmarknads- och utbildningspolitiken
            på initiativ av regeringen. I den senaste budgetproposition föreslås
            och beräknas universitet och högskolor tilldelas nya tillfälliga
            platser under åren 20132015. I vårändringsbudgeten för 2013 föreslår
            och beräknar regeringen också att antalet platser på ingenjörsutbildningar
            och sjuksköterskeutbildningar ökas med 1 400 platser under 2013
            och 2014.
          </note>
          <note>
            Uppsala universitet har fått ta del av satsningar genom medel
            för såväl kvalitetshöjningar som tillfälliga platser samt läkarutbildning
            och ingenjörsutbildning. Jämfört med lågkonjunkturens inledning
            2009 har Uppsala universitet 2013 fått drygt 40 miljoner kronor
            mer i anslag per år beräknat i fasta priser. Därutöver tog universitetet
            del av en tillfällig satsning på högskoleplatser 20102011, vilket
            innebar ett tillskott på 83 miljoner kronor per år. Enligt beräkningar
            i budgetpropositionen för innevarande år har Uppsala universitet
            även en stabil utveckling av takbeloppet de närmaste åren.
          </note>
          <note>
            För att möta framtidens utmaningar är det viktigt att såväl Uppsala
            universitet som övriga lärosäten planerar verksamheten så att
            det ges långsiktiga förutsättningar för en hög kvalitet som samtidigt
            möter studenternas efterfrågan och arbetsmarknadens behov.
          </note>
          <note type="speaker">
            Anf. 38 AGNETA GILLE (S):
          </note>
          <note>
            Herr talman! Tack för svaret, utbildningsminister Björklund!
            Av svaret kan man utläsa att det är en nöjd minister som tycker
            att det görs stora satsningar. När jag tar del av andra siffror
            och tittar på hur läget ser ut ser jag att var fjärde ung är arbetslös.
            Ungdomsarbetslösheten är uppe i 25 procent. De unga är vår viktigaste
            grupp i samhället. De är framtiden. Av dem går 25 procent arbetslösa.
          </note>
          <note>
            Det fanns vallöften från den borgerliga regeringen om att man
            skulle bekämpa arbetslösheten. En del av det är utbildningspolitik.
            Det skulle jag vilja informera ministern om.
          </note>
          <note>
            I en välskriven artikel i Upsala Nya Tidning läser jag lite grann
            om unga arbetslösa som frågar: Vad är viktigare än vi? Jag kan
            också ta del av en mängd olika siffror i den artikeln.
          </note>
          <note>
            Där kan vi se att mellan 2011 och 2012 minskade antalet platser
            på högskolor och universitet med 10 000. Då är antalet nere på
            samma nivå som för väldigt många år sedan. Det hänvisas här till
            att det är nere på samma nivå som 2000.
          </note>
          <note>
            Uppsala universitet har tvingats att minska sin utbildning med
            nästan 10 procent. Söktrycket är rekordstort. Man ser en ökning
            av antalet sökande, herr minister, med över 40 procent. Det är
            helt fantastiskt att så många unga vill utbilda sig. Sverige behöver
            kvalificerad arbetskraft. Dessa unga har ingen möjlighet att komma
            in på högskolor och universitet eftersom det inte finns tillräckligt
            med resurser.
          </note>
          <note>
            I den här artikeln läser jag att rektorn på Uppsala universitet,
            Eva Åkesson, säger att detta är ett svek mot de unga eftersom
            det är så många som söker som inte får möjlighet att komma in.
          </note>
          <note>
            Det brukar sägas att det går att utläsa ett lands konjunktur
            när man tittar på ansökningar och antagningar till högskolan.
            I sämre tider har statsmakten alltid utbildat fler och sett till
            att man har kunnat utbilda de unga för att de ska kunna ta de
            kvalificerade arbetena i framtiden när konjunkturen vänder. I
            bättre tider är det fler som jobbar och färre som söker sig till
            högskolan. Det stämmer inte längre, ministern. Det är precis tvärtom.
          </note>
          <note>
            Regeringen har sagt att det är finanskris, och det har varit
            så i nästan sju år. Regeringen skyller allting som har gått fel
            på finanskrisen. Varför har inte regeringen satsat på utbildning?
            Det är min fråga. Man har ju pekat på att arbetslösheten är så
            hög.
          </note>
          <note>
            Jag skulle vilja veta vad jag ska säga till universitetets rektor
            och till de unga arbetslösa i Uppsala som inte får någon möjlighet
            att utbilda sig. Vad är ministerns medskick till dem? Det skulle
            jag vilja veta.
          </note>
          <note type="speaker">
            Anf. 39 Utbildningsminister JAN BJÖRKLUND (FP):
          </note>
          <note>
            Herr talman! Jag delar uppfattningen att man ska satsa mer på
            utbildning i dåliga tider. Därför är det precis det vi gör, och
            därför är det intressant att jämföra med just 2006 när Agneta
            Gilles parti styrde. Vi har 2 500 fler studenter i Uppsala i dag
            än vad det var 2006. Det är fler platser i Uppsala i dag. Dem
            har vi inrättat. Det gjorde inte den gamla regeringen.
          </note>
          <note>
            Antalet studenter på svenska universitet och högskolor har aldrig
            varit så högt som under min tid som minister. Det har aldrig någonsin
            varit så många som har pluggat samtidigt. Det beror på finanskrisen
            och på att vi har byggt ut under den här tiden. Det är riktigt
            att vi närmar oss slutet av finanskrisen. Det var ännu fler för
            ett par år sedan. År 2011 var all time high. Svenskt universitetsväsen
            har aldrig haft så många studenter som år 2011. Sedan dess har
            antalet minskat något, men det är mycket marginellt. Och det är
            fortfarande många fler studenter än det var 2006.
          </note>
          <note>
            Var får Agneta Gille det ifrån att vi skulle ha dragit ned under
            vår period eller att det skulle ha varit ännu fler för tio år
            sedan? Det är inte sant. Det är en ren bluff. Det har aldrig varit
            så många studenter på svenska högskolor som 2011, inte något år
            som utbildningsministrarna har hetat Östros, Pagrotsky och Carl
            Tham. Det är sanningen. Vi ska vara korrekta med siffrorna här.
          </note>
          <note>
            Ungdomsarbetslösheten är ett stort problem. Man ska dock ha klart
            för sig att det inte är den här gruppen som blir arbetslösa, utan
            det är de som hoppar av gymnasieskolan. De är inte ens behöriga
            till universiteten. 30 procent av varje årskull fullföljer inte
            gymnasiet därför att gymnasiet i Sverige har haft ett krav på
            att alla ska bli högskolebehöriga. När de inte når det målet hoppar
            de av. Det är i den gruppen vi har de stora problemen med ungdomsarbetslöshet.
            Det problemet är mycket stort, och vi jobbar med det på olika
            sätt. Tidigare regeringar har jobbat med det, men det är fortsatt
            bara att erkänna att vi inte har lyckats. Det gjorde inte tidigare
            regeringar heller. Men lösningen på det är inte att bygga ut platser
            som de här ungdomarna inte ens kan komma in på, utan det är lärlingsutbildningar
            och andra typer av utbildningar för den gruppen av elever som
            är lösningen.
          </note>
          <note>
            Bulken i ungdomsarbetslösheten är ungdomar som inte ens är behöriga
            till högskolan, så det är ingen lösning att bygga ut fler platser
            för dem, utan det är komvux och annat som behövs för dem. Staten
            satsar väsentligt mer på vuxenutbildning i dag än vad staten satsade
            2006 på grund av krisen.
          </note>
          <note>
            Herr talman! Det finns en annan aspekt av detta. Jag tar ofta
            den här typen av debatter med socialdemokratiska riksdagsledamöter,
            och jag kan säga att Agneta Gille är den första som argumenterar
            för något av de stora universiteten. Jag möter den ena socialdemokratiska
            riksdagsledamoten efter den andra som står här och säger att de
            stora universiteten har för mycket resurser och att de borde spridas
            ut på de små högskolorna. Senast var det väl Peter Persson i Jönköping
            som sade det. Jag kan namnge en lång rad socialdemokratiska riksdagsledamöter,
            Hultqvist i Borlänge är ett exempel, som säger att vi ska ta pengar
            från Uppsala och Lund och sprida ut på de små högskolorna.
          </note>
          <note>
            Det skulle vara intressant att höra vad Agneta Gille säger om
            den argumentationen. Vad de säger är att det är så det blir om
            Socialdemokraterna tar över. Jag skulle vilja höra Agneta Gilles
            kommentar till det.
          </note>
          <note type="speaker">
            Anf. 40 AGNETA GILLE (S):
          </note>
          <note>
            Herr talman! Jag läste lite grann på Uppsala universitets rektorsblogg,
            och där står det att det har varit en myndighetsdialog mellan
            rektorerna och Utbildningsdepartementet. De fick inga löften eller
            tydliga utfästelser för framtiden, skriver de. Inför höstterminen
            2013 har antalet sökande ökat med hela 40 procent. Det är ju helt
            otroligt, och det visar att det verkligen är ett tryck. Rektor
            skriver: Samtidigt är det beklagligt att vi håller på att minska
            antalet utbildningsplatser med nära 10 procent. Det här är inte
            bara ett rekord i antalet ansökningar, utan det kommer också att
            bli ett rekord i antalet avslagna ansökningar.
          </note>
          <note>
            Det är mycket beklämmande, ministern, att det är på detta sätt.
            Vi tycker från Socialdemokraternas sida att det är oerhört viktigt
            att satsa på högskola och högre utbildning.
          </note>
          <note>
            Jag kan inte gå i svaromål för vad mina partikamrater har sagt,
            men vi har en satsning på de högre utbildningarna. Det är det
            som är det viktiga. Vi har haft med krav på 35 000 nya utbildningsplatser
            som skulle skapas. Det finns alltså hela tiden en vilja från vår
            sida att ta med detta.
          </note>
          <note>
            Jag vill nämna för ministern, gällande artikeln som jag talade
            om, att journalisten hade sökt ministern för att få en kommentar.
            Han lyckades inte med det, utan minister Björklund avböjde och
            hänvisade till statssekreterare Peter Honeth. Han intervjuades
            i Upsala Nya Tidning och gav då en känga till högskolan och Uppsala
            universitet för bland annat bristande planering. När det gäller
            utbildningspengarna som försvunnit har det handlat om tillfälliga
            satsningar som avslutats, sade han. Men så har det ju inte låtit
            på ministern när man har pratat om de satsningar som har gjorts.
            Då har ministern hela tiden framhållit vilka satsningar som har
            gjorts, och nu får vi reda på här att de här utbildningspengarna
            bara har varit tillfälliga satsningar som har avslutats.
          </note>
          <note>
            Först tog man bort 20 000 platser, och sedan tillförde man ett
            antal platser och sade: Hej och hå, vad vi satsar på utbildning
            och är duktiga på att ta fram detta! Men man glömde bort den stora
            neddragning som gjordes.
          </note>
          <note>
            Man måste också mäta det här i förhållande till befolkningsmängden.
            Det gör vi när det gäller arbetsmarknadssiffror och arbetade timmar,
            så varför inte också när det gäller utbildning?
          </note>
          <note>
            Ni har satsat på över 100 miljarder i skattesänkningar. Är det
            viktigare för ministern att satsa på de här skattesänkningarna
            än att låta Sveriges unga få en utbildning så att Sverige laddar
            och gör sig redo för att återigen ta initiativet och få väldigt
            framgångsrika företag?
          </note>
          <note>
            Jag vill också, om ministern ursäktar, återge en kommentar på
            Twitter som jag smålog åt. Det stod så här: Om Jan Björklund skulle
            vara ledare för det svenska friidrottsförbundet skulle höjdhopparna
            bli tvungna att gå tillbaka till saxstilen.
          </note>
          <note>
            Så vill inte de unga ha det i dag. Jag skulle vilja ha ett svar
            från minister Björklund. Vilket besked ska jag lämna till de unga
            i Uppsala?
          </note>
          <note type="speaker">
            Anf. 41 Utbildningsminister JAN BJÖRKLUND (FP):
          </note>
          <note>
            Herr talman! Lägg siffran 2 500 på minnet. Det är 2 500 fler
            platser i Uppsala med mig som utbildningsminister än vad det var
            när Socialdemokraterna styrde. 2 500 platser. Eftersom inte alla
            studenter studerar på heltid motsvarar det i själva verket många
            fler studenter. Det är 27 000 fler platser på universitet och
            högskolor i dag än vad det var när Socialdemokraterna styrde.
          </note>
          <note>
            Sifferexercisen är svår att hänga med i med 10 000 eller 5 000
            platser fram och tillbaka, men när man räknar ihop allt är det
            27 000 fler platser vid universitet och högskolor i dag än när
            Agneta Gilles parti styrde. Det har aldrig varit så många studenter
            i svensk högskola som 2011 när jag var utbildningsminister, aldrig
            någonsin.
          </note>
          <note>
            Jag lovar att det finns 500 myndighetschefer i Sverige rektorer
            för högskolor och alla möjliga generaldirektörer som alla om de
            blir intervjuade i en tidning kommer att säga att de vill ha mer
            pengar. Alla 500 kommer att säga det, tro mig. Ger vi mer pengar
            kommer alla 500 att säga att de vill ha ännu mer pengar. Det funkar
            inte att hänvisa till en intervju med en myndighetschef som vill
            ha mer pengar och säga att det ska vara grunden för beslutet.
            Så funkar det inte, och så funkade det inte med tidigare regeringar
            heller.
          </note>
          <note>
            Jag noterar en sak, och det är att Agneta Gille undviker frågan
            om hur vi ska fördela resurserna. Det är sant att många studenter
            söker till de stora universiteten i Uppsala och på andra orter.
            Det system som är uppbyggt, inte av mig utan av tidigare regeringar,
            innebär att man begränsar platserna där för att trycka ut studenterna
            på regionala högskolor. Det är det system vi har, och det är tidigare
            regeringar som har valt det, nämligen socialdemokratiska sådana.
          </note>
          <note>
            Jag är beredd att göra så att vi tar in dem som söker till Uppsala
            universitet, men följden blir att man får lägga ned högskolorna
            runt omkring. Jag kan lova att det får Agneta Gille inte stöd
            för i sitt parti, för alla andra socialdemokrater, inklusive de
            som sitter i utbildningsutskottet, argumenterar enbart för att
            vi ska satsa på de regionala högskolorna och aldrig på de stora
            universiteten. Där ska man skära ned.
          </note>
          <note>
            De ord som till exempel Peter Persson och Peter Hultqvist använder
            i den här debatten om Uppsala universitet och Lunds universitet
            är otroligt nedlåtande. Det är så tongångarna är i ditt parti,
            Agneta Gille. Det är jättebra om ni nu vill prioritera de stora
            universiteten, men ta då strid för det i ditt parti. Jag är beredd
            att omfördela platser till de stora universiteten där söktrycket
            finns om det går att få majoritet för det i denna riksdag. Då
            är vi överens. Men det hjälper inte att du ensam tycker så om
            du inte har ditt parti med dig. Det är det som det handlar om.
          </note>
          <note>
            Jag är medveten om att vi har ett jättestort söktryck i Uppsala,
            Lund och några ställen till. Skulle vi släppa in alla sökande
            där skulle flera av de små högskolorna knappt finnas. Det är sanningen.
            Låt oss diskutera den förändringen om det är det du vill och om
            du har ditt parti med dig.
          </note>
          <note>
            I stort sett kommer alla som söker till svensk högskola in. Alla
            kommer inte in på sina förstahandsval, för det är så systemet
            är konstruerat, men alla kommer in. Så kommer det att vara nu
            också.
          </note>
          <note>
            Sedan står vi inför en stor demografisk nedgång de kommande åren
            då ungdomskullarna sjunker dramatiskt. Det är därför som gymnasieskolor
            läggs ned i Sverige just nu. Om några år blir det många tomma
            platser på våra högskolor. Det måste vi vara medvetna om. När
            det gäller fördelningen mellan de stora universiteten och de små
            högskolorna är jag helt med Agneta Gille om hon säger att vi borde
            se över den. Men jag får bara skäll från Agneta Gilles parti varje
            gång jag tar upp frågan.
          </note>
          <note type="speaker">
            Anf. 42 AGNETA GILLE (S):
          </note>
          <note>
            Herr talman! Jag är väldigt angelägen om att totalen av antalet
            högskoleplatser blir högre. Det är totalen som är viktig. Jag
            är naturligtvis också angelägen om att vi har en fördelning över
            hela landet. Men för mig är det också viktigt att universitetet
            har möjlighet att ta in de elever som söker. En del av det här,
            med den spridning som ministern pratar om, är bland annat Campus
            Gotland, som nu ingår i Uppsala universitet och är en fantastisk
            del. Där kan vi se att det blir ett söktryck också på Gotland.
            Söktrycket är en del av det. Att se till att vi får den spridningen
            över landet är viktigt.
          </note>
          <note>
            Det behövs fler utbildningsplatser i hela landet. Det behövs
            fler vid Uppsala universitet och säkert också vid Lunds universitet.
            Det behövs fler högskoleplatser och utbildningsmöjligheter. Det
            är kärnan i denna debatt.
          </note>
          <note>
            Sedan har vi synen på utbildningen att vara så nöjd med att utbildningsresultaten
            sjunker. Det känns som om man går tillbaka i tiden. Det är föråldrat.
            Det är en signal från minister Björklunds sida till skolsystemet,
            till skolorna och utbildningen, som inte är bra.
          </note>
          <note>
            Nej, vi behöver skärpa oss. Vi behöver se till att utbildningsnivåerna
            blir bättre, att antalet utbildningsplatser utökas, att det blir
            en satsning så att vi förbereder Sverige med kvalificerad yrkesutbildning
            när allt vänder. På så sätt får vi högt kvalificerade och högutbildade
            personer som klarar framtiden. Jag är hoppfull om att vi kommer
            att se en sådan tendens efter nästa val.
          </note>
          <note type="speaker">
            Anf. 43 Utbildningsminister JAN BJÖRKLUND (FP):
          </note>
          <note>
            Herr talman! Jag är glad att Agneta Gille berömde sammanläggningen
            av Uppsala universitet och högskolan på Gotland. Hon skulle ha
            hört sina partikamrater när jag fattade det beslutet. Det var
            inte populärt. Det talades om nedläggning, och det var alla möjliga
            ord som användes i kritiken mot mig. Jag tycker att det är bra
            att det beslutet fattades, men det hade inte fattats med en rödgrön
            regering, det kan jag säga.
          </note>
          <note>
            Nu flög debatten i väg till andra frågor. Ja, utbildningsresultaten
            sjunker i svensk skola. Så är det. Därför lägger vi om hela den
            svenska utbildningspolitiken. Det blir nya läroplaner, nytt betygssystem,
            ny lärarutbildning, lärarlegitimation, ny skollagstiftning, hela
            paketet. Socialdemokraterna har röstat nej till nästan allt. De
            har varit emot allt. De vill bara ha det gamla. Den politik som
            skapade problemen skulle fortsätta att föras. Det var ert alternativ,
            Agneta Gille.
          </note>
          <note>
            Vi lägger nu om politiken. Det blir högre krav för att bli lärare,
            högre krav i skolan, mer utvärdering och bedömning, fler speciallärare,
            alltså en lång rad förändringar. Vi gör det för att den gamla
            politiken hade totalhavererat. Det är sanningen.
          </note>
          <note>
            När det gäller högskolan kan man inte bara räkna antalet platser.
            Trots det, ska jag säga, har det aldrig varit så många platser
            i svensk högskola som under min tid som minister, aldrig någonsin
            under de röda regeringarna. Det är fler platser nu, men jag tror
            inte att den enda vägen till frälsning är att tala om fler platser.
            Det måste också finnas kvalitet i utbildningarna. Där ligger fokus
            numera, att upprätthålla en mycket hög kvalitet. Det räcker inte
            att vi döper om gymnasierna i Sverige till högskolor och tror
            att vi därmed höjer utbildningsmålen. Det gör vi inte. Vi måste
            ha akademisk kvalitet på våra högskolor. Det är bakgrunden till
            våra reformer.
          </note>
          <note>
            Uppsala har fler platser nu om vi enbart talar om Uppsala universitet
            än de hade när Agneta Gilles parti styrde. Det vet också rektor
            och skolledning där.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2012/13:411 om jämställdheten i näringslivet
          </note>
          <note type="speaker">
            Anf. 44 Statsrådet MARIA ARNHOLM (FP):
          </note>
          <note>
            Herr talman! Patrik Björck har frågat mig om jag tänker ta initiativ
            till konkreta förslag på ökad jämställdhet i näringslivet på såväl
            nationell som europeisk nivå. Han har också frågat om jag tänker
            ompröva regeringens negativa inställning till kommissionär Redings
            initiativ att öka jämställdheten i näringslivet bland annat genom
            kvotering till bolagsstyrelser.
          </note>
          <note>
            Regeringens och min uppfattning om lagstiftning för att åstadkomma
            en jämn könsfördelning i bolagsstyrelserna är väl känd. Det är
            ägarna, inte politikerna, som ska ha ansvar för att se till att
            styrelsen präglas av en mångfald och att den samlade kompetens
            som finns bland både kvinnor och män tas till vara.
          </note>
          <note>
            I de företag som staten äger har vi tagit detta ansvar, och vi
            har åstadkommit en jämn könsfördelning. Det bör också börsbolagen
            kunna göra, inte minst mot bakgrund av att de genom koden för
            bolagsstyrning ålagt sig själva att främja jämn könsfördelning
            i styrelserna.
          </note>
          <note>
            Vad gäller kommissionens direktivförslag anser regeringen inte
            att frågan om könsfördelning i bolagsstyrelser lämpar sig för
            lagstiftning på EU-nivå, en bedömning som för övrigt både riksdagen
            och flera andra medlemsländer delar. Sverige deltar aktivt och
            konstruktivt i de pågående förhandlingarna. I nuläget handlar
            det främst om att räta ut en mängd frågetecken som gäller direktivförslaget
            i förhållande till den svenska bolagsrätten. Vi är också angelägna
            om att värna den undantagsregel i direktivets förslag som medger
            att medlemsländer med nationella system som kan bidra till målet
            om minst 40 procent av vartdera könet får tillämpa dessa i stället
            för direktivets regler.
          </note>
          <note>
            Jag för kontinuerliga samtal med företrädare för näringslivet
            för att diskutera vad näringslivet kan göra, och vad politiken
            kan bidra med. En central fråga är varför vissa företag lyckas
            bättre än andra, och svaret är i korthet att företag med en jämn
            könsfördelning i ledningen har bestämt sig på högsta ledningsnivå
            att utgå från kompetens, inte manligt kön.
          </note>
          <note>
            Jag kommer att fortsätta dialogen med näringslivet och andra
            centrala aktörer för att diskutera strategier för hur synen på
            bemanningen av ledande positioner och av styrelser kan utvecklas,
            med en jämn könsfördelning som mål.
          </note>
          <note type="speaker">
            Anf. 45 PATRIK BJÖRCK (S):
          </note>
          <note>
            Herr talman! Tack så mycket, ministern, för svaret på interpellationen!
            Jag inledde min interpellation med att hänvisa till Norge. Norge
            har tagit över ledartröjan och blivit ett föregångsland i jämställdhet.
            Tidigare delade Sverige detta med att vara ett föregångsland med
            Norge. I EU har EU-kommissionären tagit på sig ledartröjan och
            leder arbetet för jämställdhet, vilket normalt sett den svenska
            regeringen skulle ha ställt sig bakom, stöttat och varit en del
            av.
          </note>
          <note>
            Från att tidigare, herr talman, ha varit ett föregångsland på
            jämställdhetsområdet har Sverige numera sällat sig till bakåtsträvarna.
            Sverige borde naturligtvis i stället ha stöttat de progressiva
            krafterna i EU och främjat jämställdheten på alla områden, inklusive
            näringslivet. Det är grunden till interpellationen, alltså det
            sorgliga faktum att Sverige numera tillhör bakåtsträvarna i jämställdhetsarbetet.
          </note>
          <note>
            Det är dock sorgligare än så, herr talman. I sitt svar till mig
            säger ministern, och det står också i det skrivna svaret, att
            regeringens och min, det vill säga ministerns, uppfattning om
            lagstiftning för att åstadkomma en jämn könsfördelning i bolagsstyrelserna
            är väl känd. Det är sant. Sveriges regering består ju av en koalition
            av fyra partier, och jag har stor respekt, herr talman, för att
            man i en koalition bestående av ett antal partier ibland är tvungen
            att kompromissa, att kanske behöva släppa sina hjärtefrågor, att
            inte alltid få igenom allt vad man vill. Jag har stor respekt
            för det.
          </note>
          <note>
            Det sorgliga i det här fallet är att det numera är Folkpartiet
            som är bromsklossen i jämställdhetsarbetet i regeringen. Det är
            någonting nytt. Om det varit så att ministern visat framåtanda
            och en progressiv inställning när det gäller jämställdhetsarbetet
            men blivit nedröstad av finansministern eller av statsministern,
            eller blivit motarbetad av det tidigare konservativa partiet,
            kunde man möjligen ha haft en viss förståelse för ministerns dilemma.
            Men vetskapen att en folkpartistisk jämställdhetsminister är den
            som bromsar regeringen i frågorna om jämställdhet är naturligtvis
            smärtsam för alla oss som tycker att jämställdhet är viktigt.
          </note>
          <note>
            Vi har alltså att hantera två stora besvikelser. Den ena besvikelsen
            i jämställdhetsarbetet är Sveriges position. Den andra besvikelsen
            i jämställdhetsarbetet är Folkpartiets position. Dessa förändringar
            kommer givetvis att försvåra ett fortsatt jämställdhetsarbete.
            Vi socialdemokrater har tidigare haft en allierad i det arbetet,
            men det har vi inte längre. Det innebär inte att vi socialdemokrater
            ger upp för det, men det är som sagt en besvikelse att som svensk
            se hur Sveriges position har förändrats och att som socialdemokrat
            se att en tidigare allierad i jämställdhetsarbetet har övergett
            oss.
          </note>
          <note type="speaker">
            Anf. 46 MARGARETA CEDERFELT (M):
          </note>
          <note>
            Herr talman! Jag begärde ordet därför att frågan om könskvotering
            till bolagsstyrelser var uppe för subsidiaritetsprövning i civilutskottet
            före jul. Jag tror faktiskt att ärendet debatterades sista dagen
            före juluppehållet. I den subsidiaritetsprövning som vi gjorde
            då fann vi i civilutskottet att det stred mot subsidiaritetsprincipen
            och att vi i Sverige ser det som att det är ägarens ansvar hur
            styrelsen ska utses.
          </note>
          <note>
            Jag tycker att detta är en viktig fråga som vi som svenskar ska
            ställa oss bakom, för det är viktigt att ha en stark och tydlig
            styrelse som har ett uppdrag från ägarna.
          </note>
          <note>
            Som jämställdhetsministern sade finns det en kod för bolagsstyrning
            som näringslivet självt har arbetat fram och också ska följa.
            Från politiskt håll har åtskilliga initiativ tagits av Näringsdepartementet.
            Jag tänker på mentorprogram, kvinnliga förebilder och så vidare.
            Det är viktigt att komma ihåg att detta arbete sker.
          </note>
          <note>
            Vad jag också vill lyfta fram är att det är väldigt lätt att
            fokusera på styrelsen när det handlar om jämställdhetsfrågor.
            Men kom ihåg att det också finns ledningsfunktioner i företagen!
            Det handlar om vd-poster med mera. Det måste på dessa poster finnas
            kvinnor som meriterar sig för styrelseuppdrag. Dessutom är det
            ledningsfunktionen som har det operativa ansvaret i företaget.
            Där behöver det också finnas fler kvinnor. Framför allt tänker
            jag på alla dessa unga kvinnor och män som utbildar sig och ska
            kunna veta att det finns en karriär på lika villkor.
          </note>
          <note>
            När Patrik Björck står och talar om att Alliansen är en bromskloss
            svarar jag med ett rakt nej. Det är vi inte. Samtliga fyra partier
            inom Alliansen står enade. Detta gjorde vi i civilutskottet, och
            det gör vi nu också.
          </note>
          <note>
            Jag skulle vilja slå tillbaka mot Socialdemokraterna. Vad gjorde
            ni egentligen under alla de år då ni befann er i majoritet, och
            vad gör ni nu? Ni talar om att kvinnors företagande inte ska räknas,
            till exempel inom hälso- och sjukvård. Det är att direkt slå ned
            mot kvinnors meritering för styrelseuppdrag. När jag säger inte
            ska räknas åsyftar jag de debatter som förs om att det inte ska
            finnas vinstutdelning samt svårigheterna för kvinnor att teckna
            avtal med landsting och kommuner där socialdemokrater styr. På
            så sätt försvårar man för kvinnor som driver företag att kunna
            etablera sig och driva företag framgångsrikt. Titta inte bara
            på styrelser rent isolerat, utan titta också på hur möjligheterna
            och förutsättningarna ser ut för kvinnors aktiva deltagande i
            näringslivet!
          </note>
          <note type="speaker">
            Anf. 47 CHRISTER NYLANDER (FP):
          </note>
          <note>
            Herr talman! Jag begärde ordet när Patrik Björck sade att Sverige
            är ett bakåtsträvande land och att Folkpartiet numera är en bromskloss.
            Det är ett mycket konstigt ställningstagande som också visar på
            den skevhet i debatten som Patrik Björck bidrar till. Man lyfter
            fram frågan om lagstiftad kvotering i de största aktiebolagens
            styrelser som den viktigaste jämställdhetsfrågan, egentligen den
            enda jämställdhetsfrågan. Det är utifrån den som Sverige och Folkpartiet
            ska mätas. Det blir väldigt märkligt.
          </note>
          <note>
            Jag skulle vilja se ett Sverige som sjuder av framtidshopp, där
            unga tjejer och killar känner att det är ett land där de kan förverkliga
            sig själva och har stora chanser att nå sina livsmål, inte därför
            att de har låga mål eller låga ambitioner utan därför att möjligheterna
            är väldigt stora. Då måste man fundera på hur man kan förbättra
            skolan, så att fler lyckas där. Man måste fundera på hur arbetsmarknaden
            kan fungera bättre, så att fler kan komma in på arbetsmarknaden
            och göra karriär. Men man måste också se de strukturer som finns
            och som håller tillbaka framför allt tjejer. Tjejer får lägre
            lön och sämre karriärmöjligheter trots att de pluggar mer och
            har bättre resultat i skolan. Det finns strukturer i vardagen
            som håller tillbaka tjejer och kvinnor och gör Sverige till ett
            land som inte är fullt jämställt. Man ska identifiera de verkliga
            hindren i vardagen, inte leta efter symbolfrågor.
          </note>
          <note>
            Herr talman! I själva verket tror jag att fokuset på enskilda
            symbolfrågor, när vi väljer att identifiera några enstaka saker,
            ibland kommer att innebära att jämställdhetsarbetet försvåras.
            I det här fallet säger Patrik Björck att vi ska mätas utifrån
            om vi lagstiftar om kvotering till bolagsstyrelser eller inte.
            Gör man inte det är man en bakåtsträvare. Han väljer att inte
            se allting annat som måste göras och allting annat som görs. Det
            är en viktig fråga att fler kvinnor tar plats på ledande positioner
            och att fler kvinnor tar plats i styrelsen i aktiebolagen, men
            den frågan får inte skymma allting som är ännu mycket viktigare,
            om tjejer och killar i det här landet ska ha lika möjlighet att
            forma sina egna liv.
          </note>
          <note>
            Jag roade mig tidigare med att kolla vilka interpellationer Patrik
            Björck ställt i jämställdhetsfrågan under detta riksmöte. 100
            procent av dessa två handlar om kvotering till bolagsstyrelser.
            Det visar också det skeva fokus som ibland kommer i jämställdhetsdebatten
            och som jag tror är skadligt för jämställdhetsarbetet på lång
            sikt. Vi måste se vardagen på arbetsplatserna och i familjen,
            se de verkliga strukturer som innebär att tjejer och killar i
            det här landet inte har samma chans.
          </note>
          <note>
            Herr talman! Ansvarigt statsråd tog tidigare upp att hon diskuterar
            rätt mycket med arbetsmarknadens parter och näringslivet om andra
            verkningsfulla saker som kan göras. Jag tycker att det vore väldigt
            trevligt om delar av den här debatten kunde handla om annat, sådant
            som verkligen ger verkan i vardagen. Därför skulle jag önska att
            statsrådet också använde någon sekund till att prata om sådant.
          </note>
          <note>
            Ajournering
          </note>
          <note>
            Kammaren beslutade kl. 15.57 på förslag av tredje vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            13 § (forts.) Svar på interpellation 2012/13:411 om jämställdheten
            i näringslivet
          </note>
          <note type="speaker">
            Anf. 48 Statsrådet MARIA ARNHOLM (FP):
          </note>
          <note>
            Herr talman! Låt mig börja det här inlägget med att trösta Patrik
            Björck och försöka gjuta lita olja på hans besvikelsevågor: Sverige
            är i sanning fortfarande ett föregångsland när det gäller jämställdhetsarbete.
            I fyra av fem internationella undersökningar hamnar Sverige på
            första plats.
          </note>
          <note>
            I mars i år hade jag förmånen att leda en delegation av svenska
            delegater som på CSW, kvinnokonferensen i New York, bidrog till
            att finna konsensus kring ett radikalt och bra manifest för utvecklingen
            för kvinnorna i världen. Den regering jag representerar har anslagit
            stora medel till en nordisk kvinnokonferens, Nordiskt Forum, som
            äger rum i juni 2014. Där kan säkert Patrik Björck och jag mötas
            och tillsammans med kvinnorörelsen i Sverige och övriga Norden
            diskutera vad vi har kvar att göra och hur det ska göras. Det
            väcker också stor upprymdhet och glädje i hela världens kvinnorörelser
            att vi i Sverige och Norden tar det initiativet.
          </note>
          <note>
            I förra veckan var jag inbjuden till Polen för att berätta hur
            vi håller en hög nativitet genom en jämställdhets- och familjepolitik
            som verkligen är föregångare i världen. Jag är också ansvarig
            för förskolorna, som på alla sätt är föregångare i världen, både
            när det gäller att jobba med genuspedagoger och när det gäller
            att erbjuda kvinnor och män möjlighet att förvärvsarbeta.
          </note>
          <note>
            När det så gäller representationen av kvinnor i maktens styrelserum
            har vi i de statligt ägda bolagen numera 49 procent i styrelserna,
            och 43 procent av vd:arna i våra bolag är kvinnor. Vi har också
            krav på hur ledningsgrupperna ska se ut, och där är vi uppe i
            snart 40 procent. Jag delar Patrik Björcks frustration över hur
            det ser ut i de privata styrelserummen, men jag har mina ideologiskt
            grundade skäl att vara försiktig med att vilja stifta en lag så
            fort jag ser något jag inte gillar. Jag kan tänka mig att pröva
            andra vägar, att föra diskussion och följa allt det som händer
            på det här området inom den privata sektorn, och det gör jag också.
          </note>
          <note>
            Jag accepterar dock inte Patrik Björcks världsbild att den enda
            och allena avgörande frågan för om man är en mörkblå kolsvart
            bakåtsträvare eller framåtsyftande politiker handlar om huruvida
            man i Sveriges riksdag ska fatta ett beslut om vilka som ska sitta
            i börsbolagens styrelser. Jämställdhet är så mycket större, så
            mycket vidare och så mycket bredare än det. Jag är stolt att kunna
            säga att jag är jämställdhetsminister i ett land som är en föregångare.
          </note>
          <note type="speaker">
            Anf. 49 PATRIK BJÖRCK (S):
          </note>
          <note>
            Herr talman! Det är sant; vi är fortfarande ett land som i internationell
            jämförelse sticker ut. Jag förstår att jämställdhetsministern
            i till exempel FN-sammanhang kan så att säga göra fördel jämställdhetsfrågorna.
            Jag vill inte ta ifrån jämställdhetsministern det, och jag ska
            vara ärlig och säga att jag förstår det.
          </note>
          <note>
            Jag ställer dock mycket högre krav. Det är ungefär som när finansministern
            säger att svensk arbetslöshet är bra jämfört med Greklands. Då
            ställer jag mycket högre krav. Jag jämför såklart inte Sveriges
            jämställdhetsfrågor med vilka länder som helst i världen, utan
            jag jämför med de bästa. Jag jämför dessutom Folkpartiet med de
            bästa, eftersom Folkpartiet har en stolt historia. Min besvikelse
            hade naturligtvis inte varit så stor om Folkpartiet inte hade
            haft en så stolt historia. Det är alltså bakgrunden.
          </note>
          <note>
            Svenska Dagbladet hade för några veckor sedan en artikel om kvotering.
            Där stod det: Norge blev 2005 först i världen med detta när man
            införde regler om minst 40 procent kvinnor i bolagsstyrelserna.
            De företag som inte följer reglerna har staten rätt att upplösa.
            Totalt är andelen kvinnliga styrelseledamöter i norska bolag i
            dag 44 procent i Sverige bara en fjärdedel. Och den förändring
            som sker går mycket sakta. Mellan 2010 och 2012 ökade andelen
            kvinnor i svenska bolagsstyrelser med endast 1,9 procentenheter.
          </note>
          <note>
            Sedan står det något intressant, herr talman. Det är ändå så
            när man ska jämföra sig att det är spännande att se om det är
            vi som är annorlunda som vill ta till lagstiftning eller om det
            kanske faktiskt är så att vi är annorlunda som inte tar till lagstiftning.
            Artikeln fortsätter: Flertalet länder i Europa däribland Italien,
            Frankrike, Nederländerna, Finland, Danmark, Spanien och nämnda
            Norge har redan någon form av lagstiftning för att få bolagen
            att ta in fler kvinnor i styrelserna. Ett lagförslag inom EU är
            också på gång även om det mött motstånd.
          </note>
          <note>
            I den kontexten, herr talman, blir det inte så väldigt extremt,
            märkvärdigt eller en revolutionär metod att lagstifta. Det verkar
            i stället vara ganska mainstream och så att säga normaliteten
            i Europa, och det verkar vara så att många känner frustration
            över att det går så långsamt med jämställdheten i näringslivet.
            Det är inte bara jag och jämställdhetsministern, utan det är många
            som känner det runt omkring i Europa. Till skillnad från oss är
            dock de andra beredda att göra någonting, men det är ju inte jämställdhetsministern.
            Det är det som är så anmärkningsvärt.
          </note>
          <note>
            Jag skulle tycka att det normala hade varit att Sverige gick
            före även i denna fråga. I många frågor ligger vi, precis som
            jämställdhetsministern är inne på, i framkant långt i framkant.
            Vi kan vara stolta över vårt jämställdhetsarbete i Sverige. Åtminstone
            historiskt kan man vara det också som folkpartist. Nu håller vi
            dock på att sacka efter, och det är det som är problemet: Från
            en topposition håller vi på att tappa, och dessutom tappar vi
            initiativet.
          </note>
          <note>
            Vi borde naturligtvis, jämsides med Norge, ha gått i täten för
            jämställdhet även i näringslivet och inte som det nu är liksom
            sträva emot och gå emot EU-arbetet. Vi är inte de som går först.
            Vi skulle ha varit före EU i de här frågorna! Det är det som är
            mitt krav på jämställdhetsministern och regeringen: att man går
            före, att man är konstruktiv, att man vill någonting, att man
            visar en god vilja och att man inte nöjer sig med att det inte
            händer någonting. Det måste vi ändå vara överens om: Tittar man
            på situationen som den ser ut i dag i näringslivet händer det
            ingenting. Eller ursäkta mig, herr talman det händer mycket, mycket
            lite, om jag ska vara precis.
          </note>
          <note type="speaker">
            Anf. 50 Statsrådet MARIA ARNHOLM (FP):
          </note>
          <note>
            Herr talman! Precis som Patrik Björck säger är det många som
            engagerar sig och jobbar för att öka andelen kvinnor och öka mångfalden
            i maktens rum. De finns rikligt företrädda i svenskt näringsliv,
            och det finns mycket intressant att lära sig av och följa där.
          </note>
          <note>
            Battle of the numbers är ett initiativ där tio stora bolag med
            sina ledningar i spetsen nu jobbar under ett år för att öka jämställdheten
            i sina företag.
          </note>
          <note>
            Det finns något som heter Styrelsebalans, som i helsidesannonser
            i Dagens Industri berättar att deras uppgift och det de jobbar
            med är att rekrytera och förmedla kvinnliga styrelseledamöter.
          </note>
          <note>
            Vi har Rättviseförmedlingen, den civilsamhällesorganisation eller
            gräsrotsrörelse där 41 000 personer samarbetar för att hjälpa
            till att sprida kompetens också från andra än heterosexuella,
            vita män.
          </note>
          <note>
            Vi har stiftelsen Allbright, som varje år gör rapporteringar,
            följer upp och finns överallt där jag rör mig. De diskuterar och
            debatterar de här frågorna.
          </note>
          <note>
            Varje vecka besöker jag företag som Scan, 3M, H &amp; M och Volvo
            Lastvagnar där det pågår ett intensivt och hårt arbete, ibland
            med kvotering som självvald arbetsmetod. Jag tycker att kvotering
            är en fantastisk arbetsmetod. I politiken har vi tillämpat den
            rätt mycket. Jag är för det, men jag är mot och känner mig tveksam
            till att lagstifta. Det kan inte vara den enda måttstocken, Patrik
            Björck. Det kan inte vara så att så fort någon hittar på något
            ska vi lagstifta för att bestämma en sak. Jag är dock inte rädd
            för det. Jag var med under Bengt Westerbergs ledning då man införde
            den första pappamånaden. Jag tycker att det är toppen att visa
            vad man står för. I de fall det rör sig om till exempel allmänt
            finansierade försäkringar räds inte jag. Men jag räds ett samhälle
            där man vid vartenda problem, varenda sak man vill ändra på, varenda
            misshällighet i samhället ska stifta en lag.
          </note>
          <note>
            Jag ser med otålighet och ilska på att det inte går tillräckligt
            fort. Jag vill fortsätta med att i dialog och samtal tillsammans
            med de parter i näringsliv och fack som jobbar med de här frågorna
            vara en positiv, sträng och drivande kraft. Men jag är inte redo
            för ett beslut i Sveriges riksdag om hur det här ska skötas, även
            om man har gjort det på några andra håll i världen. Man behöver
            inte alltid göra som andra gör.
          </note>
          <note type="speaker">
            Anf. 51 PATRIK BJÖRCK (S):
          </note>
          <note>
            Herr talman! Min uppmaning till jämställdhetsministern var inte
            att göra som andra gör utan att vara före andra, gå i spetsen,
            inte vara längst bak och vänta in det som händer. Det är bättre
            att ta initiativet. Det uppmanar jag jämställdhetsministern till.
          </note>
          <note>
            Jag är tvungen att citera ur en annan tidning, där en kvinna,
            Heli Heino Medin, skriver om kvotering. Hon har annonserat i Dagens
            Industri: Kvinna Ledig för styrelseuppdrag. (Eftersom det verkar
            vara svårt att hitta kvinnor till detta ) Erfarenhet av att bygga
            upp och driva eget företag. Erfarenhet av styrelsearbete mm.
          </note>
          <note>
            Hon har alltså annonserat att hon är villig att ställa upp eftersom
            man säger att det inte finns kompetenta kvinnor. Hon resonerar
            en kvinna med företagsbakgrund som jobbar inom designbranschen
            och skriver:
          </note>
          <note>
            Förut var jag optimist och tänkte att världen går väl framåt.
            Men nu har jag ändrat mig. Det går alldeles för sakta, och vi
            som lever nu vill se någon ändring i vår livstid. Män väljer män
            och det behövs kvotering för att något ska hända, säger Heli Heino
            Medin som i en annons i Dagens Industri anmäler sig till bolagsstyrelseuppdrag.
          </note>
          <note>
            Det är just detta det handlar om. Det handlar inte om att vi
            alltid ska lagstifta om allting när som helst hur som helst i
            första rummet. Det handlar om att man når en gräns någonstans
            där det där tålamodet tryter och man faktiskt vill se någonting
            under sin livstid, eller åtminstone under sina barns livstid,
            och kan mäta förändringarna och se att det rör sig framåt.
          </note>
          <note>
            Jag har förstått och hört här att det tydligen bara är finansministern
            i regeringen som kämpar för kvotering i bolagsstyrelserna, och
            Folkpartiets jämställdhetsminister är mot. Men jag hoppas och
            tror trägen vinner att vi kan övertyga jämställdhetsministern
            om detta och kan flytta frågan framåt.
          </note>
          <note type="speaker">
            Anf. 52 Statsrådet MARIA ARNHOLM (FP):
          </note>
          <note>
            Herr talman! Anders Borg har suttit i regeringen i snart sju
            år. Han driver inte den här frågan, men han har i sju år i ansvarig
            ställning som ansvarig minister år ut och år in sett att ingenting
            händer. Han har tappat tålamodet och han sade: Nu får det väl
            vara dags för kvotering.
          </note>
          <note>
            Jag tycker att han som finansminister har stått ut länge. Han
            har stått ut i sju år. Jag är inte säker på att mitt tålamod kommer
            att vara så länge. Men jag fortsätter att vara optimist. Jag tycker
            att under de fyra månader som jag har varit jämställdhetsminister
            har jag sett många goda saker hända, till exempel att en förbannad
            kvinna sätter in en annons i Dagens Industri. Hon gör rätt. Det
            finns kompetens och bredd både bland kvinnor och bland andra underrepresenterade
            grupper i maktens rum. Jag vill vara med och bidra till att de
            får den plats de förtjänar. Sedan får vi väl ser när mitt tålamod
            tar slut. Tack för debatten!
          </note>
          <note>
            Överläggningen var härmed avslutad.
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 27 maj
          </note>
          <note>
            Carl B Hamilton
          </note>
          <note>
            Jens Holm
          </note>
          <note>
            den 28 maj
          </note>
          <note>
            Peter Persson
          </note>
          <note>
            Ingela Nylund Watz
          </note>
          <note>
            Amineh Kakabaveh
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 4 juni.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 27 maj
          </note>
          <note>
            Meeri Wasberg
          </note>
          <note>
            Jan-Olof Larsson
          </note>
          <note>
            Jan-Olof Larsson
          </note>
          <note>
            den 28 maj
          </note>
          <note>
            Lars Johansson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 4 juni.
          </note>
          <note>
            17 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 24 maj
          </note>
          <note>
            Anders Karlsson
          </note>
          <note>
            den 27 maj
          </note>
          <note>
            Hans Linde
          </note>
          <note>
            Gunnar Andrén
          </note>
          <note>
            Christina Oskarsson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 4 juni.
          </note>
          <note>
            18 § Kammaren åtskildes kl. 18.15.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
