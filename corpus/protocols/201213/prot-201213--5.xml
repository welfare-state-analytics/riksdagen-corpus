<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201213</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201213</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--5</head>
          <docDate when="2012-09-27">2012-09-27</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2012/13:5
          </note>
          <note>
            Torsdagen den 27 september
          </note>
          <note>
            Kl. 12:00 - 15:00
          </note>
          <note>
            1 § Justering av protokoll
          </note>
          <note>
            Justerades protokollen för den 18, 19 och 20 september.
          </note>
          <note>
            2 § Nya riksdagsledamöter
          </note>
          <note>
            Upplästes och lades till handlingarna följande från Valprövningsnämnden
            inkomna berättelser:
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Stefan Käll (FP), utsetts till ny ledamot av riksdagen
            fr.o.m. den 1 oktober 2012 sedan Liselott Hagberg (FP) avsagt
            sig uppdraget.
          </note>
          <note>
            Valprövningsnämnden har denna dag granskat beviset för den nye
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Marianne Eliason
          </note>
          <note>
            /Kerstin Siverby
          </note>
          <note>
            sekreterare
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Lars Eriksson (S), utsetts till ny ledamot av riksdagen
            fr.o.m. den 1 oktober 2012 sedan Sven-Erik Österberg (S) avsagt
            sig uppdraget.
          </note>
          <note>
            Valprövningsnämnden har denna dag granskat beviset för den nye
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Marianne Eliason
          </note>
          <note>
            /Kerstin Siverby
          </note>
          <note>
            sekreterare
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Cecilia Dalman Eek (S), utsetts till ny ledamot av riksdagen
            fr.o.m. den 4 oktober 2012 sedan Leif Pagrotsky (S) avsagt sig
            uppdraget.
          </note>
          <note>
            Valprövningsnämnden har denna dag granskat beviset för den nya
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Marianne Eliason
          </note>
          <note>
            /Kerstin Siverby
          </note>
          <note>
            sekreterare
          </note>
          <note>
            3 § Anmälan om personlig ersättare för särskild företrädare för
            partigrupp
          </note>
          <note>
            Tredje vice talmannen meddelade att Folkpartiet Liberalernas
            riksdagsgrupp anmält Nina Lundström som personlig ersättare för
            särskild företrädare för partigrupp.
          </note>
          <note>
            4 § Anmälan om ordförande i EU-nämnden
          </note>
          <note>
            Tredje vice talmannen anmälde att Allan Widman (FP) valts till
            ordförande i EU-nämnden från och med den 21 september.
          </note>
          <note>
            5 § Avsägelser
          </note>
          <note>
            Tredje vice talmannen meddelade
          </note>
          <note>
            att Barbro Westerholm (FP) avsagt sig uppdraget som ledamot i
            socialutskottet från och med den 1 oktober,
          </note>
          <note>
            att Roger Haddad (FP) avsagt sig uppdragen som suppleant i socialförsäkringsutskottet
            och utbildningsutskottet från och med den 1 oktober,
          </note>
          <note>
            att Maria Lundqvist-Brömster (FP) avsagt sig uppdraget som suppleant
            i socialutskottet från och med den 1 oktober,
          </note>
          <note>
            att Nina Larsson (FP) avsagt sig uppdraget som suppleant i näringsutskottet
            från och med den 1 oktober,
          </note>
          <note>
            att Tina Acketoft (FP) avsagt sig uppdraget som suppleant i arbetsmarknadsutskottet
            från och med den 1 oktober,
          </note>
          <note>
            att Anita Brodén (FP) avsagt sig uppdraget som suppleant i arbetsmarknadsutskottet
            från och med den 1 oktober,
          </note>
          <note>
            att Nina Larsson (FP) avsagt sig uppdraget som suppleant i EU-nämnden,
          </note>
          <note>
            att Allan Widman (FP) avsagt sig uppdragen som suppleant i utrikesnämnden
            från och med den 1 oktober och
          </note>
          <note>
            att Allan Widman (FP) avsagt sig uppdraget som ersättare i riksdagsstyrelsen.
          </note>
          <note>
            Kammaren biföll dessa avsägelser.
          </note>
          <note>
            6 § Anmälan om kompletteringsval
          </note>
          <note>
            Tredje vice talmannen meddelade
          </note>
          <note>
            att Socialdemokraternas riksdagsgrupp på grund av uppkomna vakanser
            anmält Björn von Sydow som ledamot i konstitutionsutskottet och
            krigsdelegationen från och med den 1 oktober, Teres Lindberg som
            suppleant i skatteutskottet och Sven Britton som suppleant i skatteutskottet
            under tiden den 27 september31 december under Teres Lindbergs
            ledighet samt
          </note>
          <note>
            att Folkpartiet Liberalernas riksdagsgrupp på grund av uppkomna
            vakanser anmält Maria Lundqvist-Brömster som ledamot i socialutskottet
            från och med den 1 oktober, Roger Haddad som ledamot i utbildningsutskottet
            från och med den 1 oktober, Stefan Käll som suppleant i konstitutionsutskottet,
            socialförsäkringsutskottet och utbildningsutskottet från och med
            den 1 oktober, Barbro Westerholm som suppleant i socialutskottet
            från och med den 1 oktober, Anna Steele som suppleant i näringsutskottet
            från och med den 1 oktober, Lars Tysklind som suppleant i näringsutskottet
            från och med den 1 oktober, Fredrik Malm som suppleant i arbetsmarknadsutskottet
            från och med den 1 oktober, Nina Larsson som suppleant i arbetsmarknadsutskottet
            från och med den 1 oktober, Carl B Hamilton som suppleant i EU-nämnden
            och Nina Lundström som suppleant i utrikesnämnden från och med
            den 1 oktober och som ersättare i riksdagsstyrelsen.
          </note>
          <note>
            Tredje vice talmannen förklarade valda från och med den 1 oktober
            till
          </note>
          <note>
            ledamot i konstitutionsutskottet
          </note>
          <note>
            ledamot i socialutskottet
          </note>
          <note>
            ledamot i utbildningsutskottet
          </note>
          <note>
            ledamot i krigsdelegationen
          </note>
          <note>
            suppleant i konstitutionsutskottet
          </note>
          <note>
            suppleant i socialförsäkringsutskottet
          </note>
          <note>
            suppleant i utbildningsutskottet
          </note>
          <note>
            suppleant i socialutskottet
          </note>
          <note>
            suppleanter i näringsutskottet
          </note>
          <note>
            suppleanter i arbetsmarknadsutskottet
          </note>
          <note>
            suppleant i utrikesnämnden
          </note>
          <note>
            Tredje vice talmannen förklarade valda till
          </note>
          <note>
            suppleant i skatteutskottet
          </note>
          <note>
            suppleant i EU-nämnden
          </note>
          <note>
            ersättare i riksdagsstyrelsen
          </note>
          <note>
            Tredje vice talmannen förklarade vald under tiden den 27 september31
            december till
          </note>
          <note>
            suppleant i skatteutskottet
          </note>
          <note>
            7 § Anmälan om återkallelse av motion
          </note>
          <note>
            Tredje vice talmannen anmälde att Kent Ekeroth (SD) i skrivelse
            den 25 september återkallat den av honom väckta motionen 2011/12:Ju260
            Borttagande av preskriptionstid för grova brott.
          </note>
          <note>
            Tredje vice talmannen meddelade att talmannen avskrivit denna
            motion.
          </note>
          <note>
            Skrivelsen lades till handlingarna.
          </note>
          <note>
            8 § Anmälan om inkommet protokollsutdrag från utskott
          </note>
          <note>
            Tredje vice talmannen anmälde att ett utdrag ur prot. 2012/13:1
            för torsdagen den 20 september i ärende om subsidiaritetsprövning
            av EU-förslag inkommit från miljö- och jordbruksutskottet.
          </note>
          <note>
            9 § Anmälan om inkomna uppteckningar från EU-nämndssammanträden
          </note>
          <note>
            Tredje vice talmannen anmälde att uppteckningar från EU-nämndens
            sammanträden fredagen den 13 juli och fredagen den 20 juli inkommit.
          </note>
          <note>
            10 § Anmälan om inkomna faktapromemorior om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2012) 456
          </note>
          <note>
            KOM(2012) 428
          </note>
          <note>
            11 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            12 § Svar på interpellation 2012/13:1 om granskning av apoteken
          </note>
          <note type="speaker">
            Anf. 1 Socialminister GÖRAN HÄGGLUND (KD):
          </note>
          <note>
            Fru talman! Lena Olsson har frågat mig vilka åtgärder jag avser
            att vidta angående förändring av lagstiftningen om företagshemligheter
            när det gäller bolag som drivs med skattemedel. Jag uppfattar
            det som att Lena Olsson anser att allmänheten borde ha större
            rätt till insyn vad gäller apotekens verksamhet. I lagen om skydd
            för företagshemligheter anges dock inte vilka uppgifter som ska
            lämnas ut eller vilka uppgifter som får hemlighållas. Den lagen
            är därför inte direkt relevant vad gäller enskildas möjlighet
            att få insyn i apotekens verksamhet. Däremot gäller ju enligt
            offentlighetsprincipen att var och en har rätt att få ta del av
            allmänna handlingar hos exempelvis Läkemedelsverket. Denna rätt
            är dock inte obegränsad. Av offentlighets- och sekretesslagen
            följer nämligen i vissa fall att en uppgift inte får lämnas ut
            om det kan antas att en enskild aktör lider skada om uppgiften
            röjs. Dessa bestämmelser om sekretess har tillkommit efter en
            noggrann avvägning mellan insynsintresset och behovet av skydd
            för företagens affärs- och driftsförhållanden. Jag har inte för
            avsikt att ta initiativ till någon förändring av denna lagstiftning.
          </note>
          <note>
            Lena Olsson frågar även vilka åtgärder jag avser att vidta när
            det gäller brister i dokumentation och för att förhindra att fel
            medicin lämnas ut. Läkemedelsverket har enligt lagen om handel
            med läkemedel rätt att inspektera apotek. Vid utgången av 2012
            kommer Läkemedelsverket att ha inspekterat 10 procent av marknadens
            apotek. Läkemedelsverkets inspektioner syftar till att kontrollera
            att apoteken följer det regelverk som gäller för denna verksamhet.
            Bland dessa regler återfinns bestämmelser om att apoteken ska
            ha skriftliga instruktioner om hur recept ska mottas och expedieras.
            Apoteken ska vidare hantera recept med hjälp av systemstöd och
            annan utrustning som bidrar till att hanteringen är säker och
            att risk för fel och förväxlingar minimeras. Vid expedition av
            läkemedel ska personalen iaktta största noggrannhet. Bland annat
            ska den kontrollera att receptet är fullständigt och tydligt ifyllt,
            att det fortfarande är giltigt och om förskrivaren är behörig.
            Därutöver ska apotekspersonalen överväga om dosen är rimlig vid
            angivet ändamål och om det finns risk för interaktioner med andra
            läkemedel.
          </note>
          <note>
            Vad gäller själva apoteksverksamheten finns även här ett omfattande
            regelverk som syftar till att säkerställa patientsäkerheten. Varje
            apotek är skyldigt att ha ett så kallat egenkontrollprogram. Detta
            ska bland annat innehålla uppgifter om apotekets instruktioner
            beträffande expediering av receptbelagda läkemedel. Ansvaret för
            att upprätta ett sådant egenkontrollprogram åvilar den som har
            till uppgift att vara så kallad läkemedelsansvarig vid apoteket.
          </note>
          <note>
            Någon jämförelse av i vilken mån felexpedieringar har ökat efter
            omregleringen finns inte. Det är emellertid Läkemedelsverkets
            uppfattning att inget tyder på att så skulle vara fallet. Inte
            heller finns något som tyder på att brister i dokumentation har
            ökat i samband med omregleringen. Jag vill också framhålla att
            de rapporter som Läkemedelsverket skriver i samband med sina tillsynsbesök
            ligger till grund för apotekens förbättringsinsatser.
          </note>
          <note>
            Sammanfattningsvis omgärdas apoteksverksamhet och expediering
            av läkemedel av ett omfattande regelverk som syftar till att patientsäkerheten
            inte ska äventyras.
          </note>
          <note>
            Avslutningsvis har Lena Olsson frågat mig vilka åtgärder jag
            avser att vidta för att garantera att landsbygdens och övrig befolkning
            i framtiden har tillgång till apotek och livsnödvändiga mediciner
            i tid. Som aviserats i höstbudgeten har regeringen planer på att
            inrätta en särskild stödordning för apotek i glesbygd. En av de
            faktorer som kommer att beaktas vid utgivande av medel ur denna
            stödordning är avståndet mellan det apotek som ansöker och närmast
            närliggande apotek. Regeringen uppskattar kostnaden för detta
            till 20 miljoner kronor per år.
          </note>
          <note type="speaker">
            Anf. 2 LENA OLSSON (V):
          </note>
          <note>
            Fru talman! Jag vill tacka ministern för svaret.
          </note>
          <note>
            Med tanke på nyhetsinslaget i dag måste man kommentera vad som
            kommer fram. När det gäller tillgängligheten till mediciner har
            det blivit en försämring. Det tycker jag står tydligt.
          </note>
          <note>
            I min interpellation har jag en sista fråga om medicin i tid.
            Ministern säger i sitt svar att regelverket följs och att man
            har omfattande regelverk för att det här ska vara så säkert som
            möjligt. Men tydligen finns det också stora brister. Jag menar
            att det som speglades i morse om 24-timmarsregeln en regel som
            regeringen ställt som krav tydligen inte uppfylls. Människor får
            inte sina mediciner i tid.
          </note>
          <note>
            Det har forskats kring det här. I en artikel i Svenska Dagbladet
            den 30 juli ställdes en fråga till en läkemedelsinspektör, som
            säger att man vid anmärkning får bedöma varje enskilt fall för
            sig. Om ett apotek har beaktansvärda skäl, till exempel om det
            är på landsbygden, gäller inte 24-timmarsregeln. Om det här är
            sant, och så är det tydligen, vill jag veta vad ministern kommer
            att göra åt det.
          </note>
          <note>
            Om jag är en patient som har tio olika mediciner och det finns
            nio måste jag själv gå till ett annat apotek för att fråga. Efter
            avregleringen får man inte söka efter det inom apoteket. Det är
            alltså en företagshemlighet. Jag som sjuk äldre måste själv gå
            och fråga efter medicinen. Men det kan väl inte vara så att kunder
            som har besvär ska ranta runt till olika apotek för att få ihop
            de mediciner som är nödvändiga, ibland livsnödvändiga.
          </note>
          <note>
            När det gäller den första frågan säger ministern att han inte
            tänkt vidta några åtgärder för att öka insynen i apotekens företagsverksamhet.
            Läkemedelsverket har på uppdrag av regeringen inspektionen av
            apoteken och ska sedan göra rapporter utifrån de här inspektionerna.
            Vid den granskning som SVT gör begär man att få ta del av inspektionerna.
            Man får då ta del av 20 rapporter. Det visar sig att en hel del
            viktig information är överstruken. Det är till och med så att
            hela sidor är svarta.
          </note>
          <note>
            Uppgifter om fel och brister, så kallade avvikelser, avseende
            personal, receptbehandling, beredning av läkemedel, egenkontroll
            och dokumentation är borta. Inte ens uppgifter om antalet anställda
            går det att läsa om.
          </note>
          <note>
            Om jag jämför med Skolinspektionens uppdrag kan jag se att den
            har ansvar för att för allas vår räkning inspektera skolor, inklusive
            de friskolor som exempelvis drivs av riskkapitalbolag. Här är
            det en helt annan ordning.
          </note>
          <note>
            Jag måste fråga ministern varför våra sjuka medborgare som i
            dag är i behov av mediciner inte ska ha samma rätt till information
            och till insyn i det bolag som ska leverera som de medborgare
            har som är intresserade av skolan. Samma intresse finns för att
            få information om nödvändiga mediciner.
          </note>
          <note type="speaker">
            Anf. 3 ULLA ANDERSSON (V):
          </note>
          <note>
            Fru talman! Jag skulle tro att de allra flesta tycker att apoteket
            är en väldigt viktig och samhällsnyttig verksamhet, att tillgången
            till mediciner helt enkelt är en rättighet och att det är ett
            stort allmänintresse att det fungerar på bästa sätt.
          </note>
          <note>
            I somras gjorde Konsumentverket en undersökning som visar att
            det allmänna betyget när det gäller kunders nöjdhet med apoteket
            rätt rejält har sjunkit. Undersökningen visar att ungefär var
            fjärde kund numera inte är nöjd med den verksamhet som bedrivs
            inte att undra på med tanke på alla reportage som vi under en
            ganska lång tid fått ta del av. Man får inte tillgång till sin
            medicin. Det är fel i hanteringen, och man får åka runt. Bor man
            på landsbygden är det inte så enkelt att åka runt till olika apotek
            för att få ihop sin medicindos.
          </note>
          <note>
            Läkemedelsindustrin har i en intervju konstaterat att det blivit
            mer fokus på handelsvaror som krämer, kosmetika och tuggummi.
          </note>
          <note>
            När ni valde att privatisera apoteken gav ni de nya företagen
            subventioner, ungefär 500 miljoner kronor. Nu ska ni dessutom
            betala dem för att de ska behålla den verksamhet som ni privatiserat
            ute på landsbygden. Det är en ganska stor marknad vi talar om.
            Det handlar om ungefär 37 miljarder kronor som apoteken omsätter,
            så det är inte undra på att det finns ett affärsintresse i detta.
          </note>
          <note>
            Det visar sig också att Apoteket AB innan ni sålde gjorde en
            rätt bra vinst pengar som kunde ha återinvesterats i nya apotek
            och i förlängda öppettider. Ändå kunde en del av vinsten ha behållits.
          </note>
          <note>
            Egentligen handlar den ökade tillgången till fler apotek på landsbygden
            och utökade öppettider inte om ökad tillgång. I stället handlar
            det om en ideologisk fråga, om att det är överordnat att privatisera.
          </note>
          <note>
            Samtidigt som ni privatiserade slog ni sönder en stor del av
            de stordriftsfördelar som faktiskt fanns. Ni slog också sönder
            den samordning som fanns mellan apoteken.
          </note>
          <note>
            Som jag tidigare sagt väljer ni dessutom att lägga ytterligare
            pengar på att betala privata företag för att bedriva samhällsnyttig
            verksamhet på landsbygden en landsbygd som inte fått ett enda
            nytt apotek. De tätorter som finns på landsbygden har fått tre
            apotek totalt i Sverige.
          </note>
          <note>
            Man kan säga att vi fått väldigt många apotek inne i städerna.
            Men det har inte blivit billigare för kunden. Det har blivit svårare
            att få tag i sin medicin. Vi har fått färre kunder. Ändå ska ni
            betala mer för att den här privatiseringen ska fungera.
          </note>
          <note>
            Lena Olsson har på ett förnämligt sätt tagit upp patientsäkerheten
            och öppenheten. Som jag tolkar ministerns svar kan man väl säga
            att affärsintresset helt enkelt är överordnat patientsäkerheten.
            På annat sätt kan jag inte utläsa vare sig det skriftliga svaret
            eller det ministern sade här i talarstolen. Detta är väldigt allvarligt.
          </note>
          <note>
            Jag tyckte mig se att ministern nickade när jag sade att det
            här rör en samhällsnyttig och väldigt viktig verksamhet och att
            det är en rättighet att ha tillgång till medicin. Men tydligen
            tycker ministern inte att det ska vara en sådan öppenhet att de
            som är beroende av sin medicin verkligen kan se hur det här fungerar.
          </note>
          <note>
            Jag hoppas att ministern kan utveckla sina tankegångar, hur han
            ser på detta med öppenhet och på hur mycket vi ska betala för
            att apoteken ska vara privatiserade. Är det rimligt att betala
            privata företag för att upprätthålla en verksamhet som tidigare
            fanns?
          </note>
          <note type="speaker">
            Anf. 4 EVA OLOFSSON (V):
          </note>
          <note>
            Fru talman! Om man tittar på rubrikerna när det gäller den väldigt
            viktiga SVT-granskningen kan man till exempel se rubriken Mer
            smink mindre mediciner. Man kan se att det blivit svårare att
            få tillgång till mediciner.
          </note>
          <note>
            Målet för den borgerliga regeringen har ju sagts vara fler apotek
            och ökad tillgänglighet. Men vad hjälper ökad tillgänglighet och
            fler apotek när det för flera grupper blivit svårare att få tag
            i mediciner?
          </note>
          <note>
            Som Lena Olsson och Ulla Andersson har sagt kan det för till
            exempel många äldre det är något PRO har lyft fram tydligt vara
            extra besvärligt. Man kanske behöver ta färdtjänst till apoteket,
            och sedan finns inte medicinen och man kan inte heller få besked
            om var närmaste apotek där medicinen finns ligger. Reumatikerförbundet
            har lyft fram svårigheterna för dem, och de har ofta väldigt många
            mediciner. Detsamma gäller Astma- och Allergiförbundet. Det har
            också lyfts fram av RSMH att det för människor med psykisk ohälsa
            kan vara väldigt tufft att springa runt och leta efter mediciner.
          </note>
          <note>
            Bakom detta verkar det alltså inte ligga annat än ren ideologisk
            privatisering. Som har sagts här tidigare kunde man nämligen ha
            gett ett direktiv till fler apotek med längre öppettider.
          </note>
          <note>
            Det jag skulle vilja fråga ansvarig minister Göran Hägglund är
            hur man ser på den statliga delen av apoteken. Kommer det statliga
            Apoteket AB att ha denna samhällsuppgift, enligt Göran Hägglund?
            Det hade det tydligt förut, men har det fortfarande det? Vi har
            till exempel Systembolaget, som har en samhällelig uppgift att
            inte i första hand vara vinstsyftande när det säljer alkohol utan
            ta ett ansvar. När det gäller läkemedel borde det finnas ett motsvarande
            ansvar, kan man tycka. Läkemedel är ingenting vi ska konsumera
            mer och mer av det är receptbelagt och en viktig del av hälso-
            och sjukvården, och det är tvärtom så att vi måste jobba för att
            få ned överkonsumtion och missbruk av läkemedel.
          </note>
          <note>
            Jag skulle alltså gärna höra från ministern hur du ser på den
            statliga delen av Apoteket AB, som finns kvar. Kommer den att
            behållas, eller kommer den att försvinna? Vilken uppgift ska den
            ha?
          </note>
          <note>
            Jag tycker också att det känns väldigt konstigt med argumentet
            insynsintresse. Läkemedel är nämligen en så viktig del av hälso-
            och sjukvården, och när Läkemedelsverket bedriver tillsyn och
            stryker allt som skulle vara av intresse för dem som använder
            sig av apoteken känns det väldigt konstigt. Denna regering brukar
            hävda att den jobbar med öppna jämförelser och att människor ska
            kunna se vart det är bäst att gå, men här stryks allt detta.
          </note>
          <note>
            Är det inte så att läkemedel, var man köper och distribuerar
            dessa samt vilken rådgivning man får om läkemedelsanvändning är
            så viktigt att man faktiskt borde ändra på detta när det gäller
            apoteken? Apoteken är inte vilken detaljhandel som helst. Det
            skulle jag alltså gärna vilja fråga ministern om.
          </note>
          <note>
            Sedan undrar jag om inte ministern blir lite orolig över det
            minskade förtroendet för apoteken. Ulla Andersson tog upp att
            Konsumentverket jämförde 2008 och 2011. Det var en rejäl sänkning
            från 95 procent positiva till 77 procent. Det var också så att
            man hade en betydligt lägre tilltro till den information apoteken
            kunde ge när man skulle köpa nya läkemedel. Över lag hade man
            blivit mer negativ. Var det inte tvärtom det skulle bli?
          </note>
          <note>
            Detta är några av de viktigaste frågorna för att man ska känna
            trygghet och få information och läkemedelsrådgivning så att man
            använder läkemedel rätt. Är det inte dags att agera i dessa frågor?
          </note>
          <note type="speaker">
            Anf. 5 HILLEVI LARSSON (S):
          </note>
          <note>
            Fru talman! Det skulle bli billigare, och det skulle bli mer
            tillgängligt med avregleringen. Tyvärr kan vi nu se att det för
            många människor är precis tvärtom. Priserna har inte gått ned;
            de har till och med gått upp på en del håll. Tillgängligheten
            är bra om man bor i storstädernas centrum, men ju längre bort
            från de större städerna man bor det gäller även i utkanten av
            städerna desto svårare är det.
          </note>
          <note>
            Vi kan se att det handlar om att apoteken vill vara i stadskärnorna,
            men det handlar också om att de vill vara i köpstarka områden.
            Det finns exempel på köpcentrum där det finns flera apotek. Det
            känns väl ändå ganska onödigt det är bara ett par steg emellan
            dem, och på andra ställen finns inget apotek att tillgå. Visst,
            det är fullt med smink överallt. Den marknaden har exploderat.
            Det är dock inte det som är det viktiga med apoteken smink kan
            man få nästan överallt utan det viktiga är att det fungerar med
            de receptbelagda medicinerna. Det är ingen marknad, det är en
            del av sjukvården. Det är en väldigt viktig länk för att sjukvården
            ska fungera.
          </note>
          <note>
            Det gör mig väldigt bekymrad när jag hör att affärshemligheter
            gör att man inte kan offentliggöra när apoteken har brister. Det
            hotar verkligen patientsäkerheten. Ett av argumenten för att avreglera
            var att man skulle kunna jämföra olika apotek och välja det bästa,
            men hur ska man kunna göra jämförelsen om man inte får veta vilka
            brister som finns? Risken finns att man går till de absolut sämsta
            apoteken om och om igen, för man får aldrig veta. Inte ens massmedierna
            får veta, och jag tycker att det är ett demokratiskt problem att
            massmedierna inte kan granska patientsäkerheten i Sverige, vilket
            detta faktiskt innebär i praktiken.
          </note>
          <note>
            Det sägs att uppgifter inte får lämnas ut om en enskild aktör
            lider skada om uppgiften röjs. Det är klart att de privata apoteken
            lider skada om de har gjort allvarliga fel och detta kommer ut.
            Det är klart att de lider skada av det, men det ska ju komma ut.
            Det kan inte vara så att affärshemligheter går före möjligheten
            för allmänheten att veta vilka allvarliga brister som finns. Det
            skulle också kunna vara ett sätt att rensa ut de mest oseriösa
            aktörerna, om man faktiskt fick information om dem som begår allvarliga
            fel.
          </note>
          <note>
            Läkemedelsverket har kontroll över detta. Jag kan tycka att man
            när man hittar fel, vilket uppenbarligen har skett även om vi
            inte vet vilka och var eftersom det är en affärshemlighet, borde
            kunna vidta åtgärder på ett annat sätt. Man borde kunna utdöma
            kraftiga viten till dem som missköter sig, och man borde kunna
            dra in apotekstillståndet helt och hållet när någon inte sköter
            sig. Det är ganska självklart.
          </note>
          <note>
            Sedan har man också kunnat se att de som verkligen behöver mediciner
            är de som har drabbats hårdast av avregleringen. Inom PRO har
            man tittat på att det finns många pensionärer som får gå till
            två tre apotek innan de hittar sina mediciner. Det är ganska vanligt
            att de tvingas gå till flera stycken, och det hjälper inte att
            de frågar om hjälp om vart de kan gå för att få medicinen. Det
            är nämligen också en affärshemlighet, eller så kan det ses som
            konkurrens. Man vill alltså inte gynna ett konkurrerande apotek
            genom att berätta att kunden kan gå till det andra apoteket för
            att få sin medicin.
          </note>
          <note>
            Det blir helt absurt. Man får som patient springa runt till olika
            apotek. Astmatiker och reumatiker kan få gå till sex sju olika
            apotek innan de får sina mediciner. Det är en ganska vanlig siffra
            för den gruppen. Det är alltså sjuka människor som redan är trötta
            och mår dåligt som ska ränna runt på det sättet. Någonting måste
            göras snarast.
          </note>
          <note type="speaker">
            Anf. 6 Socialminister GÖRAN HÄGGLUND (KD):
          </note>
          <note>
            Fru talman! Det har ställts väldigt många frågor, och säkert
            kommer opponenterna att få tillfälle att säga att jag inte har
            svarat på deras frågor. Det beror på att det har ställts många
            frågor och att en lång rad av dem ligger lite vid sidan av ämnet
            för interpellationen. Låt mig dock få en möjlighet att börja med
            att resonera om bakgrunden till de förändringar vi har gjort.
          </note>
          <note>
            Sverige hade i Europa den näst lägsta apotekstillgängligheten
            över huvud taget. Det gick alltså väldigt många människor per
            apotek. Genom att vi nu har omreglerat finns det över 300 nya
            apotek. Närheten har för de flesta människor ökat dramatiskt.
            Människor som med bil når ett apotek inom fem minuter utgör en
            stor andel, och de som når ett apotek inom tio minuter utgör förstås
            en ännu större andel. De allra flesta har fått en mycket större
            närhet. Däri ligger någonting viktigt.
          </note>
          <note>
            Låt mig därutöver säga att öppettiderna för apoteken i Sverige
            i genomsnitt har ökat med tio timmar. Snacka om kundanpassning!
            Snacka om att anpassa sig till människors behov av att få tag
            i läkemedel! Detta är otroligt viktigt.
          </note>
          <note>
            Den så kallade 24-timmarsregeln har funnits under lång tid och
            tillämpades av Apoteket AB när de hade monopolsituationen. De
            nådde aldrig det mål de själva satte upp, nämligen 96 procent.
            Det var alltså Apoteket AB:s eget mål 96 procent skulle de nå.
            De nådde aldrig dithän. I dag visar mätningar vi kan ta del av
            att det ligger omkring samma nivå. Den myndighet som tittar på
            detta, TLV, säger att tillgängligheten ligger på ungefär samma
            nivå.
          </note>
          <note>
            När vi omreglerade var vi förstås angelägna om att man skulle
            kunna få tag på läkemedel. Jag tror att var och en som tänker
            på detta inser att varje apotek inte kommer att vid varje enskilt
            tillfälle ha tillgång till varje förpackningstyp av varje läkemedel.
            Det är många tusen produkter det handlar om.
          </note>
          <note>
            Vi skärpte då 24-timmarsregeln som hade praktiserats för Apoteket
            AB, så den är i dag mycket tuffare. Vi vet inte om tillgängligheten
            inom ramen för den regeln har förändrats eller inte. Det kan vi
            inte svara på, för vi har skärpt regelverket.
          </note>
          <note>
            Låt mig också få stryka under att det finns en överenskommelse
            mellan aktörerna som innebär att man ska hjälpa kunderna. Till
            exempel om det kommer en äldre dam som har jättestora behov av
            ett visst läkemedel ska man hjälpa henne, även om det innebär
            att man får hänvisa till en konkurrent på andra sidan gatan, att
            få de läkemedel som hon i det här exemplet behöver.
          </note>
          <note>
            Varför valde regeringen inte att i stället tvinga, så att säga,
            Apoteket AB och monopolet att öppna nya apotek? Ja, Apoteket självt
            sade att man hade kommit till vägs ände. Utvecklingen var sådan,
            som jag tror att Ulla Andersson kan dra sig till minnes, att antalet
            apotek i Sverige löpande minskade; man lade ned apotek efter apotek.
            Nu har vi fått över 300 nya apotek, och då surar vänstern. Det
            tycker jag är rätt förvånande.
          </note>
          <note>
            Varför ska man betala för att upprätthålla apoteksverksamhet?
            Ja, det hade vi säkert fått göra, oavsett om vi hade haft ett
            monopol eller inte, på det ena eller andra sättet för verksamheter
            som inte är lönsamma om vi som politiker har en ambition att människor
            över hela landet ska kunna få tillgång till sina läkemedel. Och
            det vill jag ändå tro att vi här i kammaren är överens om. Då
            gäller det att hitta en smart mekanism här.
          </note>
          <note>
            Jag säger inte att precis den apoteksstruktur som vi har i dag
            kommer att bestå i evig tid. Men jag tycker att det är viktigt
            att vi är beredda att säkerställa att människor som annars skulle
            få orimligt långt till sina läkemedel får en möjlighet att få
            tag i dem i hygglig närhet.
          </note>
          <note type="speaker">
            Anf. 7 LENA OLSSON (V):
          </note>
          <note>
            Fru talman! Jag tackar återigen för svar.
          </note>
          <note>
            Som jag uppfattar socialministern kommer det ingen kritik från
            honom alls. Är du nöjd med den ganska stora kritik som nu riktas
            mot apoteksbolagen från kunder och stora intresseorganisationer
            som PRO, Reumatikerförbundet och Astma- och Allergiförbundet?
            Inte ett uns av självkritik hör jag i socialministerns svar.
          </note>
          <note>
            Jag ställde också en fråga om just 24-timmarsregeln. Ministern
            säger att den har blivit tuffare. Men i svaret från inspektören
            på Läkemedelsverket när det gäller detta med beaktansvärda skäl
            är det tydligen fullt möjligt att man får vänta. Det är en ursäkt
            nog för att inte få en prick av Läkemedelsverket. Förutom det
            kan jag säga när det gäller deras inspektioner att när jag talade
            med dem senast var det ett fall som hade gått till någon åtgärd.
            Det kanske också var sedan medierna började studera det här. Detta
            med beaktansvärda skäl är alltså en orsak till att 24-timmarsregeln
            inte följs.
          </note>
          <note>
            Det finns ett samband mellan 24-timmarsregeln och att människor,
            som har sagts här av alla debattörer, inte får sin medicin i rätt
            tid eller ska ranta runt till olika apotek för att fråga efter
            den, för man får inte den hjälp som socialministern säger med
            att lyfta telefonen och höra om just den medicinen finns på ett
            annat ställe.
          </note>
          <note>
            Jag tror att det är lagret som är för litet nu för tiden. Man
            håller inte så stora lager att man kan försäkra kunderna om att
            de får den medicin de behöver.
          </note>
          <note>
            Man behöver inte vara affärsman för att räkna ut att det kostar
            en massa pengar att ha stora lager i dag. I och med privatiseringen
            är det klart att det här är fråga om privata bolag som inte vill
            ha stora lager därför att det kostar för mycket, utan lager ligger
            på vägen och rullar. Därför kan man inte tillhandahålla medicinen
            som man ska göra.
          </note>
          <note>
            Tänker ministern göra någonting när det gäller 24-timmarsregeln?
            Eftersom du säger att den har tuffats till vill jag veta hur den
            har blivit tuffare, för tydligen efterföljs den inte enligt den
            inspektion som görs.
          </note>
          <note>
            När det sedan gäller lagerhållningen måste du väl ändå hålla
            med mig om att förut hade man ett stort lager, för det hade man
            tydligen råd att ha och man visste vad kunderna på orten efterfrågade.
          </note>
          <note>
            Om det skulle hända i till exempel min hemort Malung har man
            ganska många mil till nästa apotek för att ställa frågan om medicinen
            finns där.
          </note>
          <note>
            Jag vill ha svar. Frågan om 24-timmarsregeln hör ihop med min
            interpellations tredje fråga, och det gör också frågan om lagerhållningen.
          </note>
          <note type="speaker">
            Anf. 8 ULLA ANDERSSON (V):
          </note>
          <note>
            Fru talman! Det kanske är så att det är socialministern som surar
            för att vi oroar oss för de brister som har framstått av privatiseringen.
          </note>
          <note>
            I ditt svar redogör du väldigt tydligt för att affärsintresset
            helt enkelt är överordnat allmänintresset och samhällsnyttan,
            och vi oroar oss över detta.
          </note>
          <note>
            Vi oroar oss också över den situation som har uppstått. Vi hade
            ett apotek som gjorde bra vinst, som själv kunde ha öppnat 200
            nya apotek, utökat öppethållandet med två timmar per dag, varje
            dag, året runt, och ändå haft en vinst över. Hade det varit den
            politiska viljan hade det varit möjligt utan att slå sönder en
            stordriftsfördel och en infrastruktur med samordning som faktiskt
            fanns. Det hade också varit möjligt utan att höja subventionerna
            av läkemedlen med 500 miljoner kronor, som ni gav till de privata
            företagen för att de över huvud taget skulle vara privatiserade.
            Det hade också varit möjligt utan att betala ytterligare 20 miljoner
            till de här företagen för att de skulle upprätthålla apotek i
            glesbygden, som inte har fått ett enda nytt apotek.
          </note>
          <note>
            Jag kommer från Gävle. Där har vi fått ett nytt apotek, och det
            är ändå en stor stad. Där har Apoteket AB fått öppna i källaren
            i vårt köpcentrum. Det apotek som Apoteket AB hade på huvudgatan
            i Gävle övertogs av ett riskkapitalbolag. Det är vad som har hänt
            i Gävle. Det som dessutom har hänt är att det är väldigt svårt
            att få tag i sin medicin, eftersom ingen samordning över huvud
            taget finns. Det betalar vi en massa pengar för helt enkelt, och
            det är inte att vara rädd om skattebetalarnas pengar.
          </note>
          <note>
            Göran Hägglund! Är affärsintresset så pass överordnat allmänintresset
            att du är beredd att fortsätta försvara den bristande öppenhet
            som har framgått i alla olika reportage och den bristande tillgängligheten
            till mediciner?
          </note>
          <note type="speaker">
            Anf. 9 EVA OLOFSSON (V):
          </note>
          <note>
            Fru talman! Jag kan konstatera att om regeringen ansåg sig ha
            muskler att avreglera och sälja ut apoteken hade man nog kunnat
            ge ett ägardirektiv om fler apotek och utökade öppettider till
            det statliga Apoteket AB som fanns. Där är det ett mycket underligt
            svar, tycker jag, från Göran Hägglund.
          </note>
          <note>
            Jag skulle också vilja ställa en fråga. Kommer vi att kunna ha
            kvar en betydande aktör i det statliga Apoteket AB framöver? Jag
            tycker att det är väldigt viktigt, för annars släpper vi allting
            till vinstsyftande företag, varav flera riskkapitalbolag.
          </note>
          <note>
            Detta med insynen tycker jag också är oerhört viktigt. När det
            gäller patientsäkerhet, människors hälsa och något så viktigt
            som läkemedel som är receptbelagda, som ska användas rätt och
            som det dessutom inte är ett plus att sälja mer av är det oerhört
            konstigt att man inte har ett intresse av hur det fungerar, utan
            tillsynsmyndigheter ska dra stora svarta streck över den information
            som borde finnas. Där borde regeringen ta sig en ordentlig funderare.
          </note>
          <note>
            När det gäller patientsäkerheten har vi fått en himla massa fler
            apotek. Det kanske inte är större tillgänglighet till mediciner,
            och det är ungefär samma antal personal. Enligt Farmaciförbundet,
            fackföreningen som organiserar många som arbetar på apoteken,
            har det lett till att det blivit en betydligt sämre arbetsmiljö
            och ökad stress för personalen. Personal som är stressad kan också
            vara en risk för felmedicinering och hota patientsäkerheten. 61
            procent av dem som arbetar med att ge råd om läkemedel anger att
            de inte har tid att ge bra rådgivning nu efter omregleringen.
            Bland receptarierna är det 38 procent som instämmer i att de känner
            oro för att recepthanteringen inte gjorts korrekt på grund av
            tidsbrist. Här finns alltså också något att ta tag i.
          </note>
          <note type="speaker">
            Anf. 10 HILLEVI LARSSON (S):
          </note>
          <note>
            Fru talman! I den allmänna debatten låter det som att 24-timmarsregeln
            är det krav apoteken har på sig. De ska leverera inom 24 timmar,
            och först därefter är det ett problem. Vi ska dock komma ihåg
            att 24-timmarsregeln kom till som en undantagsregel för de fall
            då de inte hade medicinen på apoteket, eftersom man kom fram till
            att inte kräva lagerhållning på apoteken.
          </note>
          <note>
            Det förutsätts dock att de flesta mediciner som folk efterfrågar
            ska finnas på apoteken, för annars kan man lägga ned apoteken
            helt och bara ha något slags nätbeställning. Om apoteken ändå
            inte har medicinerna inne kan folk sitta hemma och beställa via
            nätet.
          </note>
          <note>
            Huvudregeln är att medicinen ska finnas på plats. Personalen
            ska också kunna ge råd om medicinen och reagera om de ser att
            det är en för stor dos som har skrivits ut eller om de ser att
            medicinen kan vara farlig i kombination med andra mediciner. Det
            uppdraget finns fortfarande. Då måste självklart huvudregeln vara
            att medicinen ska finnas inne.
          </note>
          <note>
            Det borde obönhörligen vara så att överskrider man 24-timmarsregeln
            borde man få ett saftigt vite. Sätter man i system att överskrida
            den bör man självklart förlora apotekstillståndet.
          </note>
          <note>
            Man borde också se över de apotek som ständigt hänvisar till
            24-timmarsregeln i stället för att ha mediciner hemma. Det är
            inte heller okej. Huvudregeln är att man ska ha det hemma. I undantagsfall
            kan man tillämpa 24-timmarsregeln.
          </note>
          <note>
            En utvärdering visar att det tidigare var 2 av 100 patienter
            som gick hem utan att ha fått sin medicin. Nu är det 5 av 100.
            Det är mer än en fördubbling. Tillgängligheten som skulle bli
            så mycket bättre är alltså inget som patienterna, de som behöver
            receptbelagda mediciner och som är huvuduppdraget för apoteken,
            upplever.
          </note>
          <note type="speaker">
            Anf. 11 LARS GUSTAFSSON (KD):
          </note>
          <note>
            Fru talman! Jag satt och lyssnade på debatten i mitt rum, vilket
            jag gör ibland när jag sitter och jobbar. Jag tänkte att jag skulle
            delta som astmatiker. Jag har varit kroniskt astmatisk i 25 år,
            och jag kan tala om hur det är att få tillgänglighet.
          </note>
          <note>
            När socialutskottet åkte till Kanada år 2000 kom vi till en liten
            ort utanför Edmonton som hade 15 000 invånare. Där fanns sju apotek.
            När jag kom hem till Laholm, som har 23 000 invånare, fanns där
            ett apotek. Ibland fick jag köra till Halmstad för att hämta min
            medicin när den behövdes. Nu finns där flera apotek, till och
            med i de stora köpcentrumen.
          </note>
          <note>
            Som astmatiker vet jag ofta när jag behöver medicin. Jag har
            framförhållning och brukar också kontakta apoteket om det är någon
            speciell medicin. Det finns också mycket ny medicin som inte rimligtvis
            kan tillhandahållas överallt.
          </note>
          <note>
            Om jag går till ett apotek som gång på gång inte servar mina
            behov kommer jag inte att gå dit längre, utan då går jag till
            ett annat apotek. Den möjligheten fanns inte innan.
          </note>
          <note>
            Vad är det viktiga? Jo, det är att öka tillgängligheten. I dag
            kan jag till och med handla viss enklare medicin på macken där
            hemma, vilket jag inte kunde förr. Alltså har tillgängligheten
            ökat.
          </note>
          <note>
            När det gäller speciella mediciner har man en framförhållning.
            Man kan inte förvänta sig att en viss speciell medicin ska finnas
            inne och att man ska kunna få den på första dagen. Det innebär
            dock inte att ansvaret är avklarat för dem som öppnar och bedriver
            en viktig och allmängiltig verksamhet. De har ett ansvar att tillhandahålla
            de mediciner som finns. Det måste dock finnas en balans mellan
            vad man kan förvänta sig och inte förvänta sig.
          </note>
          <note>
            I en konkurrenssituation ökar kravet på den som driver ett apotek
            att tillhandahålla de varor som kunderna efterfrågar. I annat
            fall skjuter man sig själv i foten.
          </note>
          <note>
            I diskussionen kommer man ibland med krav som är fullständigt
            orimliga. Vi kan inte gå in på Systembolaget och få alla viner
            vi vill ha. Vi kan inte få alla böcker vi vill ha på biblioteket.
            Vi kan inte få allt vi vill ha i något sammanhang.
          </note>
          <note>
            Vi talar om 2 av 100. Man måste se det i rätt proportioner när
            man talar om en fördubbling. Att ett plus ett är två blir ju 200
            procent i så fall.
          </note>
          <note>
            För kroniker med olika sjukdomar är det fullt möjligt att i förtid
            anmäla hos sitt apotek att det ska tillhandahålla dessa mediciner.
            Gör apoteket inte det ska man fundera över att vända sig till
            ett annat apotek som sköter sig.
          </note>
          <note type="speaker">
            Anf. 12 Socialminister GÖRAN HÄGGLUND (KD):
          </note>
          <note>
            Fru talman! Det är några saker som kan vara viktiga att säga
            i detta sammanhang. Myndigheterna har ett ansvar för att säkerställa
            att apoteken bedriver sin verksamhet i enlighet med alla säkerhetsregler
            som finns. Att tillhandahålla läkemedel går inte att jämföra med
            att tillhandahålla cykelslangar eller bananer, utan det är särskilt
            viktigt.
          </note>
          <note>
            Det sker en tillsyn på tre olika nivåer. Jag säger det eftersom
            det här fördes resonemang som kanske vittnar om ett visst kunskapsbehov.
            Man kan klassificera det som avvikelse, större avvikelse och kritisk
            avvikelse. Är det en kritisk avvikelse förbjuds man omedelbart
            att bedriva verksamhet. Det har ännu inte hänt i Sverige, och
            vi hoppas att det aldrig ska hända. Det är alltså viktigt att
            det finns ett strikt regelverk och att myndigheterna följer det.
          </note>
          <note>
            Om jag som privatperson eller journalist skulle vilja ha ut listorna
            med tillsynsrapporter kan det hända att myndigheten säger nej.
            Kanske får man som Aktuellt ut maskade kopior, alltså där det
            som betraktas som affärshemligheter inte framgår. Man kan dock
            stå på sig och begära ett beslut från myndigheten som går att
            överklaga i en domstol som prövar saken. Det finns ett tydligt
            regelverk när det gäller sanktioner.
          </note>
          <note>
            När det gäller 24-timmarsregeln har vi tillsatt en utredning
            som kommer att leverera sitt resultat om någon månad. Man har
            bland annat i uppdrag att titta på hur 24-timmarsregeln fungerar
            och hur den bör fungera framöver. Vi hoppas kunna få ett bra förslag.
            Jag vet i dag inget om det förslaget, men det kommer att överlämnas.
          </note>
          <note>
            Är jag helt nöjd? Nej, det finns alltid saker som vi behöver
            förbättra. Om någon tycker att jag verkar hylla allt som oerhört
            väl fungerande kan interpellanten med flera kanske fundera lite
            över sin egen bild. Människor får på samma nivå som tidigare rätt
            läkemedel vid den tidpunkt när man efterfrågar den. Vi har dessutom
            en 24-timmarsregel som vi har skärpt i förhållande till hur den
            var innan. Jag vill därför försöka balansera detta. Jag tror att
            vi alla är angelägna om att vi på ett enkelt sätt ska kunna få
            tag på läkemedel var vi än bor i Sverige.
          </note>
          <note>
            Det finns inte ett enda nytt apotek på landsbygden, säger någon.
            Det måste förvåna invånarna i Insjön som har fått ett nytt apotek
            eller de boende i förorter till Stockholm och Södertälje som har
            fått apotek efter att tidigare ha haft långt och besvärligt att
            ta sig till apotek. Det har kommit över 300 nya apotek, och som
            jag sade tidigare har öppettiden ökat med i genomsnitt tio timmar
            per vecka, vilket underlättar för människor.
          </note>
          <note>
            Vi ska förstås jobba vidare med detta för att säkerställa att
            så många som möjligt ska kunna få läkemedel vid första besöket.
            Jag tror dock att man tar på sig något ganska stort om man säger
            att 100 procent alltid ska få, för det är tusentals produkter
            och 1 200 apotek i Sverige. Det kommer alltid att finnas det som
            är restnoterat. Ambitionen är dock hög.
          </note>
          <note type="speaker">
            Anf. 13 LENA OLSSON (V):
          </note>
          <note>
            Fru talman! Man kan konstatera att 24-timmarsregeln har blivit
            tuffare. Har ministern tänkt tuffa till den ytterligare? Vi har
            ju svart på vitt på att det har skett en försämring när det gäller
            tillgängligheten till medicin. Så är det, annars ljuger Reumatikerförbundet,
            PRO med flera, och det har jag svårt att tro. Det är de som säger
            att tillgängligheten har blivit sämre. Även vänner och kamrater
            till mig säger att det har blivit sämre.
          </note>
          <note>
            Lite självkritik kom det till slut från ministern. 24-timmarsregeln
            kan tuffas till och man kan titta på frågan om lagerhållning.
            Är man så förblindad av ideologiska skygglappar när det gäller
            avreglering och privatisering av apotek att man inte ser den kritik
            som framförs? Att värna patientsäkerheten måste väl ändå ha högsta
            prioritet. Man vill hellre värna företagen och deras vinster,
            och resultatet blir att patienter får sitta i kläm. Tillgängligheten
            har inte blivit bättre. Faktum är att folk måste åka runt till
            olika apotek. På landsbygden finns det bara ett, så där får man
            vänta.
          </note>
          <note type="speaker">
            Anf. 14 LARS GUSTAFSSON (KD):
          </note>
          <note>
            Fru talman! Man kan konstatera faktum. I min egen hembygd, en
            förort till Laholm som heter Mellbystrand, är det 20 00030 000
            invånare på sommaren och 3 000 på vintern. Där fanns inget apotek.
            Det var mycket svårt för de gamla att ta sig in till apoteket
            i centrala Laholm för att hämta medicin. I dag kan de gå till
            närmaste varuhus. Där finns det ett fint nytt apotek som har i
            stort sett allt man behöver, eller också tar de hem det väldigt
            fort.
          </note>
          <note>
            De som missköter sig ska man inte vända sig till; de som sköter
            sig ska man vända sig till. Det är precis som med banker.
          </note>
          <note>
            Att säga att tillgängligheten inte har ökat är att tala osanning.
            Nu finns det många möjligheter där det tidigare bara fanns ett
            apoteksombud där man kunde beställa medicin som man fick flera
            dagar senare med bussen. Om det nu finns en riktig apoteksbutik,
            även om den inte har allt jag behöver av alla de tusentals läkemedel
            som finns, kan man vara glad att det nu bara tar 24 timmar i stället
            för 48 timmar. Säg inte att tillgängligheten inte har ökat. Det
            vore att misskreditera även de seriösa.
          </note>
          <note type="speaker">
            Anf. 15 PETER HULTQVIST (S):
          </note>
          <note>
            Fru talman! Det här är en fråga som berör många människor i deras
            dagliga liv. Som politiker tycker jag inte att det finns något
            större intresse av att inta en roll som försvarsadvokat för olika
            apotekskedjor. Jag tycker snarare att man som medborgarrepresentant
            måste peka på den verklighet som många människor upplever.
          </note>
          <note>
            Vid 17-tiden en torsdag skulle jag hämta ut ganska kvalificerad
            medicin som var nödvändig att få fram; det var ett något akut
            läge. Jag fick beskedet att man inte hade medicinen, men möjligen
            kunde få fram den om några dagar och att jag kunde försöka på
            ett annat apotek. Jag gick till ett annat apotek och fick ungefär
            samma besked. Det slutade med att den medicin som jag skulle hämta
            på torsdagen fick jag på måndag förmiddag.
          </note>
          <note>
            Apoteken hade helgöppet. Det var öppet alla dagar torsdag, fredag,
            lördag, söndag och måndag. Jag fick förklaringen att läkemedelsdistributörerna
            har stängt över helgen. Det är något som jag inte tycker att man
            kan acceptera. Jag är rätt så ointresserad av arbetstiderna eller
            öppettiderna hos läkemedelsdistributörerna. Den här medicinen
            skulle fram; den var dessutom lite viktig.
          </note>
          <note>
            Man kan se att apoteken har breddat utbudet av varor, och det
            kan ju vara vällovligt. Men när det börjar bli många sorters juice
            och andra produkter som man kan köpa i dagligvarubutiker kan man
            undra om det är vad man hade tänkt sig med den så kallade apoteksreformen.
          </note>
          <note>
            Av personalen fick jag beskedet att 24-timmarsregeln inte fungerar
            och att man ofta inte kan leva upp till den. Det säger personalen,
            och jag måste naturligtvis tro på vad de säger. Som riksdagsledamot
            funderar jag naturligtvis på vad man kan göra åt det. Jag ställer
            en fråga till ministern och får ett svar som hänvisar till utredningen.
            Vi får se vad utredningen, som ska redovisas här om ett tag, säger.
            Helt klart är att om detta ska fungera bör man inse att det finns
            en hel del skavanker. Försvarsadvokatstalen för apoteksbolagen
            tycker jag är relativt ointressanta om personalen säger att det
            inte alltid funkar och jag själv upplever det.
          </note>
          <note>
            Jag skulle ha fyra olika mediciner. Tre var av det kvalificerade
            slaget. En var vanligt insulin. Jag skulle ha fyra tuber Humalog,
            och det fanns två på hela apoteket. Det är ingen ovanlig medicin.
            Jag har aldrig tidigare upplevt något krångel med det utom vid
            ett tillfälle, och det var också efter den så kallade apoteksförändringen.
          </note>
          <note>
            Nog finns det skavanker, och nog finns det mycket att titta på.
            Vi politiker kanske inte ska vara försvarsadvokater utan klara
            ut att detta inte fungerar och att något måste göras.
          </note>
          <note type="speaker">
            Anf. 16 Socialminister GÖRAN HÄGGLUND (KD):
          </note>
          <note>
            Fru talman! En fråga som för protokollets skull kanske är viktig
            att jag svarat på i detta sammanhang beträffande Apoteket AB är
            att regeringen har inga planer på att avyttra det företag som
            staten äger.
          </note>
          <note>
            Låt mig än en gång påminna om att Apoteket AB under monopoltiden
            hade målet att kunderna i 96 procent av fallen omedelbart skulle
            få sina läkemedel. De mätningar som har gjorts talar för att vi
            ligger på samma nivå i dag. 24-timmarsregeln infördes i samband
            med omregleringen, vilket gör att det i dag är tuffare för apoteken
            att leverera mot den och därmed förstås också svårare att leva
            upp till den.
          </note>
          <note>
            Med tanke på utgångspunkten för interpellationen är det viktigt
            att säga att Läkemedelsverkets inspektionsenhet uppger att man
            inte sett att antalet felexpedieringar skulle ha ökat. Det ska
            vara en trygg och säker verksamhet. Man ska få rätt läkemedel.
            Sedan vet vi att så länge människor är inblandade kommer någon
            alltid någon gång att göra fel, men det ska undvikas så långt
            det över huvud taget är möjligt.
          </note>
          <note>
            Peter Hultqvist har ett anslag som jag gillar, nämligen att det
            gäller att se samhällsproblemet. Jag tycker att debatten lätt
            blir antingen svart eller vit. Jag hamnar naturligtvis i att jag
            försvarar det som jag tycker har varit fantastiska förbättringar,
            att vi har flera hundra apotek, att öppettiderna har ökat och
            det därmed är lättare för dig och mig att få tag i våra läkemedel.
          </note>
          <note>
            När det gäller bekymren ska vi givetvis ta tag i dem. Det är
            anledningen till att vi tillsatt en utredning som bland annat
            den ska titta på flera olika saker tittar på 24-timmarsregeln
            för att få det hela att fungera så bra det över huvud taget är
            möjligt.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 12.59 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            13 § Frågestund
          </note>
          <note type="speaker">
            Anf. 17 ANDRE VICE TALMANNEN:
          </note>
          <note>
            Jag hälsar statsråden välkomna.
          </note>
          <note>
            Fas 3
          </note>
          <note type="speaker">
            Anf. 18 YLVA JOHANSSON (S):
          </note>
          <note>
            Herr talman! Sedan den här regeringen tillträdde har långtidsarbetslösheten
            ökat dramatiskt. Regeringens viktigaste åtgärd, den så kallade
            fas 3, har uppenbarligen inte fungerat för att minska långtidsarbetslösheten.
            I stället ökar den för varje dag.
          </note>
          <note>
            Arbetsmarknadsministerns företrädare Sven Otto Littorin, som
            införde åtgärden, har nyligen konstaterat att det är en misslyckad
            åtgärd som inte fungerar och att man inte bör vara sämre än att
            man kan ändra sig.
          </note>
          <note>
            Jag vill nu fråga arbetsmarknadsministern: Varför håller regeringen
            fast vid fas 3, som uppenbarligen inte fungerar? Varför kan man
            inte i stället satsa på riktiga jobb och reguljär utbildning?
          </note>
          <note type="speaker">
            Anf. 19 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Regeringen tar långtidsarbetslösheten på väldigt
            stort allvar. Vi satsar nu i budgeten 2,1 miljarder på att mota
            och minska långtidsarbetslösheten. I dag har vi Europas lägsta
            långtidsarbetslöshet, men jag är ändå inte nöjd.
          </note>
          <note>
            Det är inte heller så som Ylva Johansson säger, att sysselsättningsfasen
            är den viktigaste åtgärden, utan precis tvärtom. Det är nämligen
            så att av de personer som är långtidsarbetslösa är det sju av
            tio som lämnar innan de kommer till sysselsättningsfasen.
          </note>
          <note>
            Vi har också stor respekt för att det i den här krisen är svårt
            att få fler företag att anställa en person som i genomsnitt har
            varit arbetslös i sju åtta år. Därför måste vi rusta människor.
            Vi måste ge dem arbetsmarknadsutbildning, insatser och kontakt
            med Arbetsförmedlingen, och vi måste få fler arbetsgivare som
            vill anställa dessa personer som har varit borta från arbetsmarknaden
            så pass lång tid. Det är en viktig uppgift för regeringen och
            dess myndigheter.
          </note>
          <note type="speaker">
            Anf. 20 YLVA JOHANSSON (S):
          </note>
          <note>
            Herr talman! Problemet för arbetsmarknadsministern är att det
            är en väldigt stor skillnad mellan det hon säger och hur det fungerar
            i verkligheten. Arbetsförmedlingen gjorde själv en undersökning
            när det gäller de långtidsarbetslösa som visade att hälften av
            dem inte hade fått några insatser som skulle kunna hjälpa dem
            att få arbete. Inte så konstigt då att många av dem hamnar i fas
            3. Det är inte så att människor rustas för att kunna ta de lediga
            jobben, utan de lämnas i passivitet. Aktivitetsnivån i den så
            kallade jobb- och utvecklingsgarantin är dokumenterat låg, vilket
            har visats av flera undersökningar.
          </note>
          <note>
            Min fråga till arbetsmarknadsministern kvarstår: Varför hålla
            fast vid en åtgärd som uppenbarligen inte biter på långtidsarbetslösheten,
            men som lämnar människor i fattigdom?
          </note>
          <note type="speaker">
            Anf. 21 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Jag kan konstatera återigen att vi har lyckats hålla
            långtidsarbetslösheten stången. Vi har lägst långtidsarbetslöshet
            i hela Europa, såväl för ungdomar som för vuxna. Därför är det
            viktigt att våra reformer verkligen får genomslag, det vill säga
            att personer som är arbetslösa får träffa sin arbetsförmedlare
            dubbelt så ofta och att det finns gott om resurser för att rusta
            människor så att de kan ta lediga jobb.
          </note>
          <note>
            Vi har också flera kraftfulla subventioner för arbetsgivare.
            Trots att en arbetsgivare får 85 procent av lönekostnaden från
            staten och ett handledararvode på 150 kronor per dag är det i
            dag så lite som 725 långtidsarbetslösa personer som har fått ett
            arbete. Därför måste vi bli ännu mycket bättre på att förmå arbetsgivare
            att anställa även dem som har varit borta länge, i genomsnitt
            sju åtta år. Jag vet, och det vet Ylva Johansson också, att de
            här personerna kan och vill bidra på våra arbetsplatser. Att var
            och en kan bidra utifrån sin förmåga är regeringens högsta mål,
            att vi får alla i arbete.
          </note>
          <note>
            Energieffektivisering
          </note>
          <note type="speaker">
            Anf. 22 LISE NORDIN (MP):
          </note>
          <note>
            Herr talman! Att använda energi smartare och sluta slösa energi
            är det bästa för både miljö och plånbok. Sverige har generellt
            en hög energianvändning. En svensk gör i snitt av med dubbelt
            så mycket el som en dansk. Men regeringen skär nu ned på stödet
            till energieffektiviseringsåtgärder och håller därmed kvar både
            hushåll och företag i en hög energianvändning och höga elräkningar.
          </note>
          <note>
            Min fråga till energiminister Anna-Karin Hatt är: När regeringen
            nu skär ned energieffektiviseringsstödet med mer än 1 miljard
            kronor till 2016 jämfört med perioden tidigare, hur hjälper det
            hushåll och företag som sitter fast med höga elräkningar?
          </note>
          <note type="speaker">
            Anf. 23 Statsrådet ANNA-KARIN HATT (C):
          </note>
          <note>
            Herr talman! Tack för frågan! Låt mig först konstatera att när
            Lise Nordin säger att regeringen skär ned på energieffektiviseringen
            i den budget vi precis har överlämnat till riksdagen har det ingenting
            med sanningen att göra. Sanningen är ju att vi under nästa år
            satsar 410 miljoner på energieffektivisering och att vi 2014 satsar
            samma belopp, alltså 410 miljoner, på energieffektivisering.
          </note>
          <note>
            Det vi aviserar i budgetpropositionen är att vi under nästa år
            kommer att göra en översyn av alla de styrmedel vi har när det
            gäller energieffektiviseringspolitiken för att se vad som fungerar
            bra, för att se vad som skulle kunna funka bättre och också för
            att identifiera vilka nya åtgärder vi behöver när Sverige ska
            genomföra energieffektiviseringsdirektivet i svensk lagstiftning.
            Efter det kommer regeringen att återkomma med förslag på hur den
            svenska politiken för energieffektivisering ska se ut från 2015
            och framåt.
          </note>
          <note type="speaker">
            Anf. 24 LISE NORDIN (MP):
          </note>
          <note>
            Herr talman! EU har nyligen antagit ett energieffektiviseringsdirektiv
            som Sverige till stor del har kämpat emot. Vi har kämpat emot
            förslag om bindande mål. Mot den bakgrunden är det rimligt att
            se att regeringen räknar med en ökad energianvändning i Sverige
            och att man också skär ned på anslagen till energieffektiviseringsåtgärder.
          </note>
          <note>
            Siffrorna visar att för kommande fyra år blir det 1 miljard mindre
            till de här åtgärderna jämfört med den tidigare perioden. Det
            gör oss i Miljöpartiet oroliga, eftersom alla prognoser tyder
            på ökade priser på energi. Om Sverige fortsätter att ha en ovanligt
            hög energianvändning är det väldigt olyckligt för våra företag
            och våra hushåll.
          </note>
          <note>
            Ett av de anslag som regeringen föreslår nollas helt och hållet
            från 2015 är till energirådgivare ute i kommunerna. Det är en
            av de åtgärder som har spelat störst roll för att hjälpa människor
            med höga elräkningar att minska dem. Hur ska Sverige kunna nå
            målet om minskad energianvändning när vi skär ned stödet exempelvis
            till energirådgivning, från 2015 helt nollat?
          </note>
          <note type="speaker">
            Anf. 25 Statsrådet ANNA-KARIN HATT (C):
          </note>
          <note>
            Herr talman! Jag tycker att det är viktigt att man är varsam
            med orden. Om man påstår att regeringen föreslår en nedskärning
            måste man också ha fog för det påståendet. Då skulle regeringen
            alltså föreslå att i förhållande till vad riksdagen tidigare har
            beslutat ska vi minska insatserna för energieffektivisering. Det
            är inte fallet. Regeringen gav i förra årets budget besked om
            att energieffektiviseringspolitiken ska ligga fast, och ligga
            fast på en hög nivå, under hela den här mandatperioden.
          </note>
          <note>
            Sedan har regeringen varit väldigt pådrivande för att få fram
            ett bra energieffektiviseringsdirektiv för Europa. Nu är det naturligt
            att vi under nästa år utvärderar den politik vi har fört, drar
            slutsatser för att se vad vi behöver göra ytterligare. Vad behöver
            vi göra ännu bättre för att nå de gemensamma mål som vi har satt
            upp i EU när det gäller att använda energin effektivare? Det kommer
            jag att göra, det kommer regeringen att göra och efter det kommer
            vi att återkomma till riksdagen med nya förslag om hur mycket
            och på vad vi ska satsa genom energieffektiviseringspolitiken
            från 2015 och framåt.
          </note>
          <note>
            Ungdomsarbetslösheten
          </note>
          <note type="speaker">
            Anf. 26 KATARINA BRÄNNSTRÖM (M):
          </note>
          <note>
            Herr talman! Sverige har i årtionden haft en högre ungdomsarbetslöshet
            än jämförbara länder. Det var den ekonomiska krisen på 90-talet
            som slog hårt mot ungdomarna. Vi kan konstatera att det har varit
            hög ungdomsarbetslöshet sedan dess. De senaste fem åren av kris
            och lågkonjunktur har ju inte gjort det lättare för ungdomar att
            få ett jobb. Fast man ska inte svartmåla för mycket. I Europa
            är inte den svenska långtidsarbetslösheten bland ungdomar den
            högsta. Tvärtom är vi näst bäst.
          </note>
          <note>
            Orsaken till ungdomsarbetslösheten är ofta bristfällig utbildning.
            Det är alltför många som alltför tidigt och alltför ofta har hoppat
            av skolan utan fullvärdiga betyg. Mina frågor till arbetsmarknadsministern
            blir därför: Hur möter regeringen problemet med ungdomsarbetslösheten?
            Hur stärker man unga så att de ökar sina chanser att få ett jobb?
            Vad gör regeringen för att motverka långtidsarbetslösheten bland
            unga?
          </note>
          <note type="speaker">
            Anf. 27 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Tack så mycket för frågan! Det är en viktig fråga
            som Katarina Brännström tar upp och som vi tar på stort allvar.
          </note>
          <note>
            Vi ska komma ihåg att hälften av ungdomarna i åldern 1524 år
            är heltidsstuderande. Men för dem som inte är heltidsstuderande
            är arbetslösheten bekymmersam. Det jag framför allt kan nämna
            är att ungdomar nu kan få hjälp i ett tidigare skede från Arbetsförmedlingen
            än vad som varit fallet. Redan från första dagen kan ungdomar
            få förmedlingshjälp. De ungdomar som riskerar att hamna i långtidsarbetslöshet
            kan få programinsatser direkt på Arbetsförmedlingen.
          </note>
          <note>
            Vi försöker få Arbetsförmedlingen att motivera unga att studera.
            Det har visat sig vara lyckosamt. Ungdomar har börjat på folkhögskola
            och har fått motivation för att gå tillbaka till skolan. När de
            väl gör det finns det möjlighet att ge dem ett förhöjt studiebidrag
            på 6 500 kronor per månad.
          </note>
          <note>
            Det här är några av insatserna tillsammans med andra insatser.
            Men kanske viktigast ändå är att det ska vara billigt att anställa
            ungdomar. Vi har halverat arbetsgivaravgifterna för alla unga.
          </note>
          <note type="speaker">
            Anf. 28 KATARINA BRÄNNSTRÖM (M):
          </note>
          <note>
            Herr talman! Precis som arbetsmarknadsministern säger har regeringen
            halverat arbetsgivaravgiften för ungdomar under 26 år. Vad händer
            med de ungdomar som har varit anställda en tid innan de har fyllt
            26 år när de sedan har fyllt 26 år? De kan fortfarande vara utan
            jobb och ha svårighet att komma in på arbetsmarknaden, trots att
            de har haft ett jobb. Det vore intressant att höra hur regeringen
            resonerar om dem som har fyllt 26 år.
          </note>
          <note type="speaker">
            Anf. 29 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Det är viktigt att ungdomar får ordentlig hjälp
            in på arbetsmarknaden. Jag vill också nämna i det här sammanhanget
            de samtal som jag och finansministern nu genomför med arbetsmarknadens
            parter. Det är också viktigt att flera arbetsgivare och fack ställer
            sig positiva till att ungdomar kommer in på introduktionsavtal.
            De får en lön som är anpassad till att de också går en utbildning.
          </note>
          <note>
            De ungdomar som har dessa subventioner får oftast vara kvar på
            arbetsplatsen även när subventionen försvinner. Det finns många
            olika verktyg i verktygslådan. Det är viktigt att poängtera att
            vi har haft de goda resurserna att satsa på att mota ungdomsarbetslösheten.
            För kommande år satsar vi 8,1 miljarder i ett stort ungdomspaket
            som handlar om skola, utbildning och olika former av stöd. Det
            är viktigt att unga får en chans att tidigt komma in på arbetsmarknaden.
          </note>
          <note>
            Federalisering av Europa
          </note>
          <note type="speaker">
            Anf. 30 JOHNNY SKALIN (SD):
          </note>
          <note>
            Herr talman! Som en Europavän och en vän av ett sant samarbete
            i Europa har jag förfärats av kommissionens ambitioner om att
            federalisera Europa. Kommissionens ordförande Barroso har fullständigt
            rätt i att om man ska få EMU-projektet att fungera krävs en ökad
            samordning inom den ekonomiska politiken. Det krävs alltså en
            politisk union om man vill behålla en valuta i Europa.
          </note>
          <note>
            Det här leder till ett vägskäl. Ska vi då fördjupa samarbetet
            i Europa eller vad vi ska kalla det eller ska vi backa bandet?
            Här tycker jag att regeringens syn är klar, speciellt från Birgitta
            Ohlssons sida, nämligen att man ska federalisera Europa.
          </note>
          <note>
            Därför skulle jag vilja höra vad själva syftet är med att federalisera
            Europa för Folkpartiet och regeringen. Barrosos syfte är ju att
            stärka den ekonomiska samordningen.
          </note>
          <note type="speaker">
            Anf. 31 Statsrådet BIRGITTA OHLSSON (FP):
          </note>
          <note>
            Herr talman! Politik är inte bara att vilja utan också att välja.
            Man kan konstatera att den väg Sverigedemokraterna har valt inte
            tar Europa framåt. Det handlar då om att Sverige ska lämna Europeiska
            unionen.
          </note>
          <note>
            Jag förnekar inte att Europas länder i dag befinner sig i en
            oerhört tuff ekonomisk kris, en skuldkris och också en värderingskris.
            Men då kan inte lösningen vara att medlemsstaternas regeringar
            sätter sig på läktaren utan snarare att man samarbetar konstruktivt
            och framåt.
          </note>
          <note>
            Det är samtidigt viktigt att se att detta inte innebär att man
            ska gå för långt eller för snabbt framåt, utan man ska också se
            till att det finns en stark och tydlig demokratisk förankring.
            Därför hoppas jag att i det framtida arbetet med en framtida bankunion
            och de stora spännande förslag som finns på agendan kommer detta
            parlament, ni 349 folkvalda i Sveriges riksdag, att ha en stor
            del i och aktivt arbeta med detta.
          </note>
          <note>
            Att sätta sig på läktaren eller gå ur EU som union är inte framtidens
            melodi för att få Europa på fötter igen.
          </note>
          <note type="speaker">
            Anf. 32 JOHNNY SKALIN (SD):
          </note>
          <note>
            Herr talman! Det är ingen som har sagt att vi inte är för ett
            samarbete. Vi är för att samarbeta. Men jag noterar att Birgitta
            Ohlsson inte svarar på min fråga. Vad är Birgitta Ohlssons och
            regeringens syn på federalisering? Av vilken anledning och med
            vilket syfte ska vi federalisera Europa? De frågorna vill jag
            ha svar på.
          </note>
          <note>
            Vad menar Birgitta Ohlsson med att det är viktigt med demokrati
            i Europa och att vi inte ska flytta över mer makt från Sverige
            till Europa? Det är precis vad vi gör varje vecka i riksdagen
            i EU-nämnden. De frågorna kräver jag svar på. Jag har fortfarande
            inte fått svar, och jag hoppas att jag kan få det nu.
          </note>
          <note type="speaker">
            Anf. 33 Statsrådet BIRGITTA OHLSSON (FP):
          </note>
          <note>
            Herr talman! Det är oerhört viktigt att stora viktiga samhällsfrågor
            om Europas framtid diskuteras, men de får inte heller överskugga
            de akuta problem som EU har i dag. Det är därför vi diskuterar
            konkreta tydliga förslag, exempelvis en bankunion, hur vi ska
            få fler kvinnor i Europa att yrkesarbeta, hur vi löser de stora
            utmaningar som finns på miljö- och klimatfronten och med rättsstaten
            med mera. Det är därför vi har ett EU-samarbete. Det är därför
            27 länder har gått samman.
          </note>
          <note>
            Jag tycker att vi seriöst ska diskutera frågor om demokratiskt
            underskott i Europa i dag. Det gör vi aktivt. Men vi kan inte
            sätta oss på läktaren, utan vi måste vara med i debatten.
          </note>
          <note>
            Om Sverige kommer att gå med i en bankunion eller inte är en
            fråga som regeringen tillsammans med en majoritet i denna riksdag
            ska diskutera. Det diskuteras här. Men man måste då vara aktiv.
            Man kan inte stänga dörren. Det är inte seriös politik.
          </note>
          <note>
            Solcellsbidrag
          </note>
          <note type="speaker">
            Anf. 34 JENS HOLM (V):
          </note>
          <note>
            Herr talman! Jag har en fråga till statsrådet Anna-Karin Hatt.
          </note>
          <note>
            I går kom jag tillbaka från en studieresa i Tyskland. Det är
            fascinerande att resa i ett land som inom tio år kommer att avveckla
            all kärnkraft. Det innebär att man satsar offensivt på den förnybara
            energin. Jag kan ta solenergin som ett konkret exempel. Tyskland
            producerar nästan 40 procent av världens solel.
          </note>
          <note>
            Även här i Sverige finns ett stort intresse för solenergi. Energimyndigheten
            har berättat att ungefär 1 200 personer i dag står i kö och väntar
            på besked om solcellsbidrag. Det är otroligt många. I regeringens
            budget anslår ni 60 miljoner kronor för det här året. Sedan drar
            ni ned anslaget för de kommande åren. Tror Anna-Karin Hatt att
            de 60 miljoner kronorna med neddragningen för de kommande åren
            kommer att räcka för de 1 200 personer som står i kö? Det är en
            siffra som kommer att öka med det växande intresset för solenergi
            i Sverige.
          </note>
          <note type="speaker">
            Anf. 35 Statsrådet ANNA-KARIN HATT (C):
          </note>
          <note>
            Herr talman! Det gläder mig att Jens Holm har varit i Tyskland
            och blivit ännu mer inspirerad än vad han tidigare har varit när
            det gäller förnybar energi. Det finns mycket inspiration att hämta
            därifrån.
          </note>
          <note>
            Om vi tittar på Sverige kan vi konstatera att den förnybara elen
            har vuxit med 50 procent sedan 2006. Det är bra. Men potentialen
            är ännu större.
          </note>
          <note>
            I regeringens politik är generella och breda ekonomiska styrmedel
            grundbulten. Men från tid till annan väljer vi att gå in med särskilda
            stöd för att stötta sådan teknik som inte riktigt är mogen, som
            inte riktigt kan stå på egna ben. Dit hör solcellerna. Det är
            skälet till att regeringen i den här budgeten föreslår att det
            stöd som var tänkt att i enlighet med riksdagens beslut avslutas
            i år ska förlängas till och med 2016.
          </note>
          <note>
            Samtidigt ser vi att världsmarknadspriset, priset för att installera
            en solcellsanläggning för den enskilde, kraftfullt har minskat.
            Det gör att de 210 miljoner vi nu avsätter kommer att räcka till
            fler anläggningar än vad motsvarande belopp hade räckt till fram
            till i dag.
          </note>
          <note type="speaker">
            Anf. 36 JENS HOLM (V):
          </note>
          <note>
            Herr talman! Låt mig understryka att om vi jämför oss med Tyskland
            och solenergin där är Sverige tyvärr fortfarande lite av ett u-land.
            På ett par timmar i fjol installerade Tyskland lika mycket solel
            som Sverige installerade under hela det året.
          </note>
          <note>
            De 210 miljoner kronor som Anna-Karin Hatt talar om gäller under
            fyra års tid. Det innebär en neddragning. Även om ni behåller
            60 miljoner kronor för nästa år blir det för de kommande åren
            bara 50 miljoner kronor per år. I dag är det otroligt många personer
            och företag som väntar på ett besked om de ska få ett bidrag eller
            inte för att installera solelsanläggningen. Det är 1 200 personer
            och företag. Det är en siffra som hela tiden växer. När de hela
            tiden väntar på ett besked innebär det att marknaden stannar av.
            Det händer ingenting. Det är det stora problemet. Jag undrar om
            statsrådet verkligen tror att de anslagna pengarna kommer att
            räcka. Borde ni inte satsa mer?
          </note>
          <note type="speaker">
            Anf. 37 Statsrådet ANNA-KARIN HATT (C):
          </note>
          <note>
            Herr talman! Jag är fortfarande mån om att om man påstår att
            regeringen gör neddragningar ska man ha fog för det. Riksdagen
            hade beslutat att solelsstödet skulle avvecklas den 31 december
            i år. Det tycker regeringen är en dålig idé. Alltså föreslår vi
            en förlängning genom att riksdagen ska anslå ytterligare 210 miljoner
            för 2013, 2014, 2015 och 2016 för att vi ska få fler solcellsanläggningar
            och mer solel i Sverige.
          </note>
          <note>
            Jag håller med om att Sverige långt ifrån har utnyttjat all sin
            potential för vad solelen kan bidra till när det gäller de förnybara
            energisystemen.
          </note>
          <note>
            Det stämmer som Jens Holm säger att ett antal personer redan
            har gått in med ansökningar till sin länsstyrelse och hade hoppats
            att redan nu kunna få del av det stöd som fanns till och med årsskiftet.
            Många av dessa kommer nu att kunna se fram emot att faktiskt få
            ett stöd, tack vare att regeringen föreslår att solelsstödet ska
            finnas kvar också de kommande fyra åren.
          </note>
          <note>
            EU:s långtidsbudget
          </note>
          <note type="speaker">
            Anf. 38 GUNNAR ANDRÉN (FP):
          </note>
          <note>
            Herr talman! Likt herr talmannen har jag just kommit från Riksrevisionens
            parlamentariska råd, där vi har diskuterat den intressanta frågan
            om statens representation. Det skulle vara frestande att ställa
            en fråga om den. Men jag vill ställa en fråga om mycket mer pengar,
            och jag ställer den till statsrådet Birgitta Ohlsson i hennes
            egenskap av EU-minister.
          </note>
          <note>
            Nu pågår förhandlingar om EU:s långtidsbudget för de närmaste
            sju åren, som ska träda i kraft 2014. Det handlar om 2030 miljarder
            kronor per år. Som jag har förstått det vill såväl EU-kommissionen
            som EU-parlamentet att EU:s långtidsbudget ska öka.
          </note>
          <note>
            Vad är Sveriges svar på detta? Vilka möjligheter har vi att förhindra
            detta?
          </note>
          <note type="speaker">
            Anf. 39 Statsrådet BIRGITTA OHLSSON (FP):
          </note>
          <note>
            Herr talman! Jag var i Bryssel i måndags på möte med allmänna
            rådet, där vi fortsätter att förhandla om långtidsbudgeten. Den
            kommer att löpa mellan 2014 och 2020.
          </note>
          <note>
            Jag kan säga redan nu att Sveriges påtryckningar har gett en
            del resultat. Vi har tillsammans med en koalition av andra länder,
            tio länder som företräder tre femtedelar av unionens medborgare,
            lyckats pressa i rätt riktning, så att det blir en mer restriktiv
            budget. Det är fortfarande en lång förhandling kvar, men på den
            här fronten går det i rätt riktning. Vi vill tillsammans banta
            budgeten med 10 procent utifrån det som är kommissionens förslag.
          </note>
          <note>
            Sverige har också tillsammans med många nya medlemsstater bildat
            en koalition för att få ned det mest skadliga av jordbruksstödet,
            det vill säga direktstödet, i den gemensamma jordbrukspolitiken.
            I det förslag som är uppe nu är det också med att direktstöden
            ska ned. Men det är ett tag framåt.
          </note>
          <note>
            Förhoppningsvis kommer vi att kunna avgöra långtidsbudgeten i
            slutet av november, då statsministrarna möts.
          </note>
          <note type="speaker">
            Anf. 40 GUNNAR ANDRÉN (FP):
          </note>
          <note>
            Herr talman! Jag tackar statsrådet för det.
          </note>
          <note>
            Risken för oss som är sanna Europavänner, om budgeten skulle
            öka väldigt mycket, är att man skulle få en förtroendeskada för
            EU i de länder som bidrar mest till sammanhållningen i fråga om
            jordbruket.
          </note>
          <note>
            Jag vill därför fråga statsrådet just beträffande jordbruksfrågan.
            Man har hört inte minst från fransk sida att det inte är förhandlingsbart.
            Är det rimligt att gå in i en förhandling där någon säger att
            något inte är förhandlingsbart över huvud taget? Jag tycker att
            man måste sätta klackarna i backen och säga: Nej, vår avgift är
            icke heller den förhandlingsbar.
          </note>
          <note type="speaker">
            Anf. 41 Statsrådet BIRGITTA OHLSSON (FP):
          </note>
          <note>
            Herr talman! Som Gunnar Andrén påpekar är det väldigt viktigt
            att vi nu satsar på att få en budget som är för framtiden och
            inte återspeglar hur Europa såg ut för decennier sedan. Det är
            såklart väldigt starka politiska viljor i diskussionen.
          </note>
          <note>
            Men på grund av den ekonomiska kris som Europa har upplevt under
            de senaste åren som är den värsta krisen sedan 30-talet ser vi
            också att vi som vill förändra har mer vind i seglen än vad vi
            har haft i tidigare förhandlingar de senaste tio åren. Det ska
            vi också lyfta fram som en positiv effekt.
          </note>
          <note>
            Om budgeten nu går ned är det dock viktigt att det inte sker
            med en osthyvelsprincip, att man drar rakt över hela fältet, utan
            att man också vågar välja det som är viktigt, det vill säga klimat
            och miljö, forskning och utveckling samt innovationer, det som
            gör att Europa kan komma i kapp med Asien och få bättre konkurrenskraft
            jämfört med andra mer intensiva delar av världen i dag.
          </note>
          <note>
            Det är viktigt att också där våga prioritera på allvar och inte
            bara trycka ned budgeten, det vill säga att vi får en modernisering
            som också håller. Det tror jag är oerhört centralt.
          </note>
          <note>
            Det handlar också om att vi i dag lever i ett EU där många länder
            har fått dra åt svängremmen på hemmaplan. Då kan man inte motivera
            ökningar.
          </note>
          <note>
            Kommunernas kostnader för ekonomiskt bistånd
          </note>
          <note type="speaker">
            Anf. 42 PIA NILSSON (S):
          </note>
          <note>
            Herr talman! Jag har en fråga till Göran Hägglund.
          </note>
          <note>
            Regeringens alla fagra löften om förstärkt arbetslinje och minskat
            utanförskap kommer onekligen på skam när kommunerna nu tvingas
            betala 11 miljarder i ekonomiskt bistånd, det vi kallar socialbidrag,
            till drygt 247 000 hushåll.
          </note>
          <note>
            Under de sex år som Alliansen har styrt Sverige har antalet socialbidragstagare
            ökat, och trenden håller i sig. Allt fler blir beroende av bidraget
            för att klara sin försörjning. Unga vuxna med låg utbildning är
            klart överrepresenterade. Färsk statistik från Socialstyrelsen
            visar att drygt var fjärde mottagare uppger arbetslöshet som orsak.
          </note>
          <note>
            Vilka åtgärder tänker regeringen och Göran Hägglund vidta för
            att få bukt med de skenande socialbidragskostnaderna?
          </note>
          <note type="speaker">
            Anf. 43 Socialminister GÖRAN HÄGGLUND (KD):
          </note>
          <note>
            Herr talman! Detta är en viktig fråga. Den är viktig för de kommunala
            budgetarna, men den är förstås ännu viktigare för de enskilda
            personer som berörs.
          </note>
          <note>
            Som har nämnts här tidigare i diskussionen handlar det väldigt
            mycket om kampen mot arbetslösheten. Vi har vidtagit en lång rad
            åtgärder som har varit riktade särskilt mot ungdomar. Det har
            varit sådant som har handlat om arbetsgivaravgiftssänkningar,
            sådant som har handlat om att underlätta för ungdomar att komma
            in och få arbete inom restaurangnäringen, sådant som har handlat
            om att möjliggöra fler arbetstillfällen inom ROT- och RUT-sektorn
            och så vidare.
          </note>
          <note>
            Det som dessa områden har gemensamt är att de är viktiga inte
            minst för ungdomar. Det de tyvärr också har gemensamt är att det
            är sådana åtgärder som Socialdemokraterna säger nej till. Man
            vill öka kostnaderna med 2025 miljarder kronor, vilket skulle
            drabba så att fler unga skulle hamna i arbetslöshet.
          </note>
          <note type="speaker">
            Anf. 44 PIA NILSSON (S):
          </note>
          <note>
            Herr talman! Jag blir lite förbryllad av ministerns svar. Beträffande
            kampen mot arbetslösheten: Det spelar ingen roll vilka åtgärder
            ni vidtar antalet socialbidragstagare har faktiskt ökat. När över
            var fjärde mottagare uppger arbetslöshet som orsak finns det anledning
            för regeringen att kanske vara lite självkritisk.
          </note>
          <note>
            Det är inte bara i vissa kommuner som det är en ökning, utan
            i hälften av landets kommuner ökar det ekonomiska biståndsutgivandet.
          </note>
          <note>
            Det är också väldigt oroväckande att det ökar ännu mer bland
            de unga vuxna, och ännu mer illavarslande, herr minister, är att
            det ekonomiska biståndet tenderar att bli långvarigt. Över 50
            000 medborgare har fått bistånd i över tre år. Det kan inte vara
            rimligt.
          </note>
          <note>
            När 11 miljarder betalas ut från kommunerna till socialbidrag,
            när var fjärde uppger arbetslöshet som orsak och när 50 000 medborgare
            får bidrag i över tre år, då är min slutsats att regeringens jobbpolitik
            har misslyckats. Vilken slutsats drar Göran Hägglund?
          </note>
          <note type="speaker">
            Anf. 45 Socialminister GÖRAN HÄGGLUND (KD):
          </note>
          <note>
            Herr talman! Jag drar flera slutsatser. En av dem är att vi måste
            göra ännu mer för att få fler unga i arbete. Arbetsmarknadsministern
            har redogjort för en del av de saker som riksdagen kommer att
            få möjlighet att ta ställning till.
          </note>
          <note>
            När det gäller socialbidraget har vi sett att det riskerar att
            fungera lite som en fälla som gör att man inte tar sig ur situationen.
            Därför föreslår vi i budgeten en möjlighet den tanken vet jag
            också att Socialdemokraterna är inne på att underlätta för människor
            att få behålla en del av bidraget samtidigt som man övergår till
            arbete. Det tror jag är viktigt för att man inte ska fastna i
            ett långvarigt bidragsberoende.
          </note>
          <note>
            Ytterligare en poäng med mitt inlägg var att det inte fordras
            färre åtgärder utan fler åtgärder för att underlätta för ungdomarna.
            Jag är bekymrad över Socialdemokraternas politik, där man dramatiskt
            höjer kostnaderna för att anställa ungdomar. Det är inte den affärsplan
            jag vill se för Sverige.
          </note>
          <note>
            Märkning av miljövänliga kläder
          </note>
          <note type="speaker">
            Anf. 46 HILLEVI LARSSON (S):
          </note>
          <note>
            Herr talman! Jag vill ställa min fråga till konsumentminister
            Birgitta Ohlsson.
          </note>
          <note>
            Det har visat sig att många konsumenter upplever att det är svårt
            att hitta miljövänliga kläder och att det är svårt att orientera
            sig i affärerna.
          </note>
          <note>
            Går man till de vanliga, etablerade, stora butikerna finns en
            undersökning från Sveriges Konsumenter som visar att det inte
            alltid är de etablerade miljömärkningar som folk känner igen som
            man hittar, utan att butikerna sätter sina egna märkningar, som
            konsumenterna inte har koll på. Butikerna är inte heller tillräckligt
            bra på att lyfta fram miljövänliga alternativ så att man som kund
            ser dem.
          </note>
          <note>
            Dessutom skulle de kunna skylta med inte bara priset utan även
            med det material som plagget är tillverkat av och kanske till
            och med miljömärkningen.
          </note>
          <note>
            Min fråga är vad regeringen gör för att underlätta för konsumenterna
            att göra miljömedvetna val även när det gäller kläder.
          </note>
          <note type="speaker">
            Anf. 47 Statsrådet BIRGITTA OHLSSON (FP):
          </note>
          <note>
            Herr talman! Jag håller med Hillevi Larsson om att det är en
            djungel när man befinner sig i butiken. Det kan vara miljöpåverkan
            när man handlar, det kan vara hur tyger har odlats och färgats
            det finns många olika saker som man kan ha synpunkter på.
          </note>
          <note>
            Redan nu finns det en hel del märkningar på miljöfronten. De
            är både globala och lokala. Även där kan det vara svårt för konsumenten.
            Men vi kan ändå se att EU:s miljömärkningssystem Ecolabel, med
            symbolen en blomma, börjar bli något mer känt. Vi jobbar från
            mitt håll för att se till att det ska spridas mycket bättre.
          </note>
          <note>
            Sedan har vi den nordiska Svanen och Naturskyddsföreningens Bra
            miljöval. Men det finns mycket mer att göra.
          </note>
          <note>
            Vi ser också att företagen ännu inte har insett att det är en
            kommersiell fördel att ha en tydlig märkning. Då måste vi som
            konsumenter bli duktigare på att trycka på för detta.
          </note>
          <note>
            Avslutningsvis ska vi komma ihåg att vi fick miljövänligt toalettpapper
            och miljövänliga kaffefilter i Sverige för att det var konsumenterna
            som tryckte på i rätt riktning. Varför inte göra samma sak när
            det gäller kläder?
          </note>
          <note type="speaker">
            Anf. 48 HILLEVI LARSSON (S):
          </note>
          <note>
            Herr talman! Jag tror att det redan är många konsumenter som
            efterfrågar detta men att butikerna inte fullt ut har insett att
            det faktiskt kan vara en försäljningsfördel och att de kan sälja
            mer på grund av detta. Den undersökning som Sveriges Konsumenter
            gjorde och som heter Gröna trådar visade också att personalen
            i butikerna ofta har väldigt dålig koll. När man som kund kommer
            och frågar vet de inte.
          </note>
          <note>
            Självklart ligger det på konsumenterna att efterfråga detta och
            på butikerna att tillhandahålla det, men jag skulle önska att
            regeringen också lobbar för detta på olika sätt och kanske till
            och med ställer krav på butikerna. Man skulle kunna ställa krav
            på att de ska skylta med materialet i plaggen, på samma sätt som
            man redan ställer krav på att priset ska skyltas.
          </note>
          <note>
            Detta är också en hälsofråga. Det kan ju finnas rester av kemikalier
            kvar i kläder som har tillverkats på ett miljöovänligt sätt. Det
            utsätter även konsumenterna för hälsorisker, för att inte tala
            om arbetarna som har tillverkat kläderna.
          </note>
          <note type="speaker">
            Anf. 49 Statsrådet BIRGITTA OHLSSON (FP):
          </note>
          <note>
            Herr talman! Jag vidhåller att jag tror att konsumenters påverkan,
            en livlig debatt och medier som skriver om det hela är det mest
            effektiva sättet. Då får vi en sund press på företagen att gå
            i rätt riktning.
          </note>
          <note>
            Det jag kan göra från ministerhåll är dels att jobba mer med
            EU:s egen miljömärkning Ecolabel, som ska bli mer känd opinionsmätningar
            visar att det något går i rätt riktning, men den är alldeles för
            okänd i alldeles för många EU-länder i dag dels förstås att se
            vad vi kan göra genom vår nordiska märkning Svanen, som är betydligt
            mer känd än EU-märkningen.
          </note>
          <note>
            Press på företag åstadkoms ofta genom ett starkt tryck från konsumenter,
            där vi helt enkelt röstar med plånboken när vi handlar.
          </note>
          <note>
            Anslagen till energiforskning
          </note>
          <note type="speaker">
            Anf. 50 JOHAN HEDIN (C):
          </note>
          <note>
            Herr talman! Jag har en fråga till energiministern.
          </note>
          <note>
            När budgetpropositionen för 2013 presenterades innehöll den en
            hel del satsningar på energiforskning, och det var mycket glädjande.
            Nu har jag i medierna sett att det figurerar uppgifter, främst
            från oppositionens sida, om att detta skulle vara satsningar av
            närmast bluffkaraktär. Det oroar mig naturligtvis. Jag skulle
            vilja veta vad statsrådet säger om de här påståendena.
          </note>
          <note type="speaker">
            Anf. 51 Statsrådet ANNA-KARIN HATT (C):
          </note>
          <note>
            Herr talman! Tack, Johan Hedin, för frågan, och tack för möjligheten
            att få bringa en del ordning och reda i de påståenden som finns
            i debatten.
          </note>
          <note>
            Fram till i dag har vi haft en permanent nivå för energiforskningen
            i Sverige på strax under 1 miljard kronor. Ovanpå det har alliansregeringen
            sedan vi tillträdde 2006 lagt fram tillfälliga satsningar som
            i linje med riksdagens beslut nu gradvis skulle fasas ut. Nu ser
            regeringen att vi behöver forska mer, inte mindre, om klimatsmart
            energiteknik och energieffektiv teknik framöver. Det är bakgrunden
            till att regeringen i budgetpropositionen föreslår att den permanenta
            nivån för energiforskningen ska höjas till 1,3 miljarder kronor
            från och med nästa år. Nivån växer sedan till 1,4 miljarder från
            och med 2016.
          </note>
          <note type="speaker">
            Anf. 52 JOHAN HEDIN (C):
          </note>
          <note>
            Herr talman! Det var ett glädjande svar. Tack för det, statsrådet!
          </note>
          <note>
            Har regeringen för avsikt att förstärka energiforskningen ytterligare
            under mandatperioden om utrymme finns?
          </note>
          <note type="speaker">
            Anf. 53 Statsrådet ANNA-KARIN HATT (C):
          </note>
          <note>
            Herr talman! Vi har den ordningen i Sverige att vi i vissa tidsperioder
            lägger fram dels forsknings- och innovationspropositioner, dels
            energiforskningspropositioner. Nu ensar vi tidtabellen för dessa,
            vilket gör att riksdagen under hösten kan se fram emot både en
            forsknings- och innovationsproposition och en energiforskningsproposition.
          </note>
          <note>
            I den kommer vi att redogöra för hur inriktningen på dessa medel
            ska vara framöver. Om man tar den nya nivån, 1,4 miljarder 2016,
            och drar ut den tio år framåt i tiden blir det en 14-miljarderssatsning.
            Jämför man den summan med vad Socialdemokraterna satsade under
            sina senaste tio år vid regeringsmakten är det ungefär dubbelt
            så mycket. Det behövs.
          </note>
          <note>
            Det behöver förmodligen satsas ännu mer i framtiden. Självklart
            kommer regeringen när det finns behov av det att återkomma med
            ytterligare sådana förslag.
          </note>
          <note>
            Ersättningsnivån i arbetslöshetsförsäkringen
          </note>
          <note type="speaker">
            Anf. 54 PATRIK BJÖRCK (S):
          </note>
          <note>
            Herr talman! Min fråga går till arbetsmarknadsministern.
          </note>
          <note>
            Hemma i Skaraborg har vi en del oroväckande tecken på arbetsmarknaden.
            Jag har träffat en hel del människor som står i begrepp att gå
            ut i arbetslöshet. Man har blivit varslad. Vi har till och med
            haft ett antal företagsnedläggelser där man har lagt ned hela
            företag, stora arbetsplatser på mindre orter.
          </note>
          <note>
            För de människor jag har träffat är läget ganska bekymmersamt.
            De går ut på en tuff arbetsmarknad. De kan se att man får ett
            obefintligt stöd för att komma tillbaka i nytt arbete. De är också
            väldigt oroade över sin personliga ekonomi, för de har noterat
            att den som drabbas av arbetslöshet också får väldigt svårt att
            försörja sig. I en familj är man kanske två som drabbas när ett
            helt företag läggs ned på en mindre ort, och om man sedan får
            en arbetslöshetsersättning som är väldigt låg blir det svårt att
            klara sig.
          </note>
          <note>
            Min fråga till arbetsmarknadsministern är: När kommer regeringen
            att lägga fram förslag om att höja tak och ersättningsnivåer i
            arbetslöshetsförsäkringen?
          </note>
          <note type="speaker">
            Anf. 55 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Tack, Patrik Björck, för frågan! Regeringen är också
            oroad för att vi har en allvarlig situation som påverkar inte
            minst industrin. Sverige är ett litet exportberoende land. 70
            procent av exporten går till EU, och där är det väldigt skakigt.
          </note>
          <note>
            Som svar på Patrik Björcks fråga vill jag säga att det är oerhört
            viktigt att de som blir varslade och sedan kan bli arbetslösa
            får ett väldigt kraftfullt stöd från Arbetsförmedlingen redan
            första dagen om de löper risk för långtidsarbetslöshet. Det kan
            vi tillförsäkra dem genom att vi har goda finanser och att vi
            har resurser att satsa på omställning, utbildning och praktik.
            Vi försöker också att göra det attraktivt för arbetsgivare att
            anställa. De här personerna står ju nära arbetsmarknaden, och
            många får också jobb; inte minst kan man se det efter konkursen
            i Saab.
          </note>
          <note>
            Att göra som Patrik Björck förespråkar och höja bidragen och
            minska den aktiva arbetsmarknadspolitiken tror jag dock är fel
            väg att gå. Det skulle leda till att ännu fler jobb försvinner.
          </note>
          <note type="speaker">
            Anf. 56 PATRIK BJÖRCK (S):
          </note>
          <note>
            Herr talman! Jag vill vara noggrann och påpeka att jag inte föreslår
            att man ska minska satsningarna på en aktiv arbetsmarknadspolitik.
            Mitt förslag är att man ska öka insatserna för en aktiv arbetsmarknadspolitik.
          </note>
          <note>
            Oaktat detta för dock regeringen ingen sådan aktiv arbetsmarknadspolitik,
            utan arbetslösheten ökar. Den grupp som hamnar i långtidsarbetslöshet
            ökar dramatiskt nu.
          </note>
          <note>
            Under den tid man är arbetslös, antingen det är några veckor,
            några månader eller vad det nu tar för tid, behöver man något
            att betala sina räkningar och sin hyra med. Man behöver inkomster
            för att försörja sin familj. Oavsett arbetsmarknadsministerns
            prioriteringar prioriterar de här människorna sina barn, sina
            räkningar, sitt boende och sin mat på bordet. De är verkligen
            seriöst oroade.
          </note>
          <note>
            Det hade varit roligare att kunna komma hem och berätta för dem
            att det fanns ett hopp om att arbetsmarknadsministern såg deras
            problem, men nu får jag komma hem och berätta för dem att arbetsmarknadsministern
            inte ser det.
          </note>
          <note type="speaker">
            Anf. 57 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Jag vill vara tydlig med att vi satsar oerhört stora
            resurser på att de som Patrik Björck nämner ska kunna få ett nytt
            arbete. Det är det vi lägger de största ansträngningarna på. Vi
            kan också se att vi har den lägsta långtidsarbetslösheten i Europa,
            något som är bra.
          </note>
          <note>
            Om man tar TCO:s medlemmar som exempel kan vi se att nio av tio
            utöver arbetslöshetsförsäkringen har möjlighet att få en extra
            ersättning via sitt fackförbund, vilket också är något positivt.
          </note>
          <note>
            Sedan gäller det att välja spår. Ska vi satsa ett antal miljarder
            på höjda ersättningar, eller ska vi satsa på lärlingsanställningar,
            praktik och sådant som leder till att människor kommer tillbaka?
            Det är ganska uppenbart att vi måste satsa på att de får ett jobb.
            Det är det mest prioriterade snarare än att höja ersättningarna.
          </note>
          <note>
            Sjukvårdens tillgänglighet
          </note>
          <note type="speaker">
            Anf. 58 LENA HALLENGREN (S):
          </note>
          <note>
            Herr talman! Jag har en fråga till socialminister Göran Hägglund.
            Vård efter behov som finansieras efter förmåga har vi diskuterat
            flera gånger i den här kammaren, och det är för mig själva fundamentet
            i den svenska sjukvården. Det är när alla erbjuds samma högkvalitativa
            vård oavsett vilken utbildningsbakgrund man har eller vilken social
            grupp man tillhör i samhället. Det är då man också får en trygghet
            för välfärden och sjukvården.
          </note>
          <note>
            Vi har varit på väg dit, men vi hade problem med långa köer och
            en svår tillgänglighetssituation. Tidigare socialdemokratiska
            regeringar fattade beslut och lade fram förslag om en vårdgaranti.
            Regeringen har beslutat om en kömiljard, och Socialdemokraterna
            var då kritiska till kömiljardens inriktning, som var väldigt
            fokuserad på det första besöket.
          </note>
          <note>
            Det var en kritik som regeringen inte alls delade. Det var någonting
            som viftades bort utan några särskilt sakliga argument. Det var
            inte heller en kritik som enbart kom från oppositionen, utan den
            delades av ganska många.
          </note>
          <note>
            Nu har det med all önskvärd tydlighet framkommit att det tyvärr
            också har blivit så att vården börjar rikta in sig alltmer på
            dem som har de enkla åkommorna. Min fråga är: Vad tänker Göran
            Hägglund göra åt detta?
          </note>
          <note type="speaker">
            Anf. 59 Socialminister GÖRAN HÄGGLUND (KD):
          </note>
          <note>
            Herr talman! När vi övertog regeringsmakten 2006 kunde ingen
            svara på hur många människor i Sverige som väntade på vård. Det
            tycker jag var eländigt. Man hade inte brytt sig om det här över
            huvud taget.
          </note>
          <note>
            Vi har vidtagit en lång rad åtgärder för att öka tillgängligheten.
            Människor som har betalat skatt eller, för den delen, människor
            som inte har betalat skatt, för att de har haft sociala problem,
            har varit funktionsnedsatta eller någonting annat, ska ha rätt
            till vård och ska ha rätt till en tillgänglig vård.
          </note>
          <note>
            Kömiljarden har lett till att hälften så många väntar i dag,
            och de väntar hälften så lång tid som tidigare. Det har varit
            en framgång.
          </note>
          <note>
            Vi ser med allvar på de här farhågorna och de enskilda vittnesbörd
            som då och då dyker upp om undanträngningar. Vi kommer att analysera
            detta ytterligare. Socialstyrelsen har ett stående uppdrag att
            följa det här. Man har rapporterat tidigare och har inte kunnat
            visa att det finns sådant som kan beläggas fullt ut.
          </note>
          <note type="speaker">
            Anf. 60 LENA HALLENGREN (S):
          </note>
          <note>
            Herr talman! Jag undrar ändå om Göran Hägglund verkligen ser
            den här baksidan. Vi ser ju hur vårdcentraler etableras i ganska
            välmående områden. Vi ser hur läkare tar emot medelklass som vill
            ha antibiotika snarare än att vara riktigt tillgängliga för människor
            med en helt annan problematik. Det handlar om kroniker och människor
            som helt enkelt har en annan vårdtyngd och andra behov av vården.
          </note>
          <note>
            Det bekymrar mig något oerhört i kombination med att vi ser hur
            privata försäkringar växer fram, som garanterar en omedelbar vård.
          </note>
          <note>
            Jag har hört socialministern säga att det här i huvudsak är en
            fråga för landstingen. Jag har ingen annan uppfattning än att
            landstingen har det yttersta ansvaret för sjukvården. Men det
            bekymrar mig om socialministern inte ser vart vi faktiskt är på
            väg.
          </note>
          <note>
            Håller vi på att få en sjukvård som inte är efter behov och där
            vi betalar efter förmåga? Handlar det snarare om att det är ganska
            lättförtjänta pengar, att man tar emot de patienter som är enklast
            att behandla, som går snabbast?
          </note>
          <note>
            Jag vill fråga: Är socialministern beredd att se över både vårdgarantin
            och kömiljardens konstruktion ja eller nej? Socialdemokratin är
            det.
          </note>
          <note type="speaker">
            Anf. 61 Socialminister GÖRAN HÄGGLUND (KD):
          </note>
          <note>
            Herr talman! Jag är glad över att vi i dag har en diskussion
            som handlar om hur vi kan åstadkomma mer av tillgänglighet. Socialdemokraterna
            har också det perspektivet nu. Det tycker jag är värt att stryka
            under. Det är bra. Det har varit si och så med den saken, historiskt.
          </note>
          <note>
            Genom vårdvalet har vi fått över 200 nya vårdcentraler i Sverige.
            Det gör att väldigt många människor som tidigare inte fick tillgång
            till vård i dag får det på ett helt annat sätt.
          </note>
          <note>
            Vi har genom arbete med säkerhet och annat i sjukvården kommit
            dithän att fler får vård än tidigare. Det är bra, och det är viktigt.
            Men vi behöver ständigt följa det här, inte minst när det gäller
            kroniker. Därför aviserar också regeringen i budgetpropositionen
            att vi avser att ta fram en kronikerstrategi. Vi tycker att det
            är viktigt att alla människor, oavsett vad de har drabbats av,
            ska kunna få en värdig vård och att den vården ska vara tillgänglig.
          </note>
          <note>
            Sjukförsäkringsreformen
          </note>
          <note type="speaker">
            Anf. 62 FINN BENGTSSON (M):
          </note>
          <note>
            Herr talman! Dagens DN Debatt handlar glädjande nog om socialpolitik.
            Där skriver socialförsäkringsminister Ulf Kristersson att han
            är övertygad om att sjukförsäkringsreformen, som genomfördes 2008,
            var både viktig och riktig.
          </note>
          <note>
            Han får onekligen stöd av de siffror som nyligen har levererats
            av Försäkringskassan. Det visar sig att av dem som för två och
            ett halvt år sedan lämnade sjukförsäkringen, 14 200 personer,
            är hälften kvar utanför sjukförsäkringen. Ännu mer glädjande är
            förstås siffrorna som visar att det av dem är 25 procent som på
            något sätt har ett arbete.
          </note>
          <note>
            Samtidigt har det rests farhågor om att det ska kunna bli en
            rundgång i systemet, att de som har lämnat men återvänder återigen
            kommer tillbaka utanför sjukförsäkringen och sedan kanske återvänder.
          </note>
          <note>
            Jag undrar om ministern skulle vilja kommentera frågeställningen
            om en rundgång i systemet. Är det gynnsamt, eller är det ogynnsamt?
          </note>
          <note type="speaker">
            Anf. 63 Statsrådet ULF KRISTERSSON (M):
          </note>
          <note>
            Herr talman! Jag tror att reformer av det slag vi nu talar om,
            alltså ganska stora, i det här fallet en stor socialförsäkrings-
            och sjukförsäkringsreform, måste vila både på värderingar, på
            övertygelse, och på hårda fakta. Båda är lika viktiga. Det tycker
            jag att vi ibland underskattar.
          </note>
          <note>
            Ibland stoltserar vi med våra fina värderingar men har väldigt
            tunt på fötterna när det gäller vilka resultat vi uppnår. Ibland
            blir det bara sifferexercerande, och vi glömmer bort att det är
            människor av kött och blod som finns bakom allt det vi försöker
            åstadkomma.
          </note>
          <note>
            Jag har många gånger här i kammaren försökt beskriva varför man
            ska göra allt detta. Nu tycker jag att det är läge att titta på
            vad som har hänt fyra år senare. Det har gått fyra år sedan 2008.
            Vi vet i dag mycket mer. Vi har gjort en del justeringar. Vi har
            förändrat några saker. Vi har i dag domstolsbeslut, och vi har
            normering som vi inte hade då.
          </note>
          <note>
            Då ser vi att rundgången är ett mycket mindre problem än vad
            många människor fruktade för några år sedan.
          </note>
          <note type="speaker">
            Anf. 64 FINN BENGTSSON (M):
          </note>
          <note>
            Herr talman! Tack för svaret, ministern! Jag tycker också att
            det här har varit en stor framgång. Men man kan samtidigt fundera
            på något.
          </note>
          <note>
            Nu är hälften så många sjukskrivna, och de är det hälften så
            länge. Vi har jämförbara siffror i förhållande till övriga Europa.
            Dessutom är det rätt många, det vill säga nästan 3 500, som har
            kommit i arbete som annars hade blivit förtidspensionärer. Då
            måste vi vara nöjda med den här reformen.
          </note>
          <note>
            Men då undrar man: Hur tänker sig socialförsäkringsministern
            framtiden? Har vi några nya utmaningar? Det antyds i DN Debatt-artikeln
            att man bekymrar sig för unga med psykisk ohälsa och för att kvinnor
            är mer sjukskrivna än män. Även när det gäller barnfamiljer med
            långtidssjukskrivna kan det vara problem som man måste attackera.
          </note>
          <note>
            Min fråga till socialförsäkringsministern är: Finns det tankar
            på hur man ska gå vidare med att utveckla socialförsäkringssystemet?
          </note>
          <note type="speaker">
            Anf. 65 Statsrådet ULF KRISTERSSON (M):
          </note>
          <note>
            Herr talman! Man ska komma ihåg att det är två saker som är viktiga.
          </note>
          <note>
            Det ena är att det har varit en tuff resa för många. Det tror
            jag att man ska understryka varje gång vi pratar om detta. Det
            är många människor som har tvingats ställa om på ett ganska rejält
            sätt. De kan visserligen arbeta eller komma vidare, men det är
            i en helt annan bransch och ett helt annat område än de en gång
            utbildade sig för. Livet tar en ny vändning som är ganska tuff
            att vara med om.
          </note>
          <note>
            Det andra är att socialförsäkring och sjukförsäkring inte längre
            är en återvändsgränd. Det är en viktig sak, att det finns en väg
            tillbaka också för den som varit borta länge. Dem vi nämnde i
            den här artikeln har i snitt varit borta i elva år. Likväl finns
            det en väg tillbaka. Den tar flera år, men den finns där.
          </note>
          <note>
            I fråga om framtiden tycker jag att det här avslöjar sådant som
            vi bör titta mer på. Jag tänker på kvinnors sjukskrivningsmönster
            i relation till männens. I dag uppmärksammar vi att arbetsskadeförsäkringen
            tenderar att systematiskt missgynna kvinnor. På samma sätt tenderar
            man i den vanliga sjukskrivningen att sjukskriva kvinnor mer än
            män. Det är en allvarlig sak.
          </note>
          <note>
            När det gäller unga människor som riskerar förtidspension det
            har vi också aviserat har vi en stor utmaning framför oss.
          </note>
          <note>
            Skatteutjämningssystemet
          </note>
          <note type="speaker">
            Anf. 66 MEERI WASBERG (S):
          </note>
          <note>
            Herr talman! Jag har en fråga som för dagen faller på statsrådet
            Hägglunds bord.
          </note>
          <note>
            För över ett år sedan lämnade den parlamentariska beredningen
            sitt betänkande om ett reformerat skattesystem. Beredningen var
            helt enig i sitt betänkande. Dessutom var en övervägande majoritet
            av remissinstanserna positiv till förslaget.
          </note>
          <note>
            I betänkandet föreslog beredningen att det här skulle träda i
            kraft i början av 2013. I våras, när frågor om det här ställdes
            i kammaren, refererade statsrådet Peter Norman till att beredning
            pågick i Regeringskansliet och att regeringen snarast skulle återkomma.
            Men ännu har ingenting hänt. Och ett ikraftträdande 2013 ter sig
            väl ungefär lika utopiskt som regeringens jobbpolitik.
          </note>
          <note>
            Min fråga är kort och gott: När avser regeringen att lägga fram
            en proposition om reformering av skatteutjämningssystemet på riksdagens
            bord?
          </note>
          <note type="speaker">
            Anf. 67 Socialminister GÖRAN HÄGGLUND (KD):
          </note>
          <note>
            Herr talman! Jag tror att det är viktigt att kommunerna får en
            god möjlighet att förbereda sig för de regler som komma ska, och
            i budgetpropositionen för regeringen resonemang omkring det här.
            Det som jag ser framför mig är att ett nytt regelverk kan träda
            i kraft den 1 januari 2014.
          </note>
          <note>
            Det är viktigt med fasta spelregler för kommun- och landstingspolitiker.
            Det är viktigt med strukturer som de allra flesta gillar. Och
            vi har nu för första gången, såvitt jag vet, i historien en helt
            enig utredning där alla partier har ställt upp på hela innehållet.
          </note>
          <note>
            Det kan vara så att regeringen utöver detta vill göra någonting
            ytterligare. De här frågorna håller just nu på att beredas i Regeringskansliet.
          </note>
          <note type="speaker">
            Anf. 68 MEERI WASBERG (S):
          </note>
          <note>
            Herr talman! Nu säger Göran Hägglund att det ska komma 2014.
            Det låter sig kanske höras. Men det är också lite oförklarligt,
            tycker jag, att man har låtit det ta så lång tid. Det har blivit
            en riktig långbänk, och långbänken fortsätter, även om du indikerar
            att det kanske finns ett slut på detta.
          </note>
          <note>
            Det är helt sant att både enskilda kommuner och landsting måste
            få besked i god tid och i god ordning, så att de kan planera sin
            verksamhet. Och det är viktigt att kommunsektorn har hållbara
            spelregler. Jag tror mycket på att vi har kommit överens i den
            här beredningen.
          </note>
          <note>
            Remisstiden tog som sagt var slut redan hösten 2011, men vi får
            väl helt enkelt avvakta och se om det kommer någonting till 2014.
            Jag har en god förhoppning om det.
          </note>
          <note type="speaker">
            Anf. 69 Socialminister GÖRAN HÄGGLUND (KD):
          </note>
          <note>
            Herr talman! Det här bör alltså införas när det är ett nytt kalenderår,
            och det ligger i sakens natur att kan man inte göra det nu så
            kommer det nya årsskiften. Det här ska komma i en sådan tid att
            kommunerna får en god möjlighet att i sina budgetarbeten ta hänsyn
            till ett nytt regelverk. Detta spelar naturligtvis en jättestor
            roll för de kommuner som så att säga blir vinnare men inte minst
            för de kommuner som kommer att tappa en del intäkter. De behöver
            få tid att förbereda sig.
          </note>
          <note>
            Vård för gömda och papperslösa
          </note>
          <note type="speaker">
            Anf. 70 ROLAND UTBULT (KD):
          </note>
          <note>
            Herr talman! Jag har också en fråga till socialminister Göran
            Hägglund.
          </note>
          <note>
            Den 28 juni i år presenterade regeringen tillsammans med Miljöpartiet
            en överenskommelse om vård för gömda och papperslösa. Löftet i
            överenskommelsen var att en ny och mer generös lagstiftning ska
            vara på plats den 1 juli nästa år.
          </note>
          <note>
            Sverige har vid flera tillfällen fått kritik från det internationella
            samfundet för att vi inte erbjuder subventionerad hälso- och sjukvård
            för de här grupperna. Min uppfattning som kristdemokrat är att
            man ska ge vård efter behov. Särskilt angeläget är det att barn
            och ungdomar får den rätten.
          </note>
          <note>
            Hur arbetar regeringen och Miljöpartiet vidare med frågan? Kommer
            den nya lagen att kunna träda i kraft som planerat?
          </note>
          <note type="speaker">
            Anf. 71 Socialminister GÖRAN HÄGGLUND (KD):
          </note>
          <note>
            Herr talman! Jag är glad för frågan från Roland Utbult. Det finns
            en ram för arbetet kring detta som handlar om en överenskommelse
            mellan regeringen och Miljöpartiet när det gäller asyl- och migrationspolitiken.
            Jag är väldigt glad över att vi har en sådan överenskommelse över
            blockgränsen.
          </note>
          <note>
            En av de viktiga delarna handlar om att säkerställa vård för
            personer som i dag inte har rätt till vård. I vissa landsting
            kan de få vård, medan de i vissa landsting kan få vård om de träffar
            rätt personer. Här finns ett mått av godtycke, och det är väldigt
            bra att vi får ett tydligt och klart regelverk.
          </note>
          <note>
            Regeringen arbetar med det här. Det ska fram en departementspromemoria
            som för övrigt antingen i dag eller i går gick ut på remiss för
            att tidsplanen ska hålla så att ett nytt regelverk kan vara på
            plats den 1 juli nästa år.
          </note>
          <note>
            Jag hyser förhoppningar om att denna överenskommelse ska kunna
            slutas, möjligen med fler partier som bas. Det tror jag skulle
            vara väldigt välgörande.
          </note>
          <note type="speaker">
            Anf. 72 ROLAND UTBULT (KD):
          </note>
          <note>
            Herr talman! Enligt vad jag har hört skulle de här papperslösa
            och gömda ministern kanske kan definiera de olika grupperna, om
            inte annat till hjälp för tv-tittarna få samma vård som asylsökande.
            Är det korrekt?
          </note>
          <note type="speaker">
            Anf. 73 Socialminister GÖRAN HÄGGLUND (KD):
          </note>
          <note>
            Herr talman! Enkelt uttryckt är det så att när det gäller vuxna
            är det samma regelverk som gäller för asylsökande. När det handlar
            om barn får de samma vård som andra barn i Sverige.
          </note>
          <note>
            Det här blir ett väldigt bra regelverk som kommer att betyda
            mycket för många som är direkt berörda. Det kommer också att spela
            en roll för många människor som jobbar inom hälso- och sjukvården,
            och jag tycker att vi får ett regelverk som vi kan vara stolta
            över.
          </note>
          <note>
            När propositionen kommer hoppas jag och det kanske är en liten
            utmaning till partier i riksdagen som ännu inte har tagit ställning
            att vi ska kunna få en bred uppslutning omkring detta. Jag tror
            att det skulle vara positivt i väldigt många avseenden.
          </note>
          <note>
            Tillgången till läkemedel
          </note>
          <note type="speaker">
            Anf. 74 EVA-LENA JANSSON (S):
          </note>
          <note>
            Herr talman! Min fråga går till socialminister Göran Hägglund.
            Han har nyligen utlovat att det kommer årsskiften, och det tror
            jag var ett ganska enkelt löfte.
          </note>
          <note>
            Vad statsrådet Hägglund tidigare har utlovat var ökad tillgänglighet
            genom apoteksreformen. Privatisering, ökad tillgänglighet och
            bättre service tror jag att han talade om.
          </note>
          <note>
            Jag har i dag blivit kontaktad av en äldre dam i Örebro som för
            tredje gången får vänta på sin medicin. Det här är ett omfattande
            problem, inte bara för henne utan för många kroniker och många
            äldre som behöver sin medicin och behöver få den ganska snart.
            Den här kvinnan tillhör, som många andra kvinnor, också dem som
            har svårt att ta sig till ett annat apotek. Den ökade tillgängligheten
            har alltså inte inneburit att hon har fått fler apotek nära, utan
            dessa apotek finns naturligtvis i stadskärnan och på stora varuhus.
          </note>
          <note>
            Min fråga är därför: När tänker regeringen ta ansvar för att
            medicinen finns nära patienterna?
          </note>
          <note type="speaker">
            Anf. 75 Socialminister GÖRAN HÄGGLUND (KD):
          </note>
          <note>
            Herr talman! På väldigt kort tid har Sverige fått över 300 nya
            apotek. På väldigt kort tid har vi sett att den genomsnittliga
            öppettiden för apoteken har ökat med tio timmar. Det tycker jag
            är alldeles fantastiskt.
          </note>
          <note>
            Eva-Lena Jansson ställer frågan om man kan säkerställa att alla
            får läkemedel. Vi ska komma ihåg att Apoteket AB självt hade en
            ambition som var att 96 procent av kunderna som kom in skulle
            få sina läkemedel med sig omedelbart. Myndigheter och de företag
            som är verksamma säger att nivån är ungefär densamma i dag.
          </note>
          <note>
            Vi har en så kallad 24-timmarsregel som säger att om inte en
            av de tusentals olika artiklar som ska finnas på ett apotek finns
            där ska den skaffas fram inom 24 timmar, med en liten ventil om
            det finns konstigheter bakom. Normalt sett ska man kunna få det.
            Den regeln har blivit mycket skarpare i och med omregleringen
            än vad den var tidigare.
          </note>
          <note type="speaker">
            Anf. 76 EVA-LENA JANSSON (S):
          </note>
          <note>
            Herr talman! Statsrådet svarar inte på min fråga. När tänker
            statsrådet ta ansvar? I regeringsförklaringen nämner statsministern
            ansvaret minst tio gånger, tror jag. Det är ett väldigt vanligt
            förekommande ord. Att någon annan ska ta ansvar är ofta förekommande,
            men när regeringen krävs på ansvar, då gör man ingenting.
          </note>
          <note>
            Jag påtalar ett problem som många patientföreningar, äldreorganisationer
            och enskilda individer hör av sig om och som medierna har uppmärksammat.
            Att apoteket är öppet längre är bra. Men det hade regeringen kunnat
            åstadkomma genom att ändra regleringsbrevet till Apoteket AB,
            om man hade velat. Att det finns tio apotek i en galleria i stället
            för ett har inte gjort det enklare för pensionärer eller sjuka
            att få tillgång till medicin.
          </note>
          <note>
            Min fråga kvarstår därför: När tänker regeringen ta sitt ansvar
            i denna fråga?
          </note>
          <note type="speaker">
            Anf. 77 Socialminister GÖRAN HÄGGLUND (KD):
          </note>
          <note>
            Herr talman! Regeringen tar dagligen sitt ansvar också i de här
            frågorna. Det ansvaret har bland annat tagit sig uttryck i att
            vi har fått väldigt många fler apotek och väldigt mycket mer generösa
            öppettider. Människor har lättare att få läkemedel i dag än tidigare.
            Detta är att ta ansvar.
          </note>
          <note>
            Eva-Lena Jansson säger att om regeringen hade velat få en ökad
            tillgänglighet hade man kunnat lägga tryck på Apoteket AB. Slutsatsen
            av det resonemanget är ju att Socialdemokraterna, som styrde det
            här landet under jättemånga år, inte hade den ambitionen att öka
            tillgängligheten. Vi har ökat tillgängligheten.
          </note>
          <note>
            Inom kort jag tror att Eva-Lena Jansson vet detta kommer det
            en utredning som bland annat har i uppdrag att titta på den så
            kallade 24-timmarsregeln. Om ungefär en månad kommer den att presentera
            sina resultat. Vi är angelägna om att alla människor, oavsett
            var vi bor i Sverige, ska kunna ha god tillgång på läkemedel,
            för det här är inte vilken vara som helst. Det är sådant som vi
            vill ska finnas där när det behövs, och det behövs för oss alla
            förr eller senare under livet. Därför är det här en jätteviktig
            fråga.
          </note>
          <note>
            Fas 3
          </note>
          <note type="speaker">
            Anf. 78 JENNY PETERSSON (M):
          </note>
          <note>
            Herr talman! Min fråga går till arbetsmarknadsminister Hillevi
            Engström.
          </note>
          <note>
            Sysselsättningsfasen har fått mycket kritik. Det finns de som
            säger att det är en återvändsgränd. Det finns de som vill stänga
            ned den. Samtidigt visar undersökningar att deltagare i fas 3
            är helt eller delvis nöjda med sin fas 3-plats.
          </note>
          <note>
            Min fråga är: Vad gör regeringen, och vilka redskap finns för
            att få deltagare i sysselsättningsfasen i arbete eller studier?
            Vad görs för att minska inflödet i fas 3?
          </note>
          <note type="speaker">
            Anf. 79 Arbetsmarknadsminister HILLEVI ENGSTRÖM (M):
          </note>
          <note>
            Herr talman! Tack för frågan! Målsättningen för regeringen är
            inte att ha en sysselsättningsfas, utan det är att få människor
            i arbete. Det är det allra viktigaste. Vi kan se att de flesta
            som är arbetslösa under lång tid inte heller hamnar i sysselsättningsfasen,
            utan de får jobb eller påbörjar studier innan.
          </note>
          <note>
            Det jag tycker är viktigt är att människor kan komma ut i en
            arbetsgemenskap där man får träffa arbetskamrater, får referenser
            och närmar sig arbetsmarknaden. Sedan är det också viktigt att
            man har fortsatt kontakt med Arbetsförmedlingen. Jag är medveten
            om att det har funnits brister. Det är brister som vi nu successivt
            försöker ordna till, bland annat genom att säkerställa att man
            får träffa Arbetsförmedlingen oftare.
          </note>
          <note>
            Ytterst handlar det dock om och det är det allra viktigaste att
            det finns arbetsgivare ute i Sverige som vill anställa personer
            och som ser att alla människor har en potential och kan och vill
            bidra. Därför försöker vi att underlätta kontakterna med arbetsgivare
            och ge dem ett ekonomiskt stöd så mycket som 85 procent av lönekostnaden
            och ett extra handledarstöd på 150 kronor per dag. Det är bland
            annat sådana initiativ som ska göra att fler kommer i riktigt
            arbete och färre i arbetslöshet.
          </note>
          <note type="speaker">
            Anf. 80 ANDRE VICE TALMANNEN:
          </note>
          <note>
            Det var dagens sista fråga och svar. Jag får tacka de närvarande
            statsråden för deltagandet.
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 21 september
          </note>
          <note>
            Gunilla Carlsson
          </note>
          <note>
            den 26 september
          </note>
          <note>
            Hillevi Larsson
          </note>
          <note>
            Gunilla Svantorp
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 2 oktober.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 24 september
          </note>
          <note>
            Annika Lillemets
          </note>
          <note>
            Marie Nordén
          </note>
          <note>
            Anders Karlsson
          </note>
          <note>
            den 26 september
          </note>
          <note>
            Allan Widman
          </note>
          <note>
            Lennart Axelsson
          </note>
          <note>
            den 27 september
          </note>
          <note>
            Mattias Jonsson
          </note>
          <note>
            Lennart Axelsson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 2 oktober.
          </note>
          <note>
            17 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 21 september
          </note>
          <note>
            Christina Oskarsson
          </note>
          <note>
            Christina Oskarsson
          </note>
          <note>
            Jens Holm
          </note>
          <note>
            den 25 september
          </note>
          <note>
            Christina Höj Larsen
          </note>
          <note>
            den 26 september
          </note>
          <note>
            Roger Haddad
          </note>
          <note>
            Maria Stenberg
          </note>
          <note>
            Peter Persson
          </note>
          <note>
            Karin Åström
          </note>
          <note>
            Roza Güclü Hedin
          </note>
          <note>
            Ann-Kristine Johansson
          </note>
          <note>
            Penilla Gunther
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 2 oktober.
          </note>
          <note>
            18 § Kammaren åtskildes kl. 15.00.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
