<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--76</head>
          <docDate when="2012-03-12">2012-03-12</docDate>
        </div>
      </front>
      <body>
        <div>
          <note n="1a2cac2c">
            ﻿
          </note>
          <note n="2c2ae609">
            Riksdagens protokoll
          </note>
          <note n="5baaa3bd">
            2012/13:76
          </note>
          <note type="date" n="c89f433f">
            Tisdagen den 12 mars
          </note>
          <note n="7413a44b">
            Kl. 13:00 - 22:06
          </note>
          <note n="9534b875">
            1 § Justering av protokoll
          </note>
          <note n="40595226">
            Justerades protokollen för den 4, 5 och 6 mars.
          </note>
          <note n="95dfec60">
            2 § Anmälan om kompletteringsval till näringsutskottet
          </note>
          <note n="caeb6e2e">
            Förste vice talmannen meddelade att Sverigedemokraternas riksdagsgrupp
            på grund av uppkommen vakans anmält Anna Hagwall som ledamot i
            näringsutskottet från och med den 13 mars.
          </note>
          <note n="97e69132">
            Förste vice talmannen förklarade vald från och med den 13 mars
            till
          </note>
          <note n="aeb41226">
            ledamot i näringsutskottet
          </note>
          <note n="99f1a93a">
            3 § Meddelande om frågestund
          </note>
          <note n="92e6c63e">
            Förste vice talmannen meddelade att vid frågestunden torsdagen
            den 14 mars kl. 14.00 skulle följande statsråd närvara:
          </note>
          <note n="f3475854">
            Näringsminister Annie Lööf (C), statsrådet Maria Larsson (KD),
            statsrådet Ulf Kristersson (M), statsrådet Erik Ullenhag (FP)
            och miljöminister Lena Ek (C).
          </note>
          <note n="1d970f27">
            4 § Anmälan om inkommet protokollsutdrag från utskott
          </note>
          <note n="45cb0d2b">
            Förste vice talmannen anmälde att ett utdrag ur prot. 2012/13:21
            för torsdagen den 7 mars i ärende om subsidiaritetsprövning av
            EU-förslag inkommit från trafikutskottet.
          </note>
          <note n="26f0b26d">
            5 § Anmälan om inkomna uppteckningar från EU-nämndssammanträden
          </note>
          <note n="9a0648b5">
            Förste vice talmannen anmälde att uppteckningar från följande
            EU-nämndssammanträden inkommit:
          </note>
          <note n="588bfa01">
            6 § Anmälan om fördröjt svar på interpellation
          </note>
          <note n="b2e738cb">
            Till riksdagen hade inkommit följande skrivelse:
          </note>
          <note n="353f029c">
            Interpellation 2012/13:286
          </note>
          <note n="950973ea">
            Interpellation 2012/13:286 Nya jobb i Storuman och Tärnaby
          </note>
          <note n="79fc1c7c">
            Interpellationen kommer att besvaras tisdagen den 9 april 2013.
          </note>
          <note n="98861719">
            Skälet till dröjsmålet är tidigare inbokade resor och arrangemang.
          </note>
          <note n="b1037cdf">
            Fredrik Ahlén
          </note>
          <note n="30652605">
            7 § Hänvisning av ärenden till utskott
          </note>
          <note n="15d02958">
            Föredrogs och hänvisades
          </note>
          <note n="60986272">
            8 § Förnyad bordläggning
          </note>
          <note n="8d9ff0c9">
            Föredrogs och bordlades åter
          </note>
          <note n="930f1fe2">
            9 § Svar på interpellation 2012/13:290 om polisens prioritering
            av utvisningar
          </note>
          <note type="speaker" n="ac41aa8c">
            Anf. 1 Justitieminister BEATRICE ASK (M):
          </note>
          <u who="beatrice_ask_justitieminister_w" xml:id="i-66ed3c029d9ec998-0" n="80ffcbba">
            <seg n="08fe0b00">
              Fru talman! Sara Karlsson har frågat mig om jag tänker vidta
              några åtgärder för att ändra polisens prioritering av utvisningar
              och om jag avser att initiera en analys av lagligheten i de metoder
              som används.
            </seg>
            <seg n="8d91ed93">
              Sverige är ett av de länder i Europa som tar emot flest asylsökande
              och som ger flest människor skydd undan våld och förföljelse.
              För att det ska vara möjligt på sikt krävs att de personer som,
              efter en rättssäker prövning, inte bedömts ha behov av skydd lämnar
              landet. Det är först och främst Migrationsverkets uppgift att
              motivera personer som fått avslag i asylprocessen att återvända
              självmant. Om en person inte följer beslutet om avvisning eller
              utvisning utan motsätter sig ett återvändande, eller håller sig
              gömd, övergår ansvaret till polisen. Den myndighet som oftast
              genomför utresorna är Kriminalvården.
            </seg>
            <seg n="5d352aa7">
              Regeringens ambition är att förbättra livssituationen för människor,
              framför allt barn, som trots det lever i Sverige utan tillstånd
              genom att ge dem rätt till utbildning och vård, och det förändrar
              inte den generella utgångspunkten. Att lagar och regler följs
              står inte i konflikt med en human asylpolitik. Det är en förutsättning
              i en demokrati.
            </seg>
            <seg n="7cb059c9">
              Regeringen har de senaste fem åren ställt tydliga krav på Migrationsverket,
              polisen och Kriminalvården att tillsammans effektivisera arbetet
              med att verkställa avvisnings- och utvisningsbeslut. Att myndigheterna
              ständigt förbättrar sitt arbete på det här området är en viktig
              del av en långsiktig och hållbar human asylpolitik.
            </seg>
            <seg n="06e12188">
              För polisen är arbetet med att verkställa avvisnings- och utvisningsbeslut
              en mycket begränsad del av den totala verksamheten. Huvuddelen
              av polisens resurser läggs på utredning och lagföring, och det
              är så det ska vara. Att resultaten trots det utvecklas i negativ
              riktning är självklart inget jag är nöjd med. Regeringen kräver
              att fler brott klaras upp.
            </seg>
            <seg n="dde53903">
              Inom polisen pågår omfattande ansträngningar för att förbättra
              utredningsresultaten, och regeringen följer resultatutvecklingen
              noga.
            </seg>
            <seg n="fcf2e304">
              Jag utgår ifrån att polisen i allt sitt arbete följer lagar och
              regler. Det innebär att en inre utlänningskontroll självklart
              inte får genomföras enbart på grund av att en person har ett utseende
              som uppfattas som utländskt eller på grund av hans eller hennes
              språk eller namn. Alla kontroller, precis som alla andra polisingripanden,
              ska dessutom ske med minsta möjliga intrång i personens frihet
              och integritet, och den som kontrolleras ska behandlas med humanitet
              och värdighet.
            </seg>
            <seg n="345e0330">
              Dock är det inte regeringens uppgift att kontrollera att polisen
              i sin dagliga verksamhet följer lagar och regler. Polismyndigheterna
              ansvarar själva, med stöd av Rikspolisstyrelsen, för att tolka
              gällande regelverk och därefter göra en bedömning av vilka åtgärder
              som är lämpliga för att lösa den aktuella arbetsuppgiften. Att
              polisen ska följa lagar och regler i allt polisarbete är en självklarhet.
            </seg>
          </u>
          <note type="speaker" n="1693b824">
            Anf. 2 SARA KARLSSON (S):
          </note>
          <u who="sara_karlsson_22d648_w" xml:id="i-de6e9a0f58a9de8b-0" n="a710d6e4">
            <seg n="44d19b53">
              Fru talman! Tack, justitieministern, för svaret! Men jag måste
              säga att svaret gör mig bekymrad. Jag hade verkligen önskat mig
              någonting annat.
            </seg>
            <seg n="70e8b6b7">
              Inledningsvis vill jag klargöra en sak och ge ministern så lite
              som möjligt att gömma sig bakom. Utvisningsbeslut ska gälla. Om
              detta är vi överens. Jag vill visserligen se en annan migrationspolitik
              än dagens, en mer human politik, ett starkare skydd för barn och
              en breddning av särskilt ömmande omständigheter. Men vägen dit
              går genom en förändring av migrationslagstiftningen, inte genom
              att låta personer leva här utan papper. Det är inte ett liv jag
              önskar att fler tvingades leva. Vi är alltså överens om principen
              att besluten ska gälla.
            </seg>
            <seg n="32ca7ad3">
              Med det sagt tycker jag att det finns all anledning att diskutera
              hur det arbetet ska ske och vilken prioritet det ska ha.
            </seg>
            <seg n="b9747ca2">
              Som justitieministern skriver i sitt svar har det de senaste
              åren pågått ett särskilt arbete i samarbete mellan Rikspolisstyrelsen,
              Migrationsverket och Kriminalvården. Det går under namnet Reva,
              Rättssäkert och effektivt verkställighetsarbete.
            </seg>
            <seg n="dc776691">
              Det verkar finnas positiva inslag i arbetet, som att antalet
              dygn i förvar har reducerats. Men den överskuggande bilden är
              mörk, och arbetet verkar ha intensifierats den senaste tiden.
              Det är ingenting som poliserna har kommit på själva. Det är något
              som regeringen uttryckligen kräver i regleringsbrevet för 2013.
              Det handlar inte bara om att arbetet ska fortsätta, utan antalet
              verkställda utvisningar ska vara väsentligt högre än förra året.
            </seg>
            <seg n="44b64c88">
              Fru talman! Vi har en situation där 17 procent av anmälda misshandelsfall
              klaras upp, 13 procent av anmälda rån och 4 procent av bostadsinbrotten.
              Det rapporteras kontinuerligt om hur förundersökningar om grova
              brott läggs ned, trots att det finns bevisning, för att det saknas
              resurser. Jag tänker till exempel på en diskussion i P1 den 10
              januari om den bedrövligt låga uppklaringen av sexköp när det
              gäller barn. Och det finns gott om exempel.
            </seg>
            <seg n="abb16ebc">
              De siffror som jag läste upp nyss var förresten för 2011. Vad
              jag förstår ser siffrorna för 2012 ännu värre ut.
            </seg>
            <seg n="537c0fcb">
              I detta läge med så låg uppklaringsgrad för brott, där det finns
              brottsoffer och människor som drabbas, styr alltså regeringen
              polisen att prioritera utvisningar. Det är fullständigt orimligt,
              och det riskerar att urholka förtroendet för rättssamhället.
            </seg>
            <seg n="99c47b7a">
              Den här regeringen har gjort en grej av att öka den polisiära
              närvaron för att öka tryggheten i samhället. Och fler poliser
              har det blivit. Men det är knappast i tunnelbanan eller utanför
              skolor spanandes efter personer att utvisa som polisen behövs
              för att ingjuta trygghet hos befolkningen.
            </seg>
            <seg n="36cf8c7d">
              Det för mig in på min andra fråga, om metoderna. Jag antar att
              också justitieministern har tagit del av rapporteringen, alla
              berättelser från personer som stoppats och kontrollerats enbart
              på grund av sitt icke-svenska utseende. Detta kallas rasprofilering
              eller etnisk profilering. Om uppgifterna stämmer jag ser ingen
              anledning att ifrågasätta om de stämmer är det ren och skär diskriminering.
            </seg>
            <seg n="fdfc9c01">
              Det är inte bara väldigt obehagligt och oetiskt utan också olagligt.
              Och här blir ministerns svar lite svårt att förstå. Menar hon
              på allvar att det inte är regeringens sak att agera när det framkommer
              uppgifter om att polisen systematiskt använder sig av olagliga
              metoder i sitt arbete? Finns det enligt ministern inte ett politiskt
              ansvar för konsekvenserna av regeringens beställning?
            </seg>
          </u>
          <note type="speaker" n="dc360292">
            Anf. 3 ALI ESBATI (V):
          </note>
          <u who="unknown" xml:id="i-66ed3c029d9ec998-1" n="4ba3fc45">
            <seg n="eb88f5fe">
              Fru talman! Jag är glad att det finns en möjlighet att säga någonting
              i den här debatten. Vänsterpartiet hade begärt en aktuell debatt
              med anledning av detta, men det gick inte igenom på grund av motstånd
              från andra partier.
            </seg>
            <seg n="0f016181">
              Men det som är intressant här är att regeringen under en längre
              tid har stått för en signalpolitik runt invandringsfrågor och
              flyktingpolitiska frågor. Då är det lite märkligt att man blir
              förvånad och slår ifrån sig när det finns de som faktiskt uppfattar
              signalerna.
            </seg>
            <seg n="d02191d0">
              Det som gör den här frågan extra principiellt intressant är ju
              våldsmonopolet, att en viktig myndighet som polisen i praktiken
              blir ett aktivt verktyg för den här signalpolitiken i invandrings-
              och flyktingpolitiska frågor.
            </seg>
            <seg n="d2f9f904">
              Detta är problematiskt på flera sätt, för det första därför att
              det är klart att de prioriteringar och metoder som används i polisens
              arbete på olika fält påverkar hela samhället. Hur man behandlar
              människor och i begreppet människor ingår naturligtvis också de
              som har fått avvisningsbeslut i Sverige är och förblir en del
              av den totala samhällsbilden och påverkar också andra människor
              i samhället.
            </seg>
            <seg n="96c89e15">
              För det andra och som en följd av detta har det sätt som polisen
              agerar på i samband med utvisningar och i förberedelser för utvisningar
              naturligtvis en stor påverkan på människor som råkar ha samma
              typ av utseende som jag. Det har varit ganska många exempel på
              människor som upplever väldigt starkt att de har blivit drabbade
              av polisens metoder under ett antal år, men det har blivit extra
              aktualiserat i samband med det som har hänt i Helsingforss tunnelbana
              under en period. Man uppfattar att det faktum att man råkar se
              ut på ett visst sätt påverkar rätten att slippa bli behandlad
              som en potentiell brottsling av polisen, och det är ingen oviktig
              fråga. Det är en central fråga hur människor uppfattar polisen
              i det samhälle där de lever.
            </seg>
            <seg n="d4ab0425">
              Därför blir naturligtvis min följdfråga i likhet med det som
              Sara Karlsson också var inne på: Är det eller är det inte ett
              politiskt ansvar för till exempel justitieministern att gå in
              och åtminstone diskutera frågan när polisens agerande har uppfattats
              på ett sådant sätt av så många människor med invandrarbakgrund,
              med ett utseende som gör att de har kommit att råka ut för ökad
              risk att stoppas i olika sammanhang, i tunnelbanan eller på andra
              ställen? Är det eller är det inte den politiska ledningens uppgift
              att se till att polisen i så stor utsträckning som möjligt uppfattas
              som hela samhällets polis? Det är naturligtvis en fråga som dyker
              upp i det här sammanhanget.
            </seg>
            <seg n="f8939a27">
              En annan fråga blir: Är det intressant för ministern att diskutera
              vad det är som polisen inte får göra? Finns det några gränser
              som man tydligt vill dra? Då räcker det inte med att bara säga
              att polisen ska följa lagar och regler och att det är en självklarhet.
              Ja, det är en självklarhet, och det är lika självklart att det
              nu finns en massa människor som uppfattar dessa gränser som diffusa
              och att polisen har agerat på ett sådant sätt att man uppfattar
              det som övertramp.
            </seg>
          </u>
          <note type="speaker" n="786c0626">
            Anf. 4 Justitieminister BEATRICE ASK (M):
          </note>
          <u who="beatrice_ask_justitieminister_w" xml:id="i-66ed3c029d9ec998-2" n="80ffcbba">
            <seg n="5c483c83">
              Fru talman! Först ska jag säga till Ali Esbati att det är självklart
              att jag som minister kan diskutera de här frågorna. Däremot kan
              jag inte som minister gå in och fatta beslut eller komma med bestämda
              synpunkter när det gäller det som är myndigheters eget ansvar.
              Det är en viss skillnad, men jag är faktiskt här i dag för att
              diskutera den här frågan.
            </seg>
            <seg n="92fca5bc">
              Den här debatten har framför allt startat utifrån Helsingforssmyndighetens
              särskilda kontroller i tunnelbanan, som ju är vad som har beskrivits
              i medierna. Där finns det frågetecken, och det har också kommit
              ett besked från Helsingforssmyndighetens gränspolis att man inte
              längre tänker använda sig av den typen av metoder. Det grundar
              sig på att man måste ha särskild anledning till kontroll och att
              man då i anslutning till misstanke om brott eller en del annat
              har sådana möjligheter.
            </seg>
            <seg n="8f2dde81">
              Det är dock otvetydigt på det sättet att man inte får göra inre
              utlänningskontroller bara baserat på utseende eller sådant. Det
              krävs mer enligt den lagstiftning som vi har antagit i riksdagen.
              Jag utgår alldeles självklart från att polisen i all sin verksamhet
              följer lagstiftningen.
            </seg>
            <seg n="6a548f72">
              När det gäller Revaarbetet är det dock precis som Sara Karlsson
              berättade här: Det arbetet har intensifierats, eftersom vi har
              talat om att det är viktigt att effektivisera avvisnings- och
              utvisningsärenden inom de aktuella myndigheterna. Arbetet omfattar
              väldigt många olika uppgifter och handlar inte enbart om det som
              har diskuterats i medierna. Mycket av arbetet är bra, för det
              är humant och riktigt att effektivisera arbetet. Det är inte så
              märkvärdigt.
            </seg>
            <seg n="2eac8fda">
              Det är inte heller så märkvärdigt att regeringen har påpekat
              för myndigheterna att man bör intensifiera det här arbetet. Vi
              har ju ganska stora bekymmer i dag. Vi har en asylprocess som
              innebär att vi prövar ärenden mycket noggrant, men sedan är det
              dess värre så att inte alla följer de domstolsbeslut som har fattats.
              År 2012 överlämnades ungefär 12 000 återvändandeärenden från Migrationsverket
              till polisen på grund av att personer avvikit eller på grund av
              att det kunde antas att tvång skulle behövas för att verkställa
              ett beslut om avvisning 12 000 ärenden.
            </seg>
            <seg n="df3b863c">
              Balansen för polisens del när det gäller de här ärendena närmar
              sig 20 000. Kostnaderna för alla de människor som trots ett beslut
              om avvisning och att man inte får vara i Sverige stannar kvar
              är ungefär 1,6 miljarder per år. Det är väldigt stora kostnader.
              Det är alltså viktigt att försöka verkställa det domstolen har
              fastställt någorlunda snart. Om vi skulle kunna korta tiden med
              en månad handlar det om 125 miljoner kronor som vi självklart
              kan använda mycket bättre, till exempel till att stötta barn och
              ungdomar som så väl behöver det.
            </seg>
            <seg n="e98e7a9c">
              Detta måste naturligtvis ske på ett riktigt sätt och enligt de
              regler som gäller. Jag är väldigt tydlig på den punkten. Men det
              går inte, om man ska ha en kontrollerad och reglerad invandring
              med riktiga processer, att inte ha någon myndighet som har ansvar
              att agera när människor väljer att inte följa av domstol fattade
              beslut. Det arbetet är svårt, komplicerat och inte alltid så uppskattat,
              och det är självklart så att det är viktigt att vi håller ögonen
              på att det sker enligt lagar och regler.
            </seg>
            <seg n="c7bc11ca">
              Men så länge vi ska ha en reglerad invandring måste den här delen
              fungera. Det är en liten del av polisens verksamhet men synnerligen
              central i alla fall, och jag menar att de direktiv vi har gett
              till myndigheterna är viktiga.
            </seg>
          </u>
          <note type="speaker" n="b1b91024">
            Anf. 5 SARA KARLSSON (S):
          </note>
          <u who="sara_karlsson_22d648_w" xml:id="i-de6e9a0f58a9de8b-1" n="a710d6e4">
            <seg n="18cf9319">
              Fru talman! Jag inledde med att understryka att vi självklart
              står bakom att utvisningsbeslut ska gälla, just för att vi inte
              skulle få den här diskussionen där justitieministern kan gömma
              sig bakom det.
            </seg>
            <seg n="92a08315">
              Det jag skulle säga, fru talman, var att det inte är helt ovanligt
              att jag träffar på personer, kanske främst i mitt privatliv, som
              utsatts för brott. Jag antar att också justitieministern träffar
              på många personer som utsatts för brott. Väldigt ofta är de här
              personernas erfarenheter av polisutredningarna negativa. De upplever
              sig kanske inte bli tagna på allvar, eller så har de fått gå och
              vänta länge utan att höra något tills det bara väldigt långt senare
              dimper ned ett brev med posten som berättar att ärendet är nedlagt
              eller att de får ett jättesnabbt svar om att ärendet läggs ned.
            </seg>
            <seg n="d4df1cf1">
              Ofta handlar det om så kallade mängdbrott, men jag träffar ibland
              också personer som har utsatts för grova brott, som har blivit
              misshandlade eller våldtagna och som också har negativa erfarenheter
              av hur polisutredningen har gått till eller snarare inte gått
              till. Det är det som ofta upplevs som problemet.
            </seg>
            <seg n="733a51b9">
              Alla de här erfarenheterna och upplevelserna, att utsättas för
              brott men att polisen inte har tid att utreda, inte har resurser
              att lägga på dem, är sådant som undergräver förtroendet för polisen
              och för hela rättsväsendet. Detta i kombination med att polisen
              lägger stora resurser på att jaga papperslösa med väldigt tveksamma
              metoder lägger verkligen ingen bra grund för trygghet och förtroende.
              Människor ser ju detta.
            </seg>
            <seg n="2c5acc95">
              Beatrice Ask tog upp att gränspolisen i Helsingfors har beslutat
              att inte längre stå i tunnelbanan. Jag uppfattade det beslutet
              som att det var just gränspolisen men att det fortfarande kommer
              att finnas annan polis på plats som kan använda samma metoder.
              De skulle väl inte sluta helt. Det finns också rapporter från
              andra delar av landet om andra typer av metoder som måste ses
              som väldigt tveksamma.
            </seg>
            <seg n="7baeeab9">
              Om man tar ytterligare ett kliv utanför detta kan man fråga sig
              vad detta gör med samhället. Jag tycker att det är en relevant
              diskussion att ta. Vad händer med samhället när polisen står i
              tunnelbanan eller någon annanstans och stoppar människor på rasistiska
              grunder? Vad händer när polisen spanar utanför skolor och sjukhus
              i jakt på papperslösa så att mänskliga rättigheter åsidosätts?
              Vad händer när angiveri växer fram bland klasskamrater och grannar?
            </seg>
            <seg n="3c13321f">
              Jag tycker att justitieministern ska fundera över vad vi vinner
              och vad vi förlorar med en sådan utveckling. Jag vet att jag inte
              bara talar för mig när jag säger att jag inte vill leva i ett
              sådant samhälle. Detta är ingen liten eller oviktig fråga. Det
              handlar om samhällets anständighet, om social tillit och om människovärde.
              Och här står landets justitieminister och försöker avhända sig
              sitt politiska ansvar. Jag tycker att det är makalöst.
            </seg>
            <seg n="54573bc8">
              Men ministern har fler minuter på sig att förklara det här: Hur
              kan detta anses vara rimliga prioriteringar? Och hur kan konsekvenserna
              av regeringens politik inte vara en fråga för regeringen? Det
              är klart att metoderna följer med om man ska leva upp till de
              krav som regeringen ställer på att väsentligt öka antalet utvisningar.
              Det är en direkt konsekvens av regeringens beställning. Hur kan
              det inte vara ett politiskt ansvar?
            </seg>
          </u>
          <note type="speaker" n="c9099283">
            Anf. 6 ALI ESBATI (V):
          </note>
          <u who="unknown" xml:id="i-66ed3c029d9ec998-3" n="4ba3fc45">
            <seg n="c537f066">
              Fru talman! Jag tror inte att någon i den här debatten har förväntat
              sig att justitieministern ska komma med några listor med namn
              på polismän, ge dem betyg eller något sådant där. Det handlar
              om den bredare politiska diskussionen om hur man från regeringens
              sida ser på polisens prioriteringar och hur man ser på hur polisens
              agerande uppfattas brett i samhället.
            </seg>
            <seg n="2318e8ea">
              Inget av detta var någonting som justitieministern egentligen
              berörde i någon särskild grad i sin kommentar, utan hon gömmer
              sig bakom en formulering som är oerhört intetsägande att det är
              en självklarhet att polisen ska följa lagar och regler i allt
              polisarbete. Just eftersom det är en självklarhet är det inte
              heller något särskilt intressant uttalande. Vi diskuterar allt
              det andra som uppenbarligen inte är självklart.
            </seg>
            <seg n="bddfb8a2">
              När det gäller prioriteringar och agerande finns det, som jag
              sade, två dimensioner. Den ena är den rent juridiska gränsdragningsproblematiken.
              Frågan i interpellationen handlade bland annat om ifall man är
              beredd att initiera en analys av lagligheten i metoderna. Vilka
              metoder är okej, och vilka är inte okej? Vilka riskerar åtminstone
              att inte vara okej? Det borde gå ut signaler om detta till polismyndigheten.
              Var får man spana? På vilket sätt får man lägga upp sitt spaningsarbete
              och sitt arbete generellt med de här frågorna? Det vore intressant
              att få det analyserat, men det verkar inte finnas något direkt
              intresse av det hos regeringen.
            </seg>
            <seg n="4a4c9a9f">
              Den andra, och kanske ännu viktigare, frågan är: Uppfattar man
              detta som ett problem? Är man beredd att agera för att polisen
              ska uppfattas som hela samhällets polis? Hur bygger man upp ett
              förtroende som uppenbarligen har blivit skadat? Där hörde jag
              inte heller någonting från ministerns sida. Det är beklagligt.
              Jag tror att debatten kommer att fortsätta.
            </seg>
          </u>
          <note type="speaker" n="34f16b9d">
            Anf. 7 Justitieminister BEATRICE ASK (M):
          </note>
          <u who="beatrice_ask_justitieminister_w" xml:id="i-66ed3c029d9ec998-4" n="80ffcbba">
            <seg n="fb5f4ddb">
              Fru talman! Jag blir beskylld för att gömma mig bakom olika argument.
              Jag kan säga att i denna fråga tänker jag över huvud taget inte
              gömma mig. Jag diskuterar mycket gärna den och många andra. Däremot
              uppfattar jag att Sara Karlsson själv försöker komma ifrån diskussionen
              om Reva, det som har hänt i Helsingfors och har förekommit i medierna
              i flera dagar, genom att börja tala rent allmänt om utredningar,
              polisens resultat och så vidare.
            </seg>
            <seg n="ed84d470">
              Av tidsskäl tänker jag fokusera på det som rör verkställighetsarbetet.
              Det är viktigt, och det är oerhört känsligt. Detta handlar ofta
              om människor som har flytt från sina länder och kanske har lämnat
              dem med stora trauman bakom sig. De får saken prövad, de mår inte
              bra och de har kanske farit illa också här i Sverige. Detta är
              oerhört viktigt, så smit inte ifrån diskussionen!
            </seg>
            <seg n="c5a1c421">
              Jag är helt säker på att vi måste ha ett anständigt verkställighetsarbete
              också när migrationsprocessen har fungerat och genomförts på ett
              vettigt sätt. Detta ska naturligtvis också granskas.
            </seg>
            <seg n="6ea3eef4">
              Det är inte så att polisen nu prioriterar att ägna sig åt avvisningar
              och utvisningar. Om man påstår det är man ute och cyklar. 57 procent
              av polisens resurser och det är en ökning används till utredning
              och lagföring av just den typ av brott som Sara Karlsson nämnde.
              Huvuddelen av pengarna går till detta. 0,5 procent används till
              verkställighetsarbete enligt den bedömning som Rikspolisstyrelsen
              gör. I denna lilla del har regeringen sagt: Kan ni vara snälla
              och samordna er med Migrationsverket och Kriminalvården för att
              se om ni kan korta tider och försöka göra detta arbete lite bättre?
            </seg>
            <seg n="b2fb4fe4">
              Vi har en balans på 20 000 människor varav ungefär hälften finns
              på olika anläggningar som Migrationsverket står för. Resten vet
              vi inte riktigt var de är, men de är förmodligen någonstans i
              Sverige. Detta är ett växande problem i en värld där människor
              flyr och söker tröst och trygghet någonstans. Då är det viktigt
              att ett anständigt land som vårt har rimliga processer och prövar
              varje ärende rättssäkert och seriöst. Men när beslut är fattat
              måste de som inte har skäl att stanna i Sverige åka hem, hur jobbigt
              det än kan vara. Annars får vi inte plats och möjlighet att ta
              emot alla de andra som behöver hjälp, stöd och skydd enligt alla
              regler.
            </seg>
            <seg n="1a160d24">
              Det är här som denna lilla verksamhet på 0,5 procent av polisens
              arbete ligger. Det är här man har diskuterat det som har gjorts
              i Helsingfors specifikt. Det är en mycket liten del av det arbete
              som bedrevs. Det jag säger är att reglerna är tydliga och uppenbara.
              Man kan inte gå omkring och kontrollera folk därför att de är
              brunögda, har svart hår, pratar konstigt det vill säga inte svenska
              eller avviker på något annat sätt. Man ska ha särskilda skäl.
              Det ska finnas en misstanke om något att personen har begått ett
              brott eller någonting annat som verkar knepigt. Då har man tillåtelse
              att pröva detta.
            </seg>
            <seg n="12624f26">
              Jag tycker inte att det är särskilt svårt. Men det finns situationer
              när det för polisen är besvärligt att göra en bedömning. Jag tycker
              att det är viktigt att sådant granskas. Många människor som möter
              poliser i olika sammanhang kan tycka att det är besvärligt. Det
              är viktigt att de vet att man kan få frågan prövad hos Justitieombudsmannen
              eller hos Rikspolisstyrelsens avdelning för sådana här ärenden.
            </seg>
            <seg n="7731c39e">
              Riksdagen känner till att vi också i särskild ordning nu har
              gett Polisorganisationskommittén ett uppdrag att utreda om vi
              behöver ett fristående organ för att granska polisens verksamhet.
              Om det finns ett behov av det ska man också komma med ett förslag
              till hur ett sådant organ ska se ut.
            </seg>
            <seg n="a932e54d">
              Vi fuskar inte med dessa frågor. De är viktiga, och det är inte
              en huvudprioritering. Men det är ur mänsklig synpunkt centralt
              att detta sker på ett effektivt och fokuserat vis.
            </seg>
          </u>
          <note type="speaker" n="fc27baf6">
            Anf. 8 SARA KARLSSON (S):
          </note>
          <u who="sara_karlsson_22d648_w" xml:id="i-de6e9a0f58a9de8b-2" n="a710d6e4">
            <seg n="d7c31379">
              Fru talman! Beatrice Ask sade någonting om att jag försöker gömma
              mig bakom något och att jag pratar generellt. Jag förstår inte
              riktigt vad hon menar. Det jag försökte göra var att beskriva
              det jag ser och det som människor upplever och sätter ord på.
              Det man ser är att brott som man utsätts för inte blir lösta och
              att det sker en prioritering av denna typ av arbete att utvisa
              personer som inte har fått rätt att stanna i Sverige.
            </seg>
            <seg n="4627f0d2">
              Detta är sant. Det står klart och tydligt i det regleringsbrev
              som regeringen har gett till Rikspolisstyrelsen. Det Beatrice
              Ask gör här är att i stället för att försvara denna prioritering
              försöka förminska den diskussion som har varit och som har uppkommit
              av det obehag som människor känner och upplever och av den ilska
              och vrede som finns över det vi ser.
            </seg>
            <seg n="92f40489">
              Inte heller kommenterar Beatrice Ask metoderna. Som Ali Esbati
              påpekar säger hon bara att det är en självklarhet att man ska
              följa reglerna. Hon ger inte någon hint över huvud taget om politiskt
              ansvar.
            </seg>
            <seg n="276abef1">
              Kommer det att komma några nya riktlinjer för hur polisen ska
              arbeta med detta? Kommer regeringen att initiera ett sådant arbete,
              en analys av och en diskussion om vad det är som ska gälla? Detta
              är trots allt konsekvenser av regeringens politik. Antingen menar
              ministern verkligen att detta inte är en politisk fråga, eller
              så är hon bara nöjd med utfallet av politiken. Jag vet inte vad
              som är värst.
            </seg>
          </u>
          <note type="speaker" n="b2c61680">
            Anf. 9 Justitieminister BEATRICE ASK (M):
          </note>
          <u who="beatrice_ask_justitieminister_w" xml:id="i-66ed3c029d9ec998-5" n="80ffcbba">
            <seg n="5b664506">
              Fru talman! Vad människor ser och upplever, enligt Sara Karlsson,
              är att polisen inte utreder brott och att polisen prioriterar
              fel. Det må vara en bedömning man kan göra.
            </seg>
            <seg n="9481f51f">
              Jag lutar mig mer mot de nationella trygghetsundersökningar som
              sker på ett statistiskt vederhäftigt sätt varje år. De visar att
              människor känner sig tryggare för varje år och att de har stort
              förtroende för polis och rättsväsen. Icke förty finns det människor
              som kan känna obehag inför hur polisen arbetar. Inte minst om
              de inte har rätt att vistas i Sverige kan det kännas obehagligt,
              men det kan helt enkelt också vara fråga om ovana vid att möta
              någon från den myndigheten. Därför är bemötandefrågor oerhört
              centrala.
            </seg>
            <seg n="baef0046">
              Nu diskuterar vi inre utlänningskontroll och verkställighetsärenden.
              De regler som finns är tydliga. Vad riksdagen tycker ska gälla
              framgår klart. Det finns också riktlinjer från Rikspolisstyrelsen
              om hur man ska arbeta. Likväl kan det naturligtvis finnas skäl
              att diskutera frågan, och jag utgår från att det sker inom polisens
              verksamhet.
            </seg>
            <seg n="98ce4491">
              Jag berättade att det tas initiativ. Vi har bett Polisorganisationskommittén
              att fundera över om det behövs ett särskilt organ för att granska
              polisens verksamhet och i så fall lägga fram förslag om hur ett
              sådant organ ska se ut. Det finns också möjligheter att ifrågasätta
              polisens agerande genom att anmäla till olika instanser. Jag nämnde
              det tidigare.
            </seg>
            <seg n="c64ca82c">
              Det väsentliga i den här diskussionen är ändå att om riksdagen
              anser att Sverige ska ha en reglerad invandring, om riksdagen
              anser att Sverige ska ha en anständig migrationsprocess och en
              prövning av asylärenden, måste man fullfölja och respektera de
              beslut som domstolen fattar. Då måste vi på ett eller annat vis
              se till att vi i ordnade former sköter också den delen i kedjan.
              Annars fungerar inte detta.
            </seg>
          </u>
          <note n="ef280647">
            Överläggningen var härmed avslutad.
          </note>
          <note n="c23bf739">
            10 § Svar på interpellation 2012/13:231 om tonnageskatten och
            regeringens sjöfartspolitik
          </note>
          <note type="speaker" n="4069d180">
            Anf. 10 Finansminister ANDERS BORG (M):
          </note>
          <u who="anders_borg_finansminister_w" xml:id="i-66ed3c029d9ec998-6" n="7874b4cd">
            <seg n="40539e86">
              Fru talman! Lars Johansson har frågat mig när en tonnageskatt
              för svensk sjöfart ska införas.
            </seg>
            <seg n="68cd566c">
              Regeringens målsättning är att Sverige ska ha en konkurrenskraftig
              sjöfartsnäring. Frågan om införandet av en tonnageskatt i Sverige
              har tidigare utretts av Tonnageskatteutredningen. Vid beredningen
              av utredningens förslag har det framkommit att både utredningens
              analys och de förslag som lagts fram på grundval av analysen är
              bristfälliga. Beslutsunderlaget och utredningens förslag bedöms
              därför inte kunna ligga till grund för lagstiftning. Det är därför
              nödvändigt att frågan om tonnageskatt utreds igen.
            </seg>
            <seg n="4c2b9a18">
              Regeringen har därför den 24 januari 2013 beslutat om direktiv
              till en utredning med uppdrag att analysera möjligheten att införa
              ett system med tonnageskatt i Sverige. Frågan ska denna gång utredas
              ur ett bredare perspektiv. Utredningen ska även se över andra
              befintliga stöd för sjöfartsnäringen. En utgångspunkt för utredningens
              uppdrag är dock att sjöfartsstödet i grunden ska vara oförändrat.
            </seg>
          </u>
          <note n="0430b4c2">
            Utredningen ska redovisa sitt uppdrag senast den 15 november
            2014.
          </note>
          <note type="speaker" n="37a7cb3f">
            Anf. 11 LARS JOHANSSON (S):
          </note>
          <u who="lars_johansson_b7f291_w" xml:id="i-b66ea0d64c358d2b-0" n="44721871">
            <seg n="2b62b7d9">
              Fru talman! Jag får tacka finansministern för svaret, även om
              jag inte vet om jag ska skratta eller gråta över svaret.
            </seg>
            <seg n="192c5d6e">
              Svaret inleddes med att regeringens målsättning är att Sverige
              ska ha en konkurrenskraftig sjöfartsnäring. Det finns ingen som
              helst trovärdighet i det påståendet. Frågan har funnits på regeringens
              bord sedan 2006. Nu har regeringen sagt, som också framgick av
              svaret, att inget kommer att hända under den här regeringens mandatperiod.
              Två mandatperioder, drygt åtta år, har gått, och vi har vid ett
              flertal tillfällen fört en debatt i kammaren om att sjöfartsnäringen
              lider stort.
            </seg>
            <seg n="e88e3dd3">
              Under de första åren tyckte Anders Borg att det inte var något
              större problem eftersom utflaggningen inte var så stor, men från
              och med 2009 och framåt har vi sett det vi varnade för, nämligen
              en omfattande utflaggning från svenska rederiers sida i Sverige
              om inte samma konkurrensvillkor i skattehänseende införs för svensk
              sjöfart som inom EU i övrigt. Detta har inte finansministern brytt
              sig om. Svensk sjöfart genomgår nu den värsta krisen sedan andra
              världskriget, då fartyg torpederades ute i Atlanten. Det sker
              inte nu, men det som har hänt är att dryga 100 handelsfartyg har
              lämnat Sverige. 5 000 direkta jobb inom sjöfartsnäringen har försvunnit
              på bara fyra år. Därutöver finns indirekta arbetstillfällen, och
              rederinäringen har naturligtvis drabbats. Det maritima klustret
              kommer att bli allt mindre i Sverige.
            </seg>
            <seg n="d25d3bec">
              Den betydligt mindre varvsnäringen i dag jämfört med tidigare
              år kommer successivt också att förminskas ytterligare eftersom
              utländska fartyg går till sina hemmahamnar, till exempel Köpenhamn
              eller Helsingfors och andra ställen där det finns varvskapacitet.
              Fartygen underhålls där i stället för i svenska hamnar.
            </seg>
            <seg n="cf466bd2">
              Det här kommer sammanlagt att innebära stora förändringar för
              svensk sjöfart. Regeringens svar är att den utredning som lades
              fram 2006 inte dög, att frågan måste utredas ånyo och att beslut
              om en utredning fattades i januari i år.
            </seg>
            <seg n="36792b50">
              Vad har hänt under tiden? Ingenting från regeringens sida. Man
              har inte presenterat några förslag till hur man ska komma till
              rätta med den utflaggning som pågår.
            </seg>
            <seg n="a336223a">
              Det är sorgligt att se hur regeringen på detta passiva sätt och
              med ointresse för sjöfarten har låtit en hel näring mer eller
              mindre skrotas ned. Nu finns 78 svenskflaggade lastfartyg i fjärrfart,
              men ytterligare 15 kommer att flaggas ut. Vi vet att de länder
              som kommer att få utflaggningarna säger att de inte vill ha gammalt
              tonnage från svenska rederier. De vill ha de nybeställda fartygen.
              Det som blir kvar i Sverige är det gamla tonnaget, det som rostar
              och successivt kommer att upphöra. Så ser den svenska regeringens
              sjöfartspolitik ut i dag.
            </seg>
          </u>
          <note type="speaker" n="e3173a0e">
            Anf. 12 ULF BERG (M):
          </note>
          <u who="ulf_berg_e190d6_w" xml:id="i-a0ed94ff2a66c62e-0" n="e48f15da">
            <seg n="5e45791a">
              Fru talman! Lars Johansson går tillbaka till andra världskriget
              i beskrivningen av sjöfarten. Det kan jag tycka är en överdrift.
              Däremot tänker också jag titta lite i historien. Lars Johansson
              glömde att tala om att redan regeringen Persson tittade på frågan.
              Det första tillkännagivandet om tonnageskatten kom 2004. Det hände
              ingenting då heller, och det är naturligtvis ett problem att bortse
              från detta om man heter Lars Johansson. Det här har varit en komplicerad
              fråga, och Lars Johansson har varit vice ordförande i skatteutskottet
              och vet mycket väl att frågan har diskuterats fram och tillbaka.
            </seg>
            <seg n="5f90953f">
              Jag har ställt frågor till Lars Johanssons partikamrater om hur
              vi förfar med den skatteskuld som uppstår via bland annat avskrivningsregler.
              Där har jag inte fått något svar. Det är helt tydligt att frågeställaren
              egentligen delar vår syn om att det måste till en betydligt bredare
              utredning som ser över hela sjöfartsnäringen. Det är klart att
              arbetslinjen ska gälla även här. 241 000 nya jobb sedan 2006 ger
              effekt, och jag hoppas att vi ska få till en sådan effekt även
              inom den här näringen.
            </seg>
            <seg n="87903bad">
              Det här är naturligtvis indirekt en fråga för Dalarna, men det
              är ingen väljare som har kommit till mig och sagt att jag måste
              göra något åt tonnageskatten. Det är klart att det här är en västkustfråga,
              men den är nog så viktig ändå. Jag kommer från Dalarna, och det
              är ett av de viktigaste exportlänen så det är klart att vi ska
              ha en bra sjöfart. Men vi måste också ha en konkurrensneutral
              sjöfart och titta på vad som händer med tåg, lastbil och liknande.
            </seg>
            <seg n="a4fdc4d7">
              Frågan är ganska svår att lösa, tror jag, och därför måste denna
              utredning till. Eftersom det här redan är en gynnad näring tycker
              jag att det är bra att man försöker hitta nya regler inom befintliga
              ramar.
            </seg>
            <seg n="db271da2">
              Det finns olika sätt att lösa frågan om tonnageskatt. Ett sätt
              är att man tittar på tonnaget och räknar ut hur många dagar som
              fartyget har varit i farten, och så lägger man det till en inkomst.
              Den inkomsten deklareras sedan via bolagsskatten.
            </seg>
            <seg n="5fd8cbf2">
              Då är min fråga: Är Lars Johansson beredd att i sitt parti verka
              för att ändra bolagsskatten för att på så sätt gynna rederinäringen?
              Eller tänker man fortsätta att föra en politik där man vill höja
              bolagsskatten jämfört med vad vi moderater och Alliansen har beslutat?
              Det är ändock en intressant fråga. Jag hoppas att Lars Johansson
              vill svara på den delen också.
            </seg>
            <seg n="3a406e8f">
              Det är så med historia, fru talman, som någon sade hemma: Det
              var bättre förr, men riktigt bra har det aldrig varit. Det kanske
              är så i den här frågan också. I så fall skulle jag kunna få en
              förklaring till Lars Johanssons politik, att det var dåtidens
              framtidsparti som diskuterade denna fråga.
            </seg>
          </u>
          <note type="speaker" n="413ef3a9">
            Anf. 13 CHRISTINA OSKARSSON (S):
          </note>
          <u who="christina_oskarsson_3560d4_w" xml:id="i-181eea5868f7beeb-0" n="3d0e314f">
            <seg n="2221045e">
              Fru talman! Jag vill tacka Lars Johansson för att han har ställt
              den här interpellationen.
            </seg>
            <seg n="9087f685">
              Frågan om sjöfartens villkor och tonnageskatt är inte ny. Vi
              socialdemokrater har ända sedan 2006, när den utredning som vi
              tillsatte blev klar och presenterade sitt förslag, drivit på denna
              fråga genom olika debatter, motioner och skriftliga frågor. År
              2007 fick regeringen ett tillkännagivande från riksdagen om att
              tonnageskatt ska införas utan ytterligare dröjsmål.
            </seg>
            <seg n="f0937fc9">
              Svaret från den moderatledda regeringen har varit: Frågan bereds,
              sjöfarten är redan ekonomiskt gynnad och utredningen från 2006
              är för gammal och bristfällig och måste göras om.
            </seg>
            <seg n="b95c3df0">
              När man bereder något betyder det för de allra flesta, i alla
              fall för dem som vistas utanför detta hus, att något görs och
              att det ska bli något av det man bereder.
            </seg>
            <seg n="c36f8bcd">
              Under tiden som regeringen kategoriskt har varit avvisande har
              den svenska handelsflottan halverats, och fler fartyg är på gång
              att flagga ut, precis som Lars Johansson sade. Många tusen arbetstillfällen
              har redan försvunnit.
            </seg>
            <seg n="6094c910">
              Det är ytterst allvarligt att regeringen inte gjort något åt
              detta trots alla motioner, även från alliansledamöter, om att
              påskynda införandet av tonnageskatt som vi behandlar så gott som
              varje år i skatteutskottet.
            </seg>
            <seg n="6b05a7f9">
              Om det nu är så, som finansministern så ofta påstår, att den
              svenska rederinäringen är extremt gynnad, varför väljer då redarna
              att flagga ut sina fartyg till exempel till Danmark och Finland?
            </seg>
            <seg n="fed69e73">
              Regeringen har nu presenterat en handlingsplan för svensk sjöfartsnäring,
              men enligt sjöarbetmarknadens parter är den inte gjord för en
              bransch som är i kris och kommer inte att stoppa utflaggningen
              av fartyg till andra länder.
            </seg>
            <seg n="3fba6877">
              Regeringens svar på detta är att i mitten av februari 2013, alltså
              i år, meddela att man ska tillsätta en ny utredning om tonnageskatt
              och att dess förslag ska presenteras den 15 november, men inte
              i år utan 2014.
            </seg>
            <seg n="bc89f660">
              Det har gått sju år sedan den förra utredningen presenterades,
              och redan då ansåg regeringen att den var bristfällig. Varför
              har man inte gjort något åt detta under alla dessa år? Regeringen
              har i flera års tid nedprioriterat den svenska sjöfarten, och
              det känns som om regeringen och finansministern inte tar det här
              på allvar.
            </seg>
            <seg n="57a2c627">
              Svaret på interpellationen ger inget hopp för sjöfarten. Det
              känns mer som en kopia av tidigare svar vi fått.
            </seg>
            <seg n="33047485">
              Jag vill ställa en fråga till finansministern: Nu när läget är
              så allvarligt för den svenska sjöfarten, finns det någon möjlighet
              att finansministern kan påskynda införandet av tonnageskatt så
              att ett förslag kan komma snarast, dock senast under detta år,
              alltså 2013?
            </seg>
          </u>
          <note type="speaker" n="a568e1e0">
            Anf. 14 Finansminister ANDERS BORG (M):
          </note>
          <u who="anders_borg_finansminister_w" xml:id="i-66ed3c029d9ec998-7" n="7874b4cd">
            <seg n="34f1fc94">
              Fru talman! Sverige har en bred sjöfartspolitik, som redovisas
              i den sjöfartsstrategi som infrastrukturminister Catharina Elmsäter-Svärd
              presenterade härförleden. Det handlar om främjande av företagsamheten,
              om utbildningssystem, om säkerhet och om miljö.
            </seg>
            <seg n="9829e896">
              Vi har sedan lång tid tillbaka på skattesidan haft en förmånlig
              ställning för sjöfarten. Vi har alltså en återbetalning av arbetsgivaravgifter.
              Vi har inte inkomstskatt, som vi har för vanliga löntagare. Vi
              har inte den belastning av miljöskatter som vi till exempel har
              för andra näringar. Vi vet att generösa regler för uppskov och
              avskrivningar gör att man betalar mycket lite bolagsskatt i denna
              näring. Det är svårt att hitta någon annan svensk näring som har
              så pass generellt förmånliga skattevillkor som sjöfartsnäringen.
            </seg>
            <seg n="0dbec5a9">
              Jag kan gärna redovisa hur det till exempel ser ut med arbetsgivaravgifter
              för ett enskilt fall eller när det gäller inkomstskatten, men
              vi vet att det inte finns någon annan näring som har så låg skattebelastning
              som sjöfarten. Det är ett faktum.
            </seg>
            <seg n="596495d4">
              Vi fick för ett antal år sedan ett utredningsförslag. Nu vill
              Socialdemokraterna beskriva det som okomplicerat att införa tonnageskatt.
              Vi har ändå haft ett flertal socialdemokratiska finansministrar,
              både Bosse Ringholm och Pär Nuder, och de samt Magdalena Andersson
              med sin kunskap från Skatteverket, antar jag, kan redovisa för
              Socialdemokraterna varför man höll tillbaka och inte gick fram
              med det förslag som förelåg. Jag ska gärna redovisa de skälen,
              för de står fortfarande kvar.
            </seg>
            <seg n="76be6dd0">
              Det handlar om att vi har väldigt stora skatteuppskov. Skulle
              vi ändra de reglerna finns det stor risk för en ännu snabbare
              utflaggning av fartyg, eftersom man nu rullar dessa skatteuppskov
              framför sig.
            </seg>
            <seg n="466863ea">
              Nu vill Socialdemokraterna göra gällande att det här är okomplicerat,
              och enligt Christina Oskarsson kan det alltså lösas till november
              i år. Det är ju, med förlov sagt, en förvånansvärd information.
              Den bedömning som görs av tjänstemännen på skatteavdelningen på
              Finansdepartementet är att det här är en mycket komplicerad fråga,
              att det krävs ett gediget utredningsarbete och att det inte finns,
              som vi ser det i dag, en enkel lösning på det problem som vi har
              att hantera. Får vi inte en lösning på uppskoven, ja, då är det
              relativt sannolikt att vi får fortsatt utflaggning.
            </seg>
            <seg n="aee79bee">
              Om det nu är så enkelt skulle jag vara tacksam om Socialdemokraterna
              här i talarstolen kan ge oss en redovisning av hur det ska lösas.
              Ni har ju haft exakt lika många år som vi på er att lösa detta,
              och vi har inte sett ett enda förslag från Socialdemokraternas
              sida på hur denna svåra fråga ska hanteras.
            </seg>
            <seg n="6e480ed8">
              Nu har vi tillsatt en utredning som har ett uppdrag med ambitionen
              att se över på vilket sätt man kan införa en tonnageskatt och
              hur det ska landa. Men det är en komplex fråga, och det är ingenting
              som man kan hantera på ett enkelt sätt. Det behövs en ordentlig
              beredning, och detta behöver sedan gå på remiss och hanteras på
              sedvanligt sätt. Då får vi naturligtvis se om vi kan landa i ett
              förslag.
            </seg>
            <seg n="d73be24c">
              Ambitionen är tydlig: Vi ska utreda tonnageskatten för att hitta
              en lösning på problemet. Men jag skulle uppskatta om Socialdemokraterna,
              givet det hårda tonläge man väljer, kanske kunde ägna någon minut
              eller två åt att berätta hur man har tänkt lösa problemet. Under
              alla dessa år har vi inte hört någonting om det.
            </seg>
          </u>
          <note type="speaker" n="e46756fa">
            Anf. 15 LARS JOHANSSON (S):
          </note>
          <u who="lars_johansson_b7f291_w" xml:id="i-b66ea0d64c358d2b-1" n="44721871">
            <seg n="368a82f5">
              Fru talman! Det är rätt intressant att finansministern efterfrågar
              förslag från Socialdemokraterna på hur skattelagstiftningen ska
              se ut i Sverige. Det är faktiskt regeringen som har ansvaret för
              att leda landet. Vi kan ta initiativ i riksdagen, vilket vi också
              har gjort, som nämndes tidigare, genom ett tillkännagivande.
            </seg>
            <seg n="67997ae2">
              Jag tror inte att vi ska ha en lagstiftningsordning i Sverige
              där riksdagen går in och lägger fram egna förslag, utan det är
              faktiskt regeringens ansvar.
            </seg>
            <seg n="50c7eaf8">
              Det är märkligt att detta ska vara en så oerhört svår fråga med
              tanke på att den har legat på regeringens bord sedan sommaren
              2006. Regeringen tillträdde faktiskt i september det året. Jag
              var med redan hösten 2006 och kunde se att man med rekordfart
              genomförde den ena skatteförändringen efter den andra med kraftigt
              förkortade remisstider på bara någon vecka i vissa fall. När man
              vill går det alltså, men när man inte vill går det inte, och det
              är precis det som sker här. Man vill inte. Regeringen vill inte.
              Ni ser inte problemet.
            </seg>
            <seg n="c6005d0b">
              Att andra länder har infört tonnageskatt bryr man sig inte om.
              Att Finland införde det för något år sedan bryr man sig inte om.
              Andra EU-länder har också infört det. Det finns alltså erfarenhet
              i EU när det gäller hur en tonnageskatt ska utformas. Det är alltså
              inget konstigt, och det verkar i andra länder vara en fungerande
              lagstiftning. Därför är det mycket märkligt att regeringen fortsätter
              att skylla ifrån sig med att det är så komplicerat och svårt att
              man inte kan genomföra en tonnageskatteförändring i Sverige. Det
              håller inte, Anders Borg!
            </seg>
            <seg n="effe631d">
              Det här är frågor som får allt större betydelse. Anders Borg
              har inte ifrågasatt mina siffror, och det kan han naturligtvis
              inte göra, om att halva handelsflottan har försvunnit, att 5 000
              jobb har försvunnit och att fler jobb är på väg bort. Detta är
              fakta, och då måste man agera. Då kan man inte bara sitta passiv
              och säga att utredningarna är besvärliga och så vidare. Regeringen
              har ett beredningsansvar. Ni har haft över sex år på er. Ni har
              inte gjort någonting.
            </seg>
            <seg n="d483d6f3">
              Vi hade en interpellationsdebatt så sent som den 13 september,
              för ett halvår sedan. Då sade man att man håller på med utredningsdirektiven
              och att de skulle komma. Ja, de kom nu, ett halvår efter den interpellationsdebatten.
              Så har det varit hela tiden: Man skjuter frågan framför sig. Det
              är oerhört trist att se.
            </seg>
            <seg n="0a37a98c">
              Detta är kanske inte en så aktuell fråga för Berg i hans valkrets,
              men i Göteborg är det en jätteviktig fråga. Där har sjöfartsnäringen
              mycket stor betydelse. Det är därför som vi i Göteborg och Västsverige
              är så starkt engagerade i frågan. Sjöfarten har dock betydelse
              för hela landet. Det vet vi alla här, hoppas jag.
            </seg>
            <seg n="1075de59">
              Sveriges största hamn ligger i Göteborg, och huvuddelen av den
              svenska basindustrins export går via Göteborgs hamn. Det handlar
              om många arbetstillfällen, och då talar jag inte bara om sjöfartsjobben,
              vilka i sig är väldigt viktiga, utan också om dem som jobbar inom
              land- och sjölogistik och liknande och inom den utbildningsverksamhet
              som finns.
            </seg>
            <seg n="aad11a77">
              Redan i dag kan inte sjöbefälsutbildningen praktisera längre
              på svenska handelsfartyg, för de är alldeles för få. Nu har till
              och med regeringen i höstas avsatt 2 ½ miljon kronor i resebidrag
              till dem som går på sjöfartsutbildning i Sverige, så att de kan
              åka till utländska fartyg och där få sin praktik. Detta om något
              visar väl att det har gått fel med den svenska sjöfartspolitiken
              och att regeringen inte tar sitt ansvar för att se till att vi
              kan bibehålla en svensk sjöfart.
            </seg>
          </u>
          <note type="speaker" n="a28ca9cf">
            Anf. 16 ULF BERG (M):
          </note>
          <u who="ulf_berg_e190d6_w" xml:id="i-a0ed94ff2a66c62e-1" n="e48f15da">
            <seg n="ee1d3a26">
              Fru talman! Jag måste fråga Christina Oskarsson: Om nu detta
              gick så snabbt, varför fixade inte regeringen Persson till det
              hösten 2004? Den 9 mars det året riktade skatteutskottet ett tillkännagivande
              om just denna fråga, men tydligen kom också den dåvarande regeringen
              under ledning av Göran Persson till slutsatsen att detta var en
              komplicerad fråga.
            </seg>
            <seg n="a12ffe52">
              Jag frågar precis som finansministern: Varför får vi inga svar?
              Jag har tidigare i denna kammare när vi från skatteutskottet har
              debatterat ställt konkreta frågor om hur vi ska lösa de här problemen.
              Inte heller vid de tillfällena har vi fått svar.
            </seg>
            <seg n="02b45a20">
              Det är ändå intressant att veta om skatteutskottets majoritet
              och Finansdepartementet är ute och seglar, för att uttrycka det
              vitsigt. Jag är helt övertygad om att det inte är så. Det är ändå
              stora summor som finns inbyggda i detta system med just avskrivningsregler
              och annat.
            </seg>
            <seg n="08c8d836">
              Socialdemokraterna har kanske en annan syn. Det kanske inte finns
              så många kvinnliga redare. Annars brukar man ju inte tycka om
              vare sig vinster eller annat, men det finns väl ändå en anledning
              att lösa problemen.
            </seg>
            <seg n="051e3df9">
              Tonnageskatt kan naturligtvis vara något att fundera över. Tekniken
              ser ut så här, enligt utredningsdirektiven: I regel är systemen
              utformade så att ett schablonbelopp multipliceras med det antal
              dagar som företaget förfogat över respektive fartyg. Den schablonberäknade
              inkomsten läggs sedan till företagets övriga inkomster och beskattas
              med den ordinarie bolagsskattesatsen. Detta gäller oavsett om
              det går bra eller dåligt för rederiet. Det är alltså detta vi
              debatterar.
            </seg>
          </u>
          <note type="speaker" n="b4ab4343">
            Anf. 17 CHRISTINA OSKARSSON (S):
          </note>
          <u who="christina_oskarsson_3560d4_w" xml:id="i-3808af0623c4c63b-0" n="3d0e314f" next="i-8bcca17a92990cec-0">
            <seg n="da4970ac">
              Fru talman! Anders Borg skriver i svaret på interpellationen
              att regeringens målsättning är att Sverige ska ha en konkurrenskraftig
              sjöfartsnäring. Det svaret har vi fått under alla år, men inget
              har gjorts från regeringens sida för att det ska bli så.
            </seg>
            <seg n="8a134586">
              Anders Borg beskriver hur svårt det är att införa tonnageskatt.
              Varför är det så svårt? Övriga nordiska länder har ju klarat av
              det. Om det nu är så svårt att regeringen bedömer att man inte
              klarar av det den här gången, varför tar man då inte hjälp av
              de nordiska länderna? Skicka dit någon för att ta reda på hur
              de har gjort, så att vi kan få en tonnageskatt även i Sverige
              och därmed rädda vad som räddas kan av sjöfarten!
            </seg>
            <seg n="09610161">
              Sedan vill jag vända mig till Ulf Berg. Han är egentligen inte
              den jag ska debattera med i dag eftersom det är en interpellationsdebatt
              med Anders Borg, men jag kan inte låta bli.
            </seg>
            <seg n="c32c7f12">
              Även om det här inte är en fråga för dina väljare i Dalarna,
              Ulf Berg, kan en sjöman ändå vara bosatt i Dalarna. Det är det
              som är så bra med sjöfarten. Man jobbar sådana skift att man kan
              åka hem till Dalarna några veckor, och sedan åker man i väg och
              jobbar och så vidare.
            </seg>
            <seg n="225f1605">
              Låt mig sedan bemöta påståendena att vi inte gjorde något, eftersom
              det fanns ett tillkännagivande redan 2004. Vi gjorde visst något.
              Vi tillsatte en utredning, och det är den utredningen som ni anser
              är bristfällig och ni har väntat i sju år och inte gjort något!
            </seg>
          </u>
          <note n="090aa344">
            Anf. 18 GUNNAR ANDRÉN (FP):
          </note>
          <u who="christina_oskarsson_3560d4_w" xml:id="i-8bcca17a92990cec-0" n="3d0e314f" prev="i-3808af0623c4c63b-0">
            <seg n="fa1b46a7">
              Fru talman! Även jag har ställt en fråga till finansministern
              om den svenska sjöfartens konkurrenskraft. Jag noterar att den
              ställdes den 4 juni 2003, och svaret kom den 18 juni.
            </seg>
            <seg n="f422b940">
              Den redogör för vilka stöd man kan ha. EU:s riktlinjer för statligt
              stöd till sjötransport tillåter statligt stöd i form av skattemässiga
              och sociala åtgärder för att förbättra de europeiska rederiernas
              konkurrenskraft inom den internationella sjöfarten. Det är viktigt
              att komma ihåg att man tillåter statligt stöd här. Det är ju inte
              precis EU:s linje i övrigt.
            </seg>
            <seg n="caf684f7">
              Tonnageskatt nämns som ett exempel på detta. Tonnageskatten många
              ledamöter vet inte vad det är är inte obligatorisk, utan det är
              en frivillig skatt. Den innebär att redaren oavsett om verksamheten
              går med vinst eller förlust betalar ett skattebelopp som är relaterat
              till det tonnage som är i trafik. Tonnageskatten ersätter således
              inte den vanliga företagsskatten, utan man kan välja den.
            </seg>
            <seg n="e202559a">
              När vi i Sverige blev EU-medlemmar den 1 januari 1995 kunde vi
              börja tillämpa dessa bestämmelser. Under ministären Perssons tid
              kom det förslag som nu ska ingå i utredningen. Jag tycker att
              det är väldigt klokt att man breddar perspektivet. Den 1 oktober
              sjösattes får man väl lov att säga ett nytt sjöfartsstöd. Det
              gavs och ges i form av att arbetsgivaren skattekrediteras ett
              belopp motsvarande skatteavdrag och arbetsgivaravgifter. Syftet
              med detta stöd, som fortfarande är i funktion, är att ge svensk
              sjöfartsnäring konkurrensvillkor som är likvärdiga med konkurrensvillkoren
              för andra EU-länders handelsflottor.
            </seg>
            <seg n="feddbacf">
              Fru talman! Jag ska citera ur finansminister Bosse Ringholms
              svar den 18 juni 2003:
            </seg>
            <seg n="34952016">
              En tonnageskatt skulle komma att strida mot principerna bakom
              vårt skattesystem. Det skulle vidare ge upphov till avgränsningsproblem
              eftersom ofta endast en del av ett rederiföretags verksamhet skulle
              kunna schablonbeskattas. All annan verksamhet som företaget bedriver
              måste beskattas på vanligt sätt.
            </seg>
            <seg n="6a0bbe20">
              Så kommer de två sista meningarna: Det är inte aktuellt att föreslå
              en övergång till tonnageskatt. Jag delar den uppfattning riksdagen
              intagit när den så sent som i våras avslog motioner om införande
              av tonnageskatt.
            </seg>
            <seg n="58056ea3">
              Fru talman! Det var Socialdemokraterna, Vänsterpartiet och Miljöpartiet
              som avslog motioner från Ulf Berg och många andra när vi ville
              ha denna utredning.
            </seg>
            <seg n="ba537206">
              Så småningom kom det en utredning. Det ändrades i och med socialdemokraten
              Claes-Göran Brandin från Göteborg. Då kom den utredning som nu
              behöver göras om och som gjordes av Göran Ekström. Den innehöll
              det som Ulf Berg tydligt påpekade, nämligen stora brister när
              det gällde avskrivningsreglerna.
            </seg>
            <seg n="6ff2935b">
              Lars Johansson och jag har tidigare diskuterat detta. Vi har
              varit eniga om att vi inte ska skänka en näringsgren ungefär 20
              miljarder, som det var fråga om. Detta måste utredas i samband
              med att man tar in hela sjöfartsstödet.
            </seg>
            <seg n="dc6fa28c">
              Jag tycker att finansministern genom utredningsdirektiven på
              ett välgörande sätt har klargjort att detta är god svensk politik.
            </seg>
          </u>
          <note type="speaker" n="968b3fe5">
            Anf. 19 Finansminister ANDERS BORG (M):
          </note>
          <u who="anders_borg_finansminister_w" xml:id="i-66ed3c029d9ec998-8" n="7874b4cd">
            <seg n="cd683b8b">
              Fru talman! Det kan finnas skäl att klarlägga vad det är vi debatterar.
              Regeringen har alltså tillsatt en utredning med en kvalificerad
              utredare som ska ta reda på om och hur det är möjligt att genomföra
              förslag om tonnageskatt. Bakgrunden är givetvis det som har framkommit
              i denna debatt, nämligen att svensk sjöfartsnäring har minskat
              i omsättning under den kris vi haft i världshandeln och den samtida
              utbyggnad av tonnage som har skett globalt sett. Bland annat har
              Kina byggt ut kraftigt.
            </seg>
            <seg n="d226f101">
              I denna debatt är vi, såvitt jag förstår, överens om att vi ska
              pröva förutsättningarna för tonnageskatt. Det som skiljer oss
              åt är att Socialdemokraterna säger att det är en okomplicerad
              fråga. Det innebär att Lars Johansson har ändrat uppfattning.
              I tidigare interpellationsdebatter har Lars Johansson nämligen
              vidgått att det är en komplicerad fråga och att syftet inte är
              att man helt ska kunna undkomma de stora skatteuppskoven.
            </seg>
            <seg n="03fd8eb6">
              Jag hävdar att det även fortsättningsvis är komplicerat, av samma
              skäl som vi tidigare fick höra i det svar från Bosse Ringholm
              som lästes upp. Det finns stora skatteuppskov, och de måste hanteras
              på ett vettigt sätt. Om vi bara avskriver skatteuppskoven blir
              konsekvensen att det blir lättare att flagga ut fartyg från Sverige.
              Det är en ofrånkomlig konsekvens om vi tar bort skatteuppskoven.
              Det är alltså en komplicerad fråga.
            </seg>
            <seg n="8944708e">
              Socialdemokraterna säger att regeringen bara skyller ifrån sig.
              Då måste jag fråga igen om vi har sett ett enda förslag från Socialdemokraterna.
              Det har ju gått många år.
            </seg>
            <seg n="ee1c6462">
              Jag hävdar att detta är komplicerat och behöver utredas, men
              Socialdemokraterna hävdar att det är okomplicerat. Då hade ni
              kanske kunnat berätta på vilket sätt det finns okomplicerade lösningar
              så att vi åtminstone hade något att utgå från när det nu är så
              enkelt att det kan vara klart i november. Hävdar man att något
              i lagstiftningsarbetet på skatteområdet ska vara klart i november
              måste man nästan ha ett detaljerat förslag färdigt.
            </seg>
            <seg n="59c0b56d">
              Därför frågar jag Socialdemokraterna igen: Vad är det för ett
              magiskt alexanderhugg som ni har hittat som löser detta på ett
              enkelt sätt?
            </seg>
            <seg n="f847df23">
              Hur vore det att ta frågan på allvar, erkänna att den är svår
              och komplicerad och göra ett försök utifrån sjöfartens besvärliga
              ställning att lösa den?
            </seg>
            <seg n="6c39a3c9">
              Skattemässigt är sjöfartsnäringen gynnad. Man betalar inte arbetsgivaravgift,
              man betalar inte inkomstskatt, man betalar väsentligt mindre miljöskatter
              än alla andra transportnäringar och man betalar mycket låga bolagsskatter.
              På skatteområdet har vi alltså redan gjort betydande insatser
              för att hjälpa sjöfartsnäringen.
            </seg>
            <seg n="1e7d4b17">
              Vi är inte oeniga om att vi ska pröva förutsättningar för tonnageskatt.
              Det vi är oeniga om är om detta är komplicerat eller inte. Vi
              tycker att man bör göra ett grundligt arbete, inte minst för att
              vi förra gången fick en utredning som landade i platt intet. Denna
              gång vill vi få ett förslag som fungerar.
            </seg>
            <seg n="29f5df3e">
              Om Socialdemokraterna har en enkel lösning på problemet skulle
              jag uppskatta att de redovisar den i talarstolen. Jag lovar att
              anteckna noggrant och säkra att de uppgifterna kommer utredningen
              till del.
            </seg>
          </u>
          <note type="speaker" n="b9c4b5eb">
            Anf. 20 LARS JOHANSSON (S):
          </note>
          <u who="lars_johansson_b7f291_w" xml:id="i-b66ea0d64c358d2b-2" n="44721871">
            <seg n="ac477225">
              Fru talman! Jag har i tidigare interpellationsdebatter diskuterat
              precis den sak som Anders Borg nu tog upp och undrat varför regeringen
              eller några statssekreterare inte sätter sig med rederinäringen
              och diskuterar den latenta skatteskulden och hur man ska kunna
              lösa det. Till svar har jag fått: Nej, vi sitter inte och pratar
              med andra, utan det är regeringen som löser detta. Det är ingen
              förhandling.
            </seg>
            <seg n="6092bf33">
              Jag vet därför inte riktigt vad finansministern syftar på. Vi
              har hela tiden sagt att vi är beredda att gå in i en utredning
              om det finns ett intresse från regeringens sida att utreda hur
              man ska införa tonnageskatt i Sverige. Regeringen har dock inte
              varit intresserad.
            </seg>
            <seg n="ae862351">
              Finland har infört tonnageskatt. Varför använder man sig inte
              av den lagstiftning som finns i Finland? Det vore bra om finansministern
              svarade på den frågan i sitt sista inlägg.
            </seg>
            <seg n="3d0b67b6">
              Jag kan för övrigt upplysa er som talar så mycket om tidigare
              socialdemokratiska ministrar om att Göran Persson hörde av sig
              till mig strax efter regeringsskiftet och frågade: Varför inför
              man inte tonnageskatt? Det låg ju ett utredningsförslag på bordet
              före regeringsskiftet.
            </seg>
            <seg n="397d2321">
              Han ansåg uppenbarligen att det var tillräckligt omfattande för
              att det skulle kunna ligga till grund för en lagstiftning. Det
              gjorde dock inte regeringen.
            </seg>
            <seg n="7996379c">
              Nu har det snart gått sju år, och vi debatterar fortfarande denna
              fråga. Det är beklagligt att regeringen går till historien som
              den regering som försatte svensk sjöfart i en helt hopplös situation
              och sänkte den. Det är precis det som kommer att ske, för det
              kommer inte att hända något på ett och ett halvt till två år eftersom
              ni inte har något förslag färdigt och eftersom utredaren ska utreda
              detta fram till hösten 2014, valåret.
            </seg>
            <seg n="e2308a1b">
              Ni har inte tagit till er av det som har hänt och vidtagit extraordinära
              åtgärder, vilket skulle ha behövts.
            </seg>
          </u>
          <note type="speaker" n="4b7d99eb">
            Anf. 21 Finansminister ANDERS BORG (M):
          </note>
          <u who="anders_borg_finansminister_w" xml:id="i-66ed3c029d9ec998-9" n="7874b4cd">
            <seg n="8d5312ef">
              Fru talman! Låt mig konstatera att vi är överens om att tonnageskatt
              ska utredas. Det vi inte är överens om är om frågan är komplicerad
              eller inte.
            </seg>
            <seg n="0389f891">
              Lars Johansson har möjlighet att få en klar och redig redogörelse
              för detta, för Magdalena Andersson var skattestatssekreterare
              när man inte lade fram propositionen. Jag tror att hon kan ge
              en relativt fyllig och klar redogörelse till Lars Johansson för
              varför man inte gjorde det, och jag tror att detta återspeglas
              i tidigare interpellationssvar från Pär Nuder och Bosse Ringholm.
            </seg>
            <seg n="23bc8a1b">
              Det handlar om att det är en näring med stora skatteuppskov.
              Näringen har tydligt sagt att man ser tonnageskatten som en väg
              att skriva av skatteuppskoven. Som vi tidigare har konstaterat
              förhandlar vi i Sverige inte med företag om huruvida de ska betala
              sina skatter. Det gör man i en del andra länder. I Sverige gör
              vi inte så. Vi tillämpar lagstiftning, och vi har domstolar som
              prövar detta.
            </seg>
            <seg n="fe4b4d8b">
              Igen: Om det funnes en idé eller åtminstone en skiss till en
              idé från Socialdemokraterna om hur detta komplicerade system ska
              lösas det behöver inte vara ett färdigt lagförslag antecknade
              jag gärna den och vidarebefordrade den till utredningen, för detta
              är komplicerat.
            </seg>
            <seg n="eeb0b902">
              Jag tycker att vi kan visa sakfrågorna respekt i så måtto att
              vi erkänner när en fråga är komplicerad, även om man önskar finna
              en lösning.
            </seg>
            <seg n="97e6fe29">
              Vi ska utreda tonnageskatten och göra vårt yttersta för att hitta
              en lösning på problemet. Men givet att detta är komplicerat måste
              det få ta den tid som en normal utredning tar.
            </seg>
          </u>
          <note n="ef280647">
            Överläggningen var härmed avslutad.
          </note>
          <note n="d141dfe5">
            11 § Svar på interpellation 2012/13:245 om statsbudgeten och
            jämställdheten
          </note>
          <note type="speaker" n="3f86e79d">
            Anf. 22 Finansminister ANDERS BORG (M):
          </note>
          <u who="anders_borg_finansminister_w" xml:id="i-c47d854d31de99c1-0" n="7874b4cd" next="i-7ab941630fee3661-0">
            <seg n="6f39f43d">
              Fru talman! Marie Nordén har frågat mig vilka förklaringar jag
              ser till utvecklingen av den ekonomiska jämställdheten och vilka
              åtgärder jag avser att vidta för att bryta den enligt hennes bild
              negativa utvecklingen.
            </seg>
            <seg n="70857dc4">
              Vi har fortfarande inte ett helt jämställt samhälle, men utvecklingen
              går åt rätt håll på en rad viktiga områden. Sedan 2006 har sysselsättningen
              för kvinnor ökat och skillnaden i sysselsättningsgrad mellan kvinnor
              och män minskat. Vi ser också att arbetstiden för kvinnor ökar.
              Sedan 2006 har andelen kvinnor som arbetar heltid ökat och andelen
              som arbetar deltid minskat. Dessutom har skillnaden i månadslön
              mellan kvinnor och män minskat. År 2011 var kvinnors månadslön
              86 procent av männens, att jämföra med 84 procent år 2006. Även
              andelen kvinnor med chefspositioner har ökat sedan 2006. Allt
              detta bidrar tillsammans till att öka den ekonomiska jämställdheten.
            </seg>
            <seg n="c25e4fcf">
              Fortfarande tar kvinnor i allmänhet huvudansvaret för det obetalda
              hem- och omsorgsarbetet. En förutsättning för att nå målet med
              ekonomisk jämställdhet är att kvinnor och män har samma möjlighet
              att förena arbete och familj. RUT-avdraget ökar möjligheten för
              både kvinnor och män att förena arbete och familj. Regeringen
              har också infört en jämställdhetsbonus för att förbättra förutsättningarna
              för ett jämställt föräldraskap och därmed också ett jämställt
              deltagande i arbetslivet.
            </seg>
          </u>
          <note n="a9b462ae">
            Anf. 23 MARIE NORDÉN (S):
          </note>
          <u who="anders_borg_finansminister_w" xml:id="i-7ab941630fee3661-0" n="7874b4cd" prev="i-c47d854d31de99c1-0">
            <seg n="b0013c69">
              Fru talman! Jag får tacka ministern för svaret, trots att det
              var kort och inte speciellt kärnfullt. Ministern svarade inte
              heller på mina frågor.
            </seg>
            <seg n="c5489054">
              Jag måste säga att det är oroande hur nöjd Anders Borg är med
              hur situationen ser ut, då utvecklingen inte går åt rätt håll
              och då inkomstskillnaderna mellan män och kvinnor faktiskt ökar.
              År 2010 var den genomsnittliga individuella disponibla inkomsten
              206 000 kronor för kvinnor mot 266 000 kronor för män. Jämfört
              med året innan var det en ökning med 3,1 procent för kvinnor och
              4,9 procent för män. Kvinnors position försämras stadigt i förhållande
              till män.
            </seg>
            <seg n="955bff8c">
              I World Economic Forums ansedda jämställdhetsrankning har Sverige
              sedan 2006 fallit från första till fjärde plats. När SCB i höstas
              presenterade den senaste jämställdhetsstatistiken var rubriken
              Jämställdheten trampar vatten. I nuvarande takt skulle det dröja
              hundra år innan kvinnor kommer i kapp männens inkomster.
            </seg>
            <seg n="d567cc0e">
              Att regeringen avskaffade kravet på årliga lönekartläggningar,
              med krav på att rätta till löneskillnader, och att detta nu behöver
              göras endast vart tredje år har naturligtvis bidragit till att
              löneskillnaderna ökar. Inkomstskillnaden mellan män och kvinnor
              är inte något som regeringen aktivt motarbetar, utan tvärtom bedriver
              regeringen en medveten politik som bromsar utvecklingen.
            </seg>
            <seg n="e6985d9e">
              Det är även så att regeringens försämringar i a-kassan och sjukförsäkringen
              har drabbat kvinnor hårdast, eftersom kvinnor har en sämre förankring
              på arbetsmarknaden och är mer drabbade av ohälsa än män.
            </seg>
            <seg n="5ffbe8a5">
              Fler kvinnor än män tvingas acceptera tidsbegränsade jobb. Nästan
              en fjärdedel av de anställda kvinnorna i åldrarna 2534 år hade
              år 2008 en tidsbegränsad anställning, och det har inte blivit
              bättre utan snarare sämre. Inhyrning av arbetskraft och bemanningsföretag
              har möjliggjort för arbetsgivare att kringgå LAS, vilket har lett
              till att antalet timanställda och därmed antalet osäkra anställningar
              har ökat.
            </seg>
            <seg n="cc82edcc">
              Ministern lyfter fram RUT-avdraget och påstår att det skulle
              öka jämställdheten i hemmet. Men då RUT-avdraget nyttjas främst
              i höglönekommuner och av människor med hög inkomst och till stor
              del av pensionärer med goda pensioner kan man konstatera att RUT
              inte har haft någon känd effekt på fördelningen av hemarbetet.
            </seg>
            <seg n="6714a2d8">
              Enligt rapport 2012:4 från ISF, Inspektionen för socialförsäkringen,
              har inte heller jämställdhetsbonusen haft någon effekt på uttaget
              av föräldrapenningen.
            </seg>
            <seg n="83c04b1e">
              De två exempel som Anders Borg lyfter fram är snarare exempel
              på misslyckad politik, om man strävar efter ett mer jämställt
              samhälle.
            </seg>
            <seg n="67a9154e">
              Det är uppenbart att regeringens ambitioner inte är speciellt
              högt ställda, då regeringen väljer att prioritera vårdnadsbidrag
              i stället för att satsa på utökad barnomsorg på tider som vi vet
              saknas i dag: helgis, kvällis och nattis. Det är framför allt
              då kvinnor i välfärdsjobben behöver barnomsorg utöver dagis. Att
              man låter skattesänkningar gå före viktiga välfärdsjobb och stärker
              kommunernas ekonomi undergräver en arbetslinje värd namnet men
              också kvinnors möjlighet till ekonomisk frihet och självständighet.
            </seg>
            <seg n="0f3e869a">
              Det visar att det inte finns något jämställdhetsperspektiv i
              de politiska prioriteringarna.
            </seg>
            <seg n="49143baa">
              Jag önskar att ministern kunde svara på mina frågor. Vilka förklaringar
              ser ministern till att utvecklingen ser ut som den faktiskt gör,
              och vilka åtgärder avser finansministern att vidta för att bryta
              den negativa utvecklingen?
            </seg>
          </u>
          <note type="speaker" n="a14a6e5d">
            Anf. 24 FINN BENGTSSON (M):
          </note>
          <u who="finn_bengtsson_1c489b_w" xml:id="i-7780cfe082a85baf-0" n="3a880c33">
            <seg n="3ef4dc6d">
              Fru talman! Jag får tacka finansministern för svaret på denna
              interpellation. Vid läsning av interpellationen och finansministerns
              svar är det helt givet att man lever i helt olika världar. Finansministern
              beskriver en världsbild som enligt de senaste siffror som jag
              såg måste stämma mycket bättre överens med verkligheten än den
              falska bild som jag tycker att Marie Nordén ger av situationen
              i Sverige.
            </seg>
            <seg n="558f2b25">
              Sedan alliansregeringen tillträdde har sysselsättningen ökat
              med långt över 200 000 individer, och utanförskapet har minskat
              med lika mycket. Vi har alltså närmare 450 000 som har kommit
              närmare arbetsmarknaden med den politik som vi för. I en situation,
              fru talman, där vår omvärld har arbetslöshetssiffror som kanske
              ligger uppemot 25, 30 eller 35 procent har Sverige klarat sig
              väldigt bra och står rustat emot en global finanskris och statskris
              på ett alldeles exceptionellt sätt.
            </seg>
            <seg n="046af083">
              Det var en passus i interpellantens fråga som jag hängde upp
              mig på: Regeringens försämringar i a-kassan och sjukförsäkringen
              har drabbat kvinnor hårdast. Man kan fundera lite grann på hur
              sann den utsagan är.
            </seg>
            <seg n="d5c3f305">
              Först och främst verkar det som om Socialdemokraternas lösning
              på att kvinnor har det sämre än män enligt den utsagan skulle
              vara att man har fler som är arbetslösa och uppbär a-kassa och
              fler som är sjukskrivna och att det skulle vara bättre för kvinnor.
            </seg>
            <seg n="4afb0239">
              Kvinnor är tyvärr mer sjukskrivna än män. Det är en allvarlig
              fråga som vi måste försöka råda bot på. Men låt mig i samma andetag
              säga: Under 2002, i brinnande högkonjunktur, när Socialdemokraterna
              regerade, var svenska folket sjukskrivet dubbelt så länge och
              dubbelt så mycket som i jämförbara länder runt om i Europa, och
              detta drabbade verkligen kvinnorna under högkonjunktur, så man
              bekräftar verkligen den politik som man vill föra.
            </seg>
            <seg n="4a7415a9">
              Man vill låta kvinnorna ha bidragsförsörjning. Det är liksom
              den lösning man har. Sedan vill man säkert höja bidragen också.
              Men man vill inte föra individerna närmare arbetsmarknaden.
            </seg>
            <seg n="fc008802">
              Jag roade mig också med att fundera lite grann över den reform
              som vi har infört på sjukförsäkringsområdet, vilka positiva effekter
              den har gett genom att i runda slängar 60 000 individer har lämnat
              sjukförsäkringen och ungefär hälften av dem har gått vidare till
              arbetslivsintroduktion.
            </seg>
            <seg n="b6a8fe03">
              När man tittar på de könsuppdelade siffror för arbetslivsintroduktionen
              som kommer från Försäkringskassan och Arbetsförmedlingen tillsammans
              visar det sig mycket riktigt att eftersom kvinnor är mer sjukskrivna
              än män var det ungefär 68 procent kvinnor som lämnade sjukförsäkringen
              mot 32 procent män. Men det visar sig också med samma siffror
              utan att det finns någon könsskillnad att fler har stannat kvar
              i Arbetsförmedlingens hägn och att man har fått många i arbete
              där kvinnorna är överrepresenterade. Regeringens förda politik
              ger alltså kvinnorna mer arbete.
            </seg>
            <seg n="5060cffd">
              Till detta kan vi lägga jobbskatteavdraget, som är riktat just
              mot de inkomstlägen som kvinnor har mer än män och som efter fyra
              jobbskatteavdrag ger en trettonde månadslön. Vilken annan regering
              har gett den löneökningen, nästan riktad, kan jag säga, till den
              målgrupp som kvinnorna är, eftersom de har fler individer i det
              löneskiktet?
            </seg>
            <seg n="a08c3810">
              Sedan kan vi titta på garantipensionärerna, där kvinnor är klart
              överrepresenterade. De fattigaste pensionärerna är de som har
              fått en trettonde pensionsinkomst tack vare fyra pensionsskattesänkningar.
            </seg>
            <seg n="b17bc7a3">
              Detta är allianspolitik. Detta är något som gynnar kvinnor och
              som för kvinnor närmare arbetsmarknaden och för kvinnor närmare
              en egen försörjning, inte bort ifrån en egen försörjning mot en
              bidragsförsörjning och bort ifrån arbetsmarknaden.
            </seg>
            <seg n="885f55d4">
              Det är också ganska slående när man diskuterar RUT-avdraget,
              som så förtjänstfullt nämndes av finansministern, att RUT-avdraget
              vid sidan av att det har ökat möjligheterna för familjer att vara
              mer jämlika i sitt utnyttjande av arbetet också har givit framför
              allt kvinnor vita jobb som tidigare var svarta och därmed har
              gett dem en social trygghet.
            </seg>
            <seg n="0d2530c8">
              På punkt efter punkt, fru talman, tycker jag att man kan bryta
              ned Marie Nordéns beskrivning av den situation som vi har i Sverige
              som grovt felaktig. Vi gynnar kvinnor. Vi driver ett aktivt jämställdhetsarbete.
            </seg>
          </u>
          <note type="speaker" n="1eaa3e1e">
            Anf. 25 CARL B HAMILTON (FP):
          </note>
          <u who="carl_b_hamilton_cb6e47" xml:id="i-14c43e644cf28cca-0" n="97b3eb0d">
            <seg n="9dfab137">
              Fru talman! Jag har tagit med mig en lunta som heter Avtalsrörelsen
              och lönebildningen från 2012 från Medlingsinstitutet för att understryka
              det som jag ska säga, nämligen att interpellanten Marie Nordén
              har fel på en lång rad punkter.
            </seg>
            <seg n="d71a72b1">
              Först och främst talar interpellanten om ökade skillnader och
              en försämrad situation. Men skillnaden i lön mellan män och kvinnor
              har tvärtom minskat under denna regerings tid.
            </seg>
            <seg n="e2de8d4d">
              Medlingsinstitutet skriver i sin årsrapport för 2012:
            </seg>
            <seg n="391dd56b">
              Resultaten visar på en utveckling med minskade löneskillnader
              mellan kvinnor och män under 20052011. Detta gäller både den ovägda
              och den standardvägda löneskillnaden, samt för alla sektorer.
            </seg>
            <seg n="e3088dbb">
              Detta är ett mycket starkt och viktigt resultat i den fortsatta
              debatten om mäns och kvinnors löner.
            </seg>
            <seg n="5b2f0208">
              Löneutjämningen går naturligtvis för långsamt, men den går åt
              rätt håll. Utvecklingen gick dessutom mot en allt mindre könsuppdelad
              arbetsmarknad under perioden 20052011, och snabbast går det i
              de mest enkönade yrkena.
            </seg>
            <seg n="fc094655">
              Då ska man veta att yrke är den variabel som kanske är den allra
              viktigaste förklaringsfaktorn till lön och löneskillnad. Detta
              är ett svar på Marie Nordéns fråga vad det är som orsakar detta.
            </seg>
            <seg n="9f30a6fc">
              I Medlingsinstitutets årsrapport kan man vidare läsa:
            </seg>
            <seg n="4016fbb4">
              Resultatet indikerar att könsfördelningen på arbetsmarknaden
              blivit något mindre segregerad.
            </seg>
            <seg n="73523900">
              Interpellanten har här hävdat motsatsen.
            </seg>
            <seg n="24cd8f84">
              Det är också intressant att notera att det är främst inom staten
              som löneskillnaderna mellan män och kvinnor i alla kategorier
              har minskat mest. Man kan alltså säga att staten i det faktiska
              resultatet har gått betydligt bättre än större delen av arbetsmarknaden
              och bättre än den politiskt styrda stora arbetsgivaren, nämligen
              kommuner och landsting.
            </seg>
            <seg n="5a462b4c">
              Rätt till heltid finns i många kommuner, även i borgerligt styrda
              kommuner, till exempel i Helsingfors som jag kommer från.
            </seg>
            <seg n="838bbbb7">
              Det är också intressant och viktigt att för det första notera
              att det är parterna på arbetsmarknaden som bestämmer lönerna.
              För det andra är det intressant att notera att facket inte är
              särskilt intresserat av löneutjämning mellan män och kvinnor annat
              än i högtidstalen.
            </seg>
            <seg n="7dc94b07">
              Låt mig på den punkten också referera vad Medlingsinstitutet
              skriver. Först påpekar institutet den självklara iakttagelse som
              jag talade om nyss, nämligen att det är parterna som ansvarar
              för lönebildningen. Sedan konstaterar institutet att parterna
              har gjort skrivningar i tre lönerörelser 2004, 2007 och 2012 om
              att man skulle motverka oförklarliga löneskillnader och diskriminering.
              Men detta har inte avspeglat sig i mäns och kvinnors löner och
              anställningsvillkor i övrigt, skriver institutet. Alltså mycket
              snack och lite verkstad.
            </seg>
            <seg n="9234f75b">
              Medlingsinstitutet skriver vidare i sin senaste rapport från
              2012:
            </seg>
            <seg n="339755d2">
              När kraven inför förhandlingarna 2012 sammanfattas kan man se
              att det i jämförelse med tidigare år är sparsamt med yrkanden
              om kollektivavtalslösningar på jämställdhetsområdet.
            </seg>
            <seg n="e056a4a4">
              Institutet påpekar också att några nya grupper eller projekt
              på jämställdhetsområdet inte har initierats i 2012 års avtal.
            </seg>
            <seg n="2126b242">
              Detta tycker jag är en viktig anledning för Socialdemokraterna
              att ta upp jämställdhetsfrågan med sin partner LO. Har Marie Nordén
              gjort det? Om hon inte har gjort det föreslår jag att hon gör
              det.
            </seg>
          </u>
          <note type="speaker" n="34a70c04">
            Anf. 26 Finansminister ANDERS BORG (M):
          </note>
          <u who="anders_borg_finansminister_w" xml:id="i-c47d854d31de99c1-1" n="7874b4cd" next="i-7ab941630fee3661-1">
            <seg n="eb9c8346">
              Fru talman! Låt mig börja med att tacka Marie Nordén för denna
              interpellation. Det är viktigt att vi har en levande jämställdhetsdebatt
              i Sverige. Jämställdhet är en viktig del av hur vi ser på ett
              bra och väl fungerande samhälle och en kärndel av den svenska
              modellen.
            </seg>
            <seg n="17f35759">
              Regeringens mål för jämställdhetspolitiken är mycket tydliga.
              Makt och inflytande i det svenska samhället ska vara jämnt fördelat
              mellan män och kvinnor. De ekonomiska resurserna ska vara jämnt
              fördelade mellan män och kvinnor. Hemarbetet, framför allt vård
              och omsorg av barn och äldre, ska vara jämnt fördelat. Och det
              våld som vi har från män mot kvinnor måste motverkas och bekämpas
              på alla sätt.
            </seg>
            <seg n="aab9695a">
              Regeringen har alltså mycket tydliga mål för jämställdhetspolitiken.
              Men skälet till att vi har tydliga mål är att det återstår mycket
              att göra på detta område. Ett jämställt samhälle är ett tydligt
              mål, och vi är på god väg mot det. Men vi ska vara medvetna om
              att när det gäller makt och inflytande, ekonomiska resurser, hemarbete
              och våld finns det mycket kvar att göra.
            </seg>
            <seg n="238b3a04">
              Låt oss dock bara göra en ögonblicksbild av vad som har hänt
              under denna period och sedan ställa det i relation till vad som
              har hänt under den socialdemokratiska regeringsperioden.
            </seg>
            <seg n="9ea827fa">
              Arbetskraftsdeltagandet för kvinnor låg på 80,7 procent 2006.
              Det har ökat till 82,5 procent 2011. Man kan tycka att det inte
              är en så stor ökning med runt 2 procentenheter. Men då kan man
              notera att arbetskraftsdeltagandet för kvinnor 1995 låg på 81,7
              procent och 2006 på 80,7 procent. Under det långa socialdemokratiska
              maktinnehavet minskade arbetskraftsdeltagandet bland kvinnorna.
              Det kan vara intressant att notera givet att Socialdemokraterna
              normalt sett tycker att just arbetskraftsdeltagande är ett mycket
              viktigt mått.
            </seg>
            <seg n="ea150797">
              När man sedan tittar på hur många som arbetar heltid framgår
              det att den andelen minskade 20022006 från 51,4 procent till 49,5
              procent. Nu har den ökat till 52,7 procent. Andelen kvinnor som
              arbetar heltid har alltså ökat under denna mandatperiod.
            </seg>
            <seg n="7f666eca">
              Det är faktiskt en liknande bild när man tittar på lönerna. Kvinnors
              månadslön som andel av männens låg 1994 på 84 procent. År 2006
              låg den på 84 procent. Under denna period hade det alltså inte
              skett någon förändring. Nu har vi fått en ökning till 86 procent
              2011.
            </seg>
            <seg n="93f5446f">
              Det är klart att det inte är tillfredsställande att det har ökat
              med bara 2 procentenheter, men det kan ändå stämma till eftertanke
              att arbetskraftsdeltagandet föll under Socialdemokraternas regeringsperiod,
              andelen som arbetade heltid minskade och kvinnors lön som andel
              av männens stod och stampade trots ett mycket långt maktinnehav.
            </seg>
            <seg n="3ce35dce">
              Vad beror detta på? Jag skulle vilja säga att grundorsaken är
              att denna regering har prioriterat det som verkligen bygger jämställdhet,
              nämligen att kvinnor har en möjlighet att vara på arbetsmarknaden
              i samma utsträckning som män. Det reella maktförhållandet i ekonomin,
              i hemmet, på arbetsplatserna och i samhället i stort beror på
              hur mycket kvinnor är med på arbetsmarknaden. Ju mer kvinnor arbetar
              på lika villkor och med lika förutsättningar som män, desto mer
              jämställt blir vårt samhälle. Det är därför som förstärkningen
              av arbetslinjen med jobbskatteavdrag, RUT- och ROT-avdrag, förändringar
              i försäkringssystem och prioritering av arbete på Arbetsförmedlingen
              är jämställdhetsåtgärder. Det är åtgärder som gör att vi bättre
              når våra jämställdhetsmål. Det är därför som Socialdemokraterna
              alltid har bekymret att så snart de talar om jämställdhet eller
              jämlikhet är de egna resultaten och tillkortakommandena någonting
              de glömmer bort. De glömmer att berätta att arbetskraftsdeltagande,
              andel som arbetar heltid och löner utvecklades på ett påtagligt
              sämre sätt när man tillämpade Socialdemokraternas politik.
            </seg>
          </u>
          <note n="4c4e1bb4">
            Anf. 27 MARIE NORDÉN (S):
          </note>
          <u who="anders_borg_finansminister_w" xml:id="i-7ab941630fee3661-1" n="7874b4cd" prev="i-c47d854d31de99c1-1">
            <seg n="ec498818">
              Fru talman! Det är bra att Anders Borg inleder med att tala om
              att vi är överens om hur vi vill att vårt samhälle ska se ut.
              Vi vet båda två att vi vinner på att vi har ett mer jämlikt och
              jämställt samhälle.
            </seg>
            <seg n="ead87c9a">
              Jag tycker att det är mycket viktigt att vi jämför det som vi
              faktiskt talar om. Vi talar om hur männens situation på arbetsmarknaden
              ser ut och hur kvinnornas situation på arbetsmarknaden ser ut.
            </seg>
            <seg n="75455c59">
              Tittar vi på Eurostats statistik om sysselsättningsgapet mellan
              män och kvinnor var det 3,7 procent år 2002. År 2011 var sysselsättningsgapet
              mellan män och kvinnor 5,6 procent. Där har utvecklingen inte
              gått dit vi tycker att den borde. I dag är lönegapet 1,1 procent
              mindre än 2006. Det är klart att vi inte kan vänta så länge och
              tycka att utvecklingen går åt rätt håll eller i rätt takt när
              det går så långsamt. När det gäller sysselsättningsgapet har det
              faktiskt gått åt fel håll.
            </seg>
            <seg n="7d39aa15">
              Om vi ska nå det jämställda samhälle som vi båda är överens om,
              och som jag hoppas att alla här är överens om, är det klart att
              vi måste ha en helt annan ansats än vad vi har i dag och se detta
              i ett större perspektiv. Det måste ske en omställning av hela
              samhället. Jag har nämnt att barnomsorgen måste byggas ut. Äldreomsorgen
              måste också byggas ut. Många kvinnor tar i dag ett mycket större
              ansvar för sina föräldrar än vad de borde behöva göra.
            </seg>
            <seg n="64c9f5f8">
              Resurserna som läggs på äldreomsorgen har minskat rejält sedan
              1980-talet trots att de äldre har blivit fler. Cirka hundra tusen
              personer har gått ned i arbetstid eller slutat arbeta helt för
              att vårda en anhörig, och majoriteten är naturligtvis kvinnor
              som får ta hand om sina föräldrar. Att vi talar om rätten till
              heltid tycker jag är otroligt viktigt, och där går utvecklingen
              alldeles för långsamt. Vi vet att 71 procent av de kvinnor som
              arbetar deltid i dag gör det ofrivilligt. Det är 29 procent av
              männen som arbetar ofrivillig deltid.
            </seg>
            <seg n="bab2877e">
              Vi måste naturligtvis stärka arbetsmiljöarbetet samla forskningen
              och få en större kunskap om kvinnors situation på arbetsmarknaden
              och om deras arbetsmiljö. Kvinnor är i mycket större utsträckning
              än män sjukskrivna, och det är inte bara ett stort jämställdhetsproblem
              utan också ett stort samhällsproblem. Det är en stor samhällskostnad
              vi alla betalar för kvinnor som slits ut.
            </seg>
            <seg n="5b24c9ea">
              Vi måste verka för bra jobb i den offentliga sektorn. Det var
              tidigare någon som nämnde hur det såg ut under tiden vi regerade.
              Ja, det vi gjorde var att sanera ekonomin på 1990-talet. En stor
              grupp av de kvinnor som är sjukskrivna i dag är det på grund av
              den sanering och det stålbad den offentliga verksamheten gick
              igenom under 90-talet. Man kan se att de fick ta smällen. Det
              var stress och tung arbetsbelastning, man trivdes inte och fick
              sjukskriva sig. Man fick permanenta skador på grund av den ansträngda
              arbetsmiljön.
            </seg>
            <seg n="1316fd27">
              Vi måste bekämpa diskrimineringen av kvinnor i arbetslivet. Jag
              tycker att vi borde ge Medlingsinstitutet ett tydligt men ordentligt
              avgränsat uppdrag att aktivt verka för mer jämställda löner. Vi
              måste förändra lagstiftningen så att arbetsgivare som har minst
              tio anställda blir skyldiga att återigen göra lönekartläggningar
              varje år och upprätta handlingsplaner för mer jämställda löner.
              Det måste man göra om man verkligen seriöst vill jobba med att
              få en bättre lönenivå för kvinnor. Vi kan inte acceptera att lönegapet
              mellan män och kvinnor är så stort som 15,4 procent.
            </seg>
            <seg n="c8e5a1d6">
              Det går alldeles för långsamt, och ambitionerna är alldeles för
              lågt ställda.
            </seg>
          </u>
          <note type="speaker" n="08818b51">
            Anf. 28 FINN BENGTSSON (M):
          </note>
          <u who="finn_bengtsson_1c489b_w" xml:id="i-7780cfe082a85baf-1" n="3a880c33">
            <seg n="12ff6591">
              Fru talman! Låt mig poängtera att när det gäller alla de punkter
              Marie Nordén förtjänstfullt nämner för hur man ska bedriva jämställdhetsarbete
              i den ekonomiska politiken har alliansregeringen tillsatt en parlamentarisk
              utredning. Den ska se över arbetsskadeförsäkringen, arbetslöshetsförsäkringen
              och sjukförsäkringen på lång sikt. Detta är insatser som just
              en alliansregering har tagit initiativ till, brett parlamentariskt,
              men som vi saknade under den socialdemokratiska regeringstiden.
            </seg>
            <seg n="ba519155">
              Sedan till det finansministern nämner, att månadslönerna faktiskt
              har ökat för kvinnorna. Här står nästan ord mot ord, men jag är
              böjd att hålla med finansministern av ytterligare en anledning:
              Den faktiska nettoinkomsten har ökat ännu mer eftersom vi har
              jobbskatteavdrag som pricksäkert når de lönenivåer som kanske
              tyvärr kvinnorna som kollektiv har mer än männen. Nu ser det ut
              så, och en quick fix för att snabbt få upp friheten i att ha mer
              pengar i plånboken som kvinna är trots allt en höjning av månadslönen
              parad med en sänkning av skatten i de inkomstskikt där kvinnorna
              är dominerande.
            </seg>
            <seg n="f722a445">
              När det gäller sjukförsäkringen hänförde jag inte till 90-talets
              början utan till 2002, när vi hade världens mest sjukskrivna befolkning
              i Sverige till både antal och längd. Det drabbade kvinnor oerhört
              mycket hårdare än män. Vi har en sjukförsäkringsreform, som ytterligare
              har förbättrats i näst senaste budgetpropositionen för att ge
              alla en möjlighet att få sjukersättning när de behöver det men
              samtidigt inte hindra dem från att komma tillbaka till arbete.
              Siffror visar väldigt tydligt i dag att 13 procent av dem som
              har lämnat sjukförsäkringen är i arbete och att 10 procent därtill
              är arbetssökande. Hela 25 procent deltar i program hos Arbetsförmedlingen.
            </seg>
            <seg n="545e16a8">
              Då är det på det viset att detta är 70 procent kvinnor. Denna
              reform med sin generositet det finns undantagsregler så att man
              kan fortsätta att vara sjukskriven om man behöver det ger en möjlighet
              att komma på fötter närmare arbetsmarknaden i stället för att
              passivt vara sjukskriven. Detta gynnar 70 procent kvinnor och
              30 procent män.
            </seg>
          </u>
          <note type="speaker" n="8781975e">
            Anf. 29 CARL B HAMILTON (FP):
          </note>
          <u who="carl_b_hamilton_cb6e47" xml:id="i-14c43e644cf28cca-1" n="97b3eb0d">
            <seg n="b2d0f302">
              Fru talman! I sitt andra inlägg sade Marie Nordén mycket på temat
              utvecklingen går för långsamt. Ja, det är vad vi andra har sagt
              hela tiden. I sitt första inlägg och i den skriftliga interpellationen
              var dock temat utvecklingen går åt fel håll. Det är bra att utvecklingen
              beträffande Marie Nordéns inlägg går åt rätt håll i alla fall.
            </seg>
            <seg n="75919420">
              Marie Nordén slarvar nämligen med sanningen. Löneskillnaderna
              har, vilket jag påpekade i mitt tidigare inlägg, minskat mellan
              2005 och 2011. Arbetsmarknaden har blivit mindre könsuppdelad.
              I staten har löneskillnaderna minskat mer än i andra delar av
              arbetsmarknaden. Medlingsinstitutet konstaterar också att parterna
              på arbetsmarknaden säger en sak men i handling är ganska likgiltiga.
            </seg>
            <seg n="5f3daa67">
              Sedan är det detta med arbetslöshet och sysselsättning. Också
              där säger Marie Nordén i sin interpellation att utvecklingen går
              åt fel håll. Då ska man komma ihåg att det under perioden sedan
              2008 har varit en djup ekonomisk kris, som har lättat och sedan
              kommit tillbaka. De som framför allt har drabbats är de som har
              varit anställda i den exportinriktade eller utrikeshandelsberoende
              delen av ekonomin. Där är män fler än kvinnor vad beträffar andelen.
            </seg>
            <seg n="54188371">
              De som arbetar i kommuner och landsting har däremot varit skyddade
              mot uppsägningar, inte minst genom de extraresurser regeringen
              skickade till kommuner och landsting under krisens inledande år.
              Regeringens politik har alltså motverkat arbetslöshet och ökat
              sysselsättningen framför allt beträffande kvinnor. Sedan kunde
              vi inte åstadkomma så mycket beträffande industrikrisens arbetslöshet,
              och som man kan jag beklaga det.
            </seg>
          </u>
          <note type="speaker" n="779e7c92">
            Anf. 30 MONICA GREEN (S):
          </note>
          <u who="monica_green_034893_w" xml:id="i-eb06e36c9970bf04-0" n="b2f9fd24">
            <seg n="0cd997ab">
              Fru talman! Jag vill tacka Marie Nordén för att hon har lyft
              fram denna fråga, eftersom det är så viktigt att vi diskuterar
              jämställdhet i kammaren. Jag kommer senare i kväll att diskutera
              ungefär samma frågor med Maria Arnholm, och jag tänkte att det
              är bra att diskutera detta även med finansministern eftersom det
              är han som till stor del styr över pengarna.
            </seg>
            <seg n="adaa0cab">
              Jag ser ute bland kvinnor, där kvinnor arbetar, att vi upplever
              en backlash just nu. Löneskillnaderna ökar. Vi lever helt enkelt
              i olika världar. En del lever i de fina salongerna och läser fina
              statistikböcker, och en del ser hur det är ute bland kvinnorna
              där de arbetar och sliter. Det är nämligen vad de gör. De har
              mer stressande jobb än männen, och de har tyngre lyft än männen.
              En del upplever att de inte ens hinner gå på toa för att de ska
              gå in eller, i hemsjukvården, hem till nästa patient och nästa.
              Det är stress, stress, stress.
            </seg>
            <seg n="8f4c2991">
              Vad de nu också upplever är att vi går tillbaka till något från
              en väldigt gammal tid, nämligen delade turer. Förutom att kvinnor
              ska stressa i fyra timmar på morgonen det är tunga lyft och stress,
              stress, stress ska de ha en paus, en oavlönad tid, på tre timmar
              innan de fortsätter att stressa i samma höga tempo igen. Så behandlar
              man kvinnor på många håll i landet. Det är bedrövligt.
            </seg>
            <seg n="25504d4d">
              Dessutom är det så att kvinnor jobbar väldigt mycket i tidsbegränsade
              anställningar, inom hotell och restaurang och inom handeln. Det
              är till och med så att fackförbundet Handels har kartlagt att
              kvinnor får leva med mobilen på nätterna för att de på morgonen
              snabbt ska kunna svara ja på ett sms. Hugger de inte först får
              de nämligen inte dagens arbete, utan då blir de arbetslösa den
              dagen. Så är det i dagens Sverige. Så oskyddade lever kvinnorna.
            </seg>
            <seg n="98bd4e98">
              Förutom detta är det många av kvinnorna som jobbar ofrivillig
              deltid och tvingas att gå ned i tid för att de ska ta hand om
              en äldre anhörig sin egen anhörig eller sin mans anhörig. I detta
              ojämställda Sverige är det nämligen så; kvinnor tar hand även
              om sina mäns anhöriga. Det är inte männen som förväntas gå ned
              i tid. Varför förväntas kvinnorna gå ned i tid? Jo, därför att
              vården och omsorgen har blivit mycket sämre nu sedan den borgerliga
              regeringen styr.
            </seg>
            <seg n="1bf4bf57">
              Den borgerliga regeringen påstår att man skickar mer pengar till
              kommuner och landsting. I praktiken är det inte sant eftersom
              det krävs en uppräkning hela tiden. Visserligen blev det en uppskjuts
              under valåret, men det var just under valåret för att man skulle
              fiska lite röster.
            </seg>
            <seg n="0f8d34bf">
              Vad har World Economic Forum, SCB och riksdagens utredningstjänst
              gemensamt? De är oberoende av varandra, och de har alla kommit
              fram till att jämställdheten går bakåt. Vi lever i en ojämställd
              värld, och kvinnorna tjänar 85 procent av vad männen gör, det
              vill säga att i genomsnitt tjänar kvinnorna 7 600 kronor mindre
              i månaden om de jobbar heltid, om de nu får jobba heltid. Det
              är många kvinnor som inte får den chansen.
            </seg>
            <seg n="37ae50fe">
              Om både man och kvinna jobbar heltid tjänar mannen 3,6 miljoner
              mer under ett yrkesliv 3,6 miljoner! Så här kan vi inte ha det.
              Vi måste skynda på. Vi måste se till att vi går framåt med jämställdheten,
              för jag tror att även finansministern vill ha ett jämställt samhälle.
            </seg>
          </u>
          <note type="speaker" n="4ed1ec15">
            Anf. 31 Finansminister ANDERS BORG (M):
          </note>
          <u who="anders_borg_finansminister_w" xml:id="i-c47d854d31de99c1-2" n="7874b4cd" next="i-7ab941630fee3661-2">
            <seg n="9b1aff59">
              Fru talman! Ett av skälen till att den svenska modellen framstår
              som mer anständig och bättre än de flesta andra samhällsmodeller
              är just att vi har klarat jämställdheten väsentligt bättre än
              vad många andra har gjort. Insikten om att vi har klarat jämställdheten
              bättre är inte en ursäkt för att säga att vi inte ska göra någonting.
              Regeringen har mycket tydliga mål. Vi behöver få en mycket jämnare
              fördelning av makt och inflytande mellan män och kvinnor i det
              privata näringslivet, i staten, i våra myndigheter, i Sveriges
              riksdag och i regeringen. Det gäller naturligtvis också kommuner
              och landsting.
            </seg>
            <seg n="f56a81cd">
              Vi måste få en ekonomisk situation där kvinnor har samma tillgång
              till utbildning, arbeten, löner och förmögenheter som män. Vi
              måste ha ett familjeliv som präglas av att man på ett sjyst och
              rimligt sätt delar upp arbetsuppgifterna sinsemellan när vi vet
              att kvinnorna i dag arbetar mer. Vi måste säkra att vi får ett
              samhälle där mäns våld mot kvinnor beivras, att man helt enkelt
              har en polis, ett domstolsväsen och en kriminalvård som åtgärdar
              detta betydande samhällsproblem.
            </seg>
            <seg n="2e783206">
              Det här är målet för jämställdhetspolitiken. Det är det vi strävar
              efter. Enligt Statistiska centralbyrån och Medlingsinstitutets
              statistik, som Carl B Hamilton redogjorde för, har det skett förbättringar
              under den borgerliga alliansregeringens period. Vi har haft ett
              ökat arbetskraftsdeltagande med nästan 2 procent. Vi har haft
              en sysselsättningsökning med 115 000 när det gäller kvinnor. Vi
              har fler som arbetar heltid i dag än vad vi hade tidigare, och
              när det gäller fördelningen mellan månadslönerna har kvinnolönerna
              stigit från 2006 till 2011. Det är alltså tydliga framsteg.
            </seg>
            <seg n="f2b37388">
              Socialdemokraterna kan inte erkänna att det har skett framsteg.
              Sedan kan man, precis som Carl B Hamilton poängterar, önska att
              det hade gått snabbare. Men det finns en skiljelinje här. Vi har
              gjort framsteg på många punkter där de socialdemokratiska regeringarna
              inte levererade resultat. Vad är orsaken till det? Ja, jag skulle
              säga att det sammanhänger med vår grundsyn på hur det svenska
              samhället ska fungera. För oss är arbetslinjen central. Arbete
              är grunden både till egen försörjning och till stolthet och ekonomisk
              jämställdhet.
            </seg>
            <seg n="eb503f26">
              Det handlar naturligtvis också om att vi har prioriterat kunskap
              i skolan. Vad har gjort mer än något annat för att stärka kvinnors
              ställning i Sverige? Ja, det skulle jag säga är utbildningssystemet,
              det faktum att unga kvinnor i dag uppfattar att när de skaffar
              sig en bra utbildning lägger de också grunden för ett bra liv.
              Det är centralt. Socialdemokraterna har inte trott och tror inte
              på den prioriteringen av kunskap, med allt vad det innebär av
              betyg, nationella prov, status för lärare och förstärkningar av
              resurser som vi har stått för.
            </seg>
            <seg n="a16a381a">
              När det sedan handlar om valfriheten och välfärden har vi tillfört
              stora resurser där. Det är alldeles uppenbart, det är bara att
              titta i böckerna. Under de här åren har resurserna för barnomsorg,
              äldreomsorg, sjukvård och skola ökat. Till det kommer att vi har
              förstärkt valfriheten. Vi har många kvinnliga företagare och företag
              som i dag fungerar mer jämställt inom välfärdsområdet än tidigare.
              Även det är Socialdemokraterna skeptiska till.
            </seg>
            <seg n="05fb4a30">
              De grundläggande metoder som vi ser som viktiga för att skapa
              ett jämställt samhälle säger Socialdemokraterna nej till. Att
              förstärka arbetslinjen säger Socialdemokraterna nej till. Att
              stärka kunskapslinjen säger Socialdemokraterna nej till. Att stärka
              valfriheten och satsa på välfärden säger Socialdemokraterna nej
              till. Då är det ingen slump att vi har uppnått resultat på jämställdhetsområdet
              där Socialdemokraterna tidigare misslyckats.
            </seg>
          </u>
          <note n="7b4b140b">
            Anf. 32 MARIE NORDÉN (S):
          </note>
          <u who="anders_borg_finansminister_w" xml:id="i-7ab941630fee3661-2" n="7874b4cd" prev="i-c47d854d31de99c1-2">
            <seg n="fc22dd69">
              Fru talman! Nej, utvecklingen går inte åt rätt håll så länge
              inkomstskillnaderna mellan män och kvinnor ökar, vilket de fortfarande
              gör. På ett år ökade inkomstskillnaden med 1,8 procent, mer till
              männen. Det är inte att ha en utveckling som går åt rätt håll.
              Det spelar ingen roll hur mycket ni leker med statistiken i den
              här församlingen. Det tar för lång tid att nå det jämställda samhället;
              det står jag fast vid.
            </seg>
            <seg n="59520b78">
              Jag skulle kunna säga mycket, men jag vill bara kommentera det
              här med sjukförsäkringsreformen som man säger skulle ha varit
              något positivt för kvinnorna. Jag möter utförsäkrade kvinnor som
              enligt vissa har gynnats men som inte känner igen sig i den bilden.
              När man är utförsäkrad finns man inte med i statistiken, man lever
              på mycket mindre inkomst och känner sig utslängd ur de sociala
              sammanhangen.
            </seg>
            <seg n="812d64eb">
              Det är otroligt oroväckande att det finns en sådan brist på ett
              genomgripande jämställdhetsperspektiv när det gäller hur vi ska
              få ett mer jämlikt samhälle. Det här är inte endast rättvisefrågor,
              att kvinnor och män ska tjäna lika eller ha samma arbetsvillkor,
              utan det handlar också om tillväxt för hela samhället. Vi betalar
              ett väldigt högt pris när vi inte släpper in kvinnorna på samma
              villkor och ger samma möjligheter att verka på arbetsmarknaden
              som männen. Det är framför allt där vi ser att vi kan göra skillnad.
            </seg>
            <seg n="2acb7bee">
              Därför måste vi skapa en arbetsmarknad där kvinnor och män kan
              delta på samma sätt. Därför föreslog jag en rad åtgärder som Socialdemokraterna
              presenterade i veckan som var, den 8 mars, som är nödvändiga just
              för att skapa en större tillväxt där kvinnor och män deltar på
              lika villkor. Det är så vi skapar en bättre framtid. Det är så
              vi skapar en högre tillväxt och en bättre möjlighet för både kvinnor
              och män att delta.
            </seg>
          </u>
          <note type="speaker" n="1997f21d">
            Anf. 33 MONICA GREEN (S):
          </note>
          <u who="monica_green_034893_w" xml:id="i-eb06e36c9970bf04-1" n="b2f9fd24">
            <seg n="f9783b6a">
              Fru talman! Ibland undrar jag om Anders Borg tror på sina egna
              pamfletter, eller om han bara säger det fastän han inte ens tror
              på det. Han påstår i talarstolen att de borgerliga satsar på skolan
              och att Socialdemokraterna är emot. Då kan jag påminna finansministern
              om att skolresultaten blir sämre och sämre och sämre för varje
              år under tiden som ni styr. Det är en liten påminnelse, kanske
              bra att känna till om man är finansminister. En annan sak som
              är bra att känna till är att ni vill lägga ned, ni hotar med det,
              de små och medelstora högskolorna. Ni tycker att det ska vara
              långt till att få en högre utbildning. Det ska vara ett stort
              steg fysiskt, geografiskt och psykiskt. Det ska bara vara några
              få förunnat att skaffa sig en högre utbildning. Det är den borgerliga
              politiken för att det ska bli en lite större skillnad mellan folk
              och folk, för att det ska bli lönespridningar och för att det
              ska vara några som ska passa upp dem som vill göra karriär. Det
              är så ni har tänkt ut det.
            </seg>
            <seg n="37ac0637">
              Anders Borg säger att kunskap är bra för kvinnorna. Det håller
              jag med om. Det var precis därför som vi genomförde ett kunskapslyft.
              Det kanske är en bra idé att tänka på för den borgerliga regeringen
              nu när det är dåliga tider. Vi genomförde ett gigantiskt kunskapslyft.
              Det var bra för både män och kvinnor, men mest för kvinnorna.
              De tog chansen att utbilda sig. Det har gett kvinnor en väldig
              skjuts framåt.
            </seg>
            <seg n="60c675fc">
              Tyvärr är det så att när kvinnor utbildar sig får de inte högre
              lön, för inom kvinnoyrken är det lägre betalt. Kvinnor har stressade
              arbetssituationer, gör tunga lyft, får lägre betalt och har stress
              efter jobbet, alltså på den obetalda delen. Sedan blir folk förvånade
              över att kvinnorna blir sjuka mer. Det är faktiskt kvinnorna som
              bär upp det här landet.
            </seg>
          </u>
          <note type="speaker" n="0f068b51">
            Anf. 34 Finansminister ANDERS BORG (M):
          </note>
          <u who="anders_borg_finansminister_w" xml:id="i-66ed3c029d9ec998-10" n="7874b4cd">
            <seg n="e2b35426">
              Fru talman! Jämställdhetspolitiken är central för att vi ska
              ha ett sjyst samhälle. Det är centralt att människor oavsett kön,
              social bakgrund, föräldrar och arv har en bra utveckling och får
              möjlighet att själva forma sina liv. Det är kärnan i det vi menar
              med ett bra och väl fungerande samhälle. Därför blir jämställdhetsfrågorna
              centrala. De handlar om makt, ekonomi, relationerna mellan människor
              och också mäns våld mot kvinnor. Det är precis det som den här
              debatten handlar om, och det är det som regeringen prioriterat
              under dessa år.
            </seg>
            <seg n="d13cb5a7">
              Det går inte att komma ifrån att även om vi har kvar betydande
              svårigheter har vi steg för steg tagit oss framåt för att förbättra
              situationen. Det går inte att komma ifrån att om man avvecklar
              arbetslinjen och återskapar fattigdomsfällor, inaktivitetsfällor
              och arbetslöshetsfällor låser man ute kvinnor från arbetsmarknaden,
              och därmed stiger inkomstskillnaderna och löneskillnaderna. Det
              går inte heller att komma ifrån att om man menar allvar med att
              rusta upp kunskaperna handlar det om betyg, lärarlöner, nationella
              prov och ordning och reda i klassrummet. Det är ingen tvekan om
              att vi där har olika synsätt. Kunskapspolitik är jämställdhetspolitik,
              och där skiljer sig Socialdemokraterna och Alliansen åt.
            </seg>
            <seg n="f64701a7">
              Samma sak gäller valfriheten. Om man minskar valfriheten minskar
              man, tyvärr, kvinnors möjlighet att arbeta och försämrar därmed
              maktförhållandena i svensk ekonomi. Därför, fru talman, är jämställdhetspolitiken
              central, och det är genom att stärka arbetslinjen, kunskapslinjen
              och valfriheten som vi får större jämställdhet i Sverige.
            </seg>
          </u>
          <note n="ef280647">
            Överläggningen var härmed avslutad.
          </note>
          <note n="c7d4154a">
            12 § Svar på interpellation 2012/13:289 om det femte jobbskatteavdraget
          </note>
          <note type="speaker" n="43f69474">
            Anf. 35 Finansminister ANDERS BORG (M):
          </note>
          <u who="anders_borg_finansminister_w" xml:id="i-66ed3c029d9ec998-11" n="7874b4cd">
            <seg n="7721730f">
              Fru talman! Markus Wiechel har frågat mig dels om jag kan tänka
              mig att verka för ett femte jobbskatteavdrag med hjälp av Sverigedemokraterna,
              dels om jag planerar att ett avdrag ska förverkligas och i så
              fall när regeringen avser att införa ett sådant.
            </seg>
            <seg n="f6a237d4">
              Jobbskatteavdraget är ett verkningsfullt medel i regeringens
              arbete för ett minskat utanförskap och en varaktigt ökad sysselsättning.
              Regeringen har därför som reformambition att föreslå riksdagen
              en ytterligare förstärkning av jobbskatteavdraget när de offentliga
              finanserna och ekonomin så tillåter. När en sådan förstärkning
              av jobbskatteavdraget kan vara aktuell är något som regeringen
              prövar inom ramen för budgetarbetet. Riksdagen får då ta ställning
              till budgetförslaget på sedvanligt sätt.
            </seg>
          </u>
          <note type="speaker" n="61e9aee4">
            Anf. 36 MARKUS WIECHEL (SD):
          </note>
          <u who="markus_wiechel_cbd566_w" xml:id="i-fb3bacf2e3ea5393-0" n="60ba40f5" next="i-f25a467c13921afd-0">
            <seg n="f4367c0b">
              Fru talman! Jag vill tacka finansministern för det relativt korta
              men raka svaret. Jag noterar att det är tydligt att finansministern,
              precis som jag, ser vilken potential det finns att skapa ytterligare
              arbetstillfällen genom att införa ett femte jobbskatteavdrag.
              Jag tar därmed för givet att finansministern, precis som statsministern,
              anser att införande av jobbskatteavdrag är åtgärder som skapar
              flest jobb. Om det inte är så kan finansministern givetvis rätta
              mig.
            </seg>
            <seg n="f3fb07f9">
              Riksrevisionens rapport visar att det femte jobbskatteavdraget
              skulle kunna möjliggöra 10 000 nya jobb. Förutom detta stimuleras
              arbetsmarknaden, vilket kan öka såväl konsumtionen som sysselsättningen
              i dess helhet. All politik handlar om prioriteringar, och av svaret
              att döma tycks regeringen inte prioritera det femte jobbskatteavdraget
              tillräckligt mycket för att genomföra det. Detta framgår tydligt
              av ministerns svar.
            </seg>
          </u>
          <note n="4a02f31b">
            Anf. 37 GUNNAR ANDRÉN (FP):
          </note>
          <u who="markus_wiechel_cbd566_w" xml:id="i-f25a467c13921afd-0" n="60ba40f5" prev="i-fb3bacf2e3ea5393-0">
            <seg n="ee20d990">
              Fru talman! I skolan hade man en gång i tiden ordningsmän, och
              jag känner mig som en sådan i dag med anledning av den tidigare
              debatten om tonnageskatten och nu jobbskatteavdraget.
            </seg>
            <seg n="bcce8a6b">
              Jag tycker naturligtvis att det är bra att Markus Wiechel argumenterar
              för möjligheten av ett jobbskatteavdrag. Att han villkorar detsamma
              tycker jag är något alldeles hemskt. Men, fru talman, jag som
              suttit i skatteutskottet, precis som för övrigt fru talmannen,
              känner till något om hur just Sverigedemokraterna har agerat beträffande
              det femte jobbskatteavdraget. Därför kan jag inte låta bli att
              ta upp att i början av den här mandatperioden hade Sverigedemokraterna
              inga synpunkter alls, men när man kom in på 2011, vilket inte
              är mer än två år sedan, väckte man motioner mot det. Man förenade
              sig med Socialdemokraterna, Vänsterpartiet och Miljöpartiet och
              tog i praktiken ställning mot ett förslag som aldrig hade lagts
              fram av finansminister Borg. Man avvisade mycket bestämt ett sådant
              förslag.
            </seg>
            <seg n="6c81a3ba">
              Jag minns mycket väl att Sverigedemokraterna i skatteutskottet
              hade attityden att ett femte jobbskatteavdrag var det dummaste
              förslag de någonsin hade hört talas om. I maj 2011 kunde de möjligen
              tala om det, men det villkorades med att det skulle göras en mängd
              andra reformer. När vi kommer till den 17 augusti 2011, fru talman,
              kan vi i partisekreterare Björn Söders blogg läsa alla kanske
              inte läser den; jag gör det inte heller regelbundet men det händer
              någon gång beträffande det femte jobbskatteavdraget: Jobbskatteavdrag
              som kostar betydligt mer än det smakar tjänar ingen nytta. Jag
              tycker att herr Wiechel borde ha vetskap om detta. Därmed är man
              tillbaka i att det är ett dumt politiskt förslag, något som Sverigedemokraterna
              aldrig kan stå för och över huvud taget inte vill veta av.
            </seg>
            <seg n="a6aee17d">
              Jag tycker att Sverigedemokraterna i den här frågan beter sig
              som en vindflöjel när de går ut och är beredda att stödja ett
              förslag genom att villkora det. Hur kan man stödja ett förslag
              år 2013 som år 2011 var det dummaste man någonsin hade hört talas
              om? Någon ordning måste det vara på argumentationen också inom
              Sverigedemokraterna.
            </seg>
          </u>
          <note type="speaker" n="6090e1e6">
            Anf. 38 Finansminister ANDERS BORG (M):
          </note>
          <u who="anders_borg_finansminister_w" xml:id="i-66ed3c029d9ec998-12" n="7874b4cd">
            <seg n="f7c3e83f">
              Fru talman! Är jobbskatteavdraget en viktig reform? Ja, det är
              förmodligen en av de mest effektiva åtgärder vi kan vidta för
              att fler människor ska komma i arbete. Det sammanhänger med att
              det blir mer lönsamt att arbeta och mindre lönsamt att inte arbeta.
              Är det därmed klart och tydligt att regeringen bör lägga fram
              ett förslag om ett femte jobbskatteavdrag? Nej, det är definitivt
              inte klart. Vi har ett besvärligt ekonomiskt läge. Sverige har
              starkare offentliga finanser än många andra, och vi har vunnit
              mycket på att agera försiktigt under krisen när andra förhävt
              sig, tagit i för mycket och fastnat i skuldträsk och nedskärningar.
            </seg>
            <seg n="75f2df81">
              Jag tror att det är alldeles för tidigt att dra slutsatsen att
              den ekonomiska krisen är över. Vi har en politisk situation i
              Italien som kan ha betydande effekter på världsekonomin om det
              vill sig illa. Därmed är vi beträffande huruvida ett jobbskatteavdrag
              ska införas eller inte i samma läge som när vi diskuterade det
              i valrörelsen. Vi har ambitionen att genomföra ett ytterligare
              jobbskatteavdrag, men det är på villkoret att vi klarar av att
              upprätthålla god ordning i offentliga finanser. Den bedömningen
              återstår att göra.
            </seg>
            <seg n="a50091f7">
              När vi är framme i augusti och kan se vilka skatteintäkter vi
              har får frågan prövas på nytt. Det finns inget givet svar på den
              frågan. Den får helt enkelt prövas i förhållande till hur läget
              är. Sedan kommer förslaget naturligtvis att föreläggas riksdagen.
            </seg>
          </u>
          <note type="speaker" n="500d2887">
            Anf. 39 MARKUS WIECHEL (SD):
          </note>
          <u who="markus_wiechel_cbd566_w" xml:id="i-5a218069e23ca1a1-0" n="60ba40f5">
            <seg n="fb8e98db">
              Fru talman! Gunnar Andrén sade att vi velade och var inkonsekventa.
              Sverigedemokraterna har valt att ge sitt stöd till ett femte jobbskatteavdrag
              om regeringen går med på några smärre förändringar.
            </seg>
            <seg n="aa0a2e42">
              Förslaget beräknas ge 10 000 nya jobb och kosta 12 miljarder
              årligen. Eftersom Sverigedemokraterna vill rikta förslaget mot
              låg- och medelinkomsttagare vill vi inte lägga fram något förslag
              om att höja brytpunkten för statlig skatt.
            </seg>
            <seg n="de65966d">
              Men faktum är att regeringen verkar vara totalt ovillig att över
              huvud taget förhandla om ett femte jobbskatteavdrag. Fortfarande
              tycks finansministern inte vara intresserad av att finna lösningar
              på hur en riksdagsmajoritet kan införa ett femte jobbskatteavdrag.
              Sverigedemokraterna har ekonomisk täckning för avdraget, utan
              att välfärden eller de offentliga finanserna tar skada. Att skjuta
              detta beslut på framtiden kan vara förödande för samhällsutvecklingen,
              inte minst då utanförskapsområdena blir fler och arbetslösheten
              ökar.
            </seg>
            <seg n="7c565441">
              Man kan fråga sig hur det kommer sig att regeringen inte har
              möjlighet att driva igenom Moderaternas största valfråga. Finansministern
              verkade otydlig om huruvida regeringen kan tänka sig att införa
              ett femte jobbskatteavdrag med hjälp av Sverigedemokraterna. Det
              pratas ofta om att förslag ska genomföras om man finner en riksdagsmajoritet.
              Men om övriga oppositionspartier skulle vara negativa till avdraget,
              avser ministern då att förhandla med Sverigedemokraterna för att
              minska arbetslösheten och utanförskapet? Det tror jag är en väldigt
              intressant fråga, inte minst för Alliansens väljare.
            </seg>
          </u>
          <note type="speaker" n="32a1b70c">
            Anf. 40 Finansminister ANDERS BORG (M):
          </note>
          <u who="anders_borg_finansminister_w" xml:id="i-66ed3c029d9ec998-13" n="7874b4cd">
            <seg n="31b1edf6">
              Fru talman! Regeringens uppfattning är att jobbskatteavdraget
              är ett viktigt sätt att göra det mer lönsamt för låg- och medelinkomsttagare
              att arbeta. Det har tillfört nästan en månadslön för en normalinkomsttagare
              under de år vi har suttit vid regeringsmakten.
            </seg>
            <seg n="66135a43">
              Vi har dock varit mycket tydliga med att vi först och främst
              tar ansvar för svensk ekonomi. Alliansens valmanifest var helt
              entydigt, och regeringsförklaringen var helt entydig. Vi kommer
              inte att försätta oss i en situation där vi får stora underskott
              som driver upp räntor och leder till att svenska kronan försvagas
              och att förtroendet för svensk ekonomi undermineras. Vi ska ha
              god ordning i våra offentliga finanser. Därmed måste alla vallöften
              ytterst vara villkorade av att vi har de resurser som krävs för
              att kunna vidta ytterligare åtgärder. Detta har vi deklarerat
              till väljarna under valrörelsen 2010 och slagit fast i regeringsförklaringen.
              Vi har också skrivit det när vi i budgetpropositioner diskuterat
              huruvida vi kommer att kunna genomföra ytterligare jobbskatteavdrag.
            </seg>
            <seg n="663a39d1">
              Det råder inget som helst tvivel om att Alliansens viktigaste
              vallöfte inför valet 2006 var att vi skulle ta ansvar för svensk
              ekonomi. År 2010 var också vårt viktigaste vallöfte att vi skulle
              ta ansvar för svensk ekonomi. Och även när vi går till val 2014
              kommer vårt viktigaste vallöfte att vara att vi ska ta ansvar
              för svensk ekonomi. Därmed får man naturligtvis pröva alla förslag
              mot de budgetutrymmen som föreligger.
            </seg>
            <seg n="3ff54476">
              Därtill är alliansregeringen tydlig med att vi är beredda att
              söka stöd i Sveriges riksdag för våra förslag. Vi har sagt att
              vi i första hand vill göra det med Socialdemokraterna och Miljöpartiet.
              Vi har haft uppfattningen att vi inte är beredda att förhandla
              med Sverigedemokraterna i denna fråga eller andra frågor.
            </seg>
          </u>
          <note type="speaker" n="3f471f05">
            Anf. 41 MARKUS WIECHEL (SD):
          </note>
          <u who="markus_wiechel_cbd566_w" xml:id="i-5a218069e23ca1a1-1" n="60ba40f5">
            <seg n="7501b044">
              Fru talman! All politik handlar som sagt om prioriteringar. Alliansens
              väljare har nu fått höra att deras företrädare inte är intresserade
              av att driva igenom en av sina hjärtefrågor, trots att möjligheten
              till en riksdagsmajoritet finns och trots att det är möjligt ur
              ett ekonomiskt perspektiv. Alliansens väljare har dessutom fått
              höra att deras företrädare anser att det är viktigare att inte
              samtala med vissa folkvalda företrädare än att genomföra ett avdrag
              som kan öka sysselsättningen och minska utanförskapet.
            </seg>
          </u>
          <note type="speaker" n="b004b1a3">
            Anf. 42 Finansminister ANDERS BORG (M):
          </note>
          <u who="anders_borg_finansminister_w" xml:id="i-66ed3c029d9ec998-14" n="7874b4cd">
            <seg n="6b7149dc">
              Fru talman! Det är alldeles uppenbart att vi för ett samtal i
              talarstolen här i Sveriges riksdag om de här frågorna. Det är
              det som Markus Wiechel och jag gör nu.
            </seg>
            <seg n="c4db0d4f">
              Vår uppfattning är att jobbskatteavdraget är en bra och viktig
              reform och att den ska genomföras när vi har råd. Men det är också
              vår uppfattning att vi när vi söker stöd i Sveriges riksdag ska
              göra det hos Miljöpartiet och Socialdemokraterna. Det finns ingen
              regering som är ålagd att söka stöd vare sig hos Sverigedemokraterna
              eller hos Vänsterpartiet. Vi lägger fram vår politik. När vi behöver
              söka stöd är det vår uppfattning att vi i första hand ska göra
              det hos Miljöpartiet och Socialdemokraterna.
            </seg>
          </u>
          <note n="ef280647">
            Överläggningen var härmed avslutad.
          </note>
          <note n="20478447">
            13 § Svar på interpellationerna 2012/13:301 och 313 om bibliotekslån
            och författarersättning
          </note>
          <note type="speaker" n="689b1650">
            Anf. 43 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_kulturminister_w" xml:id="i-66ed3c029d9ec998-15" n="3ab75734">
            <seg n="a4c7cd64">
              Fru talman! Tina Ehn har frågat mig på vilka grunder Litteraturutredningen
              har fått i uppdrag att ompröva formerna för hur systemet med biblioteksersättningen
              fungerar. Jag har även fått frågan om jag delar Litteraturutredningens
              slutsats att rättighetshavarna inte bör få ersättning utifrån
              antal bibliotekslån. Dessutom har Tina Ehn ställt frågan vad jag
              avser att göra för att säkerställa att kulturskapare även fortsättningsvis
              har goda möjligheter till försörjning.
            </seg>
            <seg n="ccbaad26">
              Bengt Berg har frågat mig om jag avser att ersätta väl fungerande
              system som Författarfonden och dess på statistik framräknade ersättning
              per lån till respektive upphovsman med ett annat system. Jag har
              också fått frågan om jag avser att ersätta det exakta örestalet
              och de exakta antalen boklån med en godtycklig klumpsumma. Vidare
              frågar Bengt Berg vad jag avser att göra med Sveriges författarfond
              i framtiden, vem som ska fördela och bestämma ersättningarna till
              upphovsmännen och på vilket sätt återväxten ska tryggas i författarleden,
              där stipendier och medel från Författarfonden spelat en så omvittnat
              stor roll. Slutligen ställer Bengt Berg frågan om jag avser att
              förändra min principiella syn på begreppen ersättning för utfört
              arbete när det gäller författande och bidrag samt om jag avser
              att ta bort bokskaparna som en respekterad motpart i samband med
              förhandlingarna.
            </seg>
            <seg n="b1d2594a">
              Frågorna från Tina Ehn och Bengt Berg överlappar delvis varandra.
              Jag väljer därför att svara på frågorna samlat.
            </seg>
            <seg n="0d50f464">
              Jag vill inledningsvis betona att regeringen värnar biblioteksersättningen.
              Författare, översättare, tecknare och fotografer ska självklart
              ersättas för att de låter sina verk lånas ut vid folk- och skolbibliotek.
              Att författare och andra litterära upphovsmän ges bra förutsättningar
              för sitt arbete är avgörande för litteraturens utveckling i landet.
            </seg>
            <seg n="b307264f">
              Det har också varit utgångspunkten för regeringens direktiv till
              Litteraturutredningen, vars betänkande nu har varit ute på remiss.
              Samtidigt anser regeringen att det finns skäl att se över formerna
              för den förhandlingsordning som nu gäller, och det har alltså
              Litteraturutredningen gjort.
            </seg>
            <seg n="d5777399">
              Det har skett stora förändringar på litteraturområdet och bokmarknaden
              de senaste åren. Digitaliseringen och e-bokens ökade andel av
              bokmarknaden och boklånen är viktiga delar i denna utveckling,
              som bland annat kommer att påverka upphovsmännens villkor framöver.
            </seg>
            <seg n="8e4db263">
              Det är en av anledningarna till att regeringen gav Litteraturutredningen
              i uppdrag att se över formerna för hur biblioteksersättningen
              fastställs. En annan förklaring är budgetlagen, som riksdagen
              ändrat efter det att förhandlingsordningen om biblioteksersättningens
              grundbelopp mellan regeringen och upphovsmännen infördes.
            </seg>
            <seg n="6a494483">
              Litteraturutredningen har inte haft i uppdrag att komma med förslag
              om att ersätta Sveriges författarfond som fördelande organ av
              biblioteksersättningen. Litteraturutredningen har heller inte
              lämnat några sådana förslag. Däremot har man föreslagit en del
              förändringar i den förordning som styr fondens verksamhet mot
              bakgrund av de omvärldsförändringar jag tidigare nämnde.
            </seg>
            <seg n="a3659967">
              Remissynpunkter på Litteraturutredningens förslag har precis
              kommit in, och regeringen har nu ett gediget beslutsunderlag att
              analysera och ta ställning till. Regeringen kommer att återkomma
              med sitt ställningstagande. En viktig utgångspunkt för regeringens
              kulturpolitik är förbättrade villkor för kulturskapare. För de
              litterära upphovsmännen är biblioteksersättningen i detta avseende
              en betydelsefull del.
            </seg>
          </u>
          <note type="speaker" n="8427d029">
            Anf. 44 TINA EHN (MP):
          </note>
          <u who="tina_ehn_9353b3_w" xml:id="i-0581976cd054a9a8-0" n="eef5681e">
            <seg n="5f0982bf">
              Fru talman! Jag tackar så mycket för svaret. Samtidigt är det
              ett frustrerande svar vi får om biblioteksersättning för kulturskaparna.
            </seg>
            <seg n="8bdee85f">
              Jag har som kulturpolitiker från Miljöpartiet ställt ett antal
              frågor, och Bengt Berg från Vänsterpartiet har ställt flera frågor.
              Svaret är däremot ganska kort och innehållslöst. Egentligen säger
              ministern att hon ska återkomma med ett svar efter att ha tagit
              del av alla de remissynpunkter som inkommit på Litteraturutredningen.
            </seg>
            <seg n="87e58829">
              Min första fråga handlar om på vilka grunder ministern gett Litteraturutredningen
              i uppdrag att ompröva formerna för hur systemet med biblioteksersättningen
              fungerar. Det är ett initiativ som regeringen och kulturministern
              tagit som bör kunna förklaras.
            </seg>
            <seg n="8598ad65">
              Här får jag inget svar. Det är för mig inget klargörande alls.
              Jag kan uppriktigt sagt inte förstå varför den väl förankrade
              principen och grunderna för hur ersättningen fastställs har blivit
              föremål för regeringens önskan att förändra.
            </seg>
            <seg n="e6556dbd">
              Systemet med ersättningen kom redan 1955. Det är någonting som
              förhandlas fram mellan regeringen och upphovsmännens organisationer.
              Beloppet beräknas utifrån statistik på utlåning. När fler böcker
              läses blir det mer pengar till författarna.
            </seg>
            <seg n="fc1d0f45">
              Om nu anledningen till uppdraget i direktivet är de förändringar
              som pågår i omvärlden för bokmarknaden, som sades i svaret, med
              digitalisering och e-böcker eller om det beror på förändringar
              i budgetlagen är det inget svar. Jag förstår ändå inte varför
              det verkar finnas ambitioner att peta och ändra i principen för
              systemet med ersättningen.
            </seg>
            <seg n="cdde3e95">
              Jag har i kammaren försökt lyfta fram frågan om e-böcker med
              kulturministern. Även den i den frågan får jag ett svar som inte
              är ett svar. Ansvaret skyfflas över till Sveriges Kommuner och
              Landsting.
            </seg>
            <seg n="6541cfdd">
              En annan fråga som har med förutsättningar för kulturskapare
              att göra är scenkonstpensionerna. Vi är många som förväntar oss
              ett svar och en långsiktig lösning. Vi har nu väntat ett tag.
            </seg>
            <seg n="8ccff8bd">
              Att värna kulturskapare och kulturarbetare innebär att ge besked,
              driva processer som är viktiga för dem, ge fler möjligheter och
              inte skjuta upp dem på framtiden eller bolla över dem till andra.
            </seg>
            <seg n="30e18fe2">
              Att ge kulturskapare bättre villkor kan absolut inte vara att
              ha en ambition att ta bort förhandlingsrätten för biblioteksersättningen.
              Det är en ersättning som har funnits länge, som jag sade tidigare,
              och är väl förankrad och etablerad.
            </seg>
            <seg n="d9d6db98">
              Min oro sträcker sig även till bibliotekens situation, där en
              förändring kan skapa osäkerhet som riskerar att dra undan en viktig
              grund för biblioteken. Upphovsrätten i sig står dessutom inför
              många utmaningar, och det är knepiga frågor. Vi möter dem ständigt
              inom kulturområdet.
            </seg>
            <seg n="ff173896">
              Här har vi ett system som fungerar och upphovsrättsskaparna gillar.
              Det verkar onödigt att försöka ändra på sådant som länge har fungerat
              och är förenligt med hur verkligheten ser ut.
            </seg>
            <seg n="cbf30cfe">
              Systemet är inte i dag omsprunget av en ny teknik. Jag uppfattar
              inte att det står författare och bankar på Kulturdepartementets
              dörr för att skynda på en förändring.
            </seg>
            <seg n="016a4f57">
              Det är bra om kulturministern vill svara på frågan om kulturministern
              ser biblioteksersättningen som ett bidrag eller som den ersättning
              som jag och andra uppfattar att den är.
            </seg>
          </u>
          <note type="speaker" n="ae45f68e">
            Anf. 45 BENGT BERG (V):
          </note>
          <u who="bengt_berg_4057fa_w" xml:id="i-7b1ef9540810cc6a-0" n="5b414f1b">
            <seg n="55fd04b8">
              Fru talman! Utan bröd kan man leva i tre dagar, utan poesi aldrig.
              Det skrev den poetiske häxmästaren Charles Baudelaire någon gång
              på 1800-talet.
            </seg>
            <seg n="29bef26a">
              Det är ingen slump att den svenska barnboken har ett så gott
              renommé ute i världen. Det är följden av en mångårig tradition
              i fotspåren av Astrid Lindgren, Barbro Lindgren, Lennart Hellsing,
              Maria Gripe och alla andra fantastiska skapare av berättelser
              i ord och bild.
            </seg>
            <seg n="a4fc471f">
              Det är också resultatet av en biblioteksverksamhet som inte bara
              spridit bra och spännande böcker till alla barn utan också gett
              sina upphovsmän betalt för deras arbete i form av den så kallade
              biblioteksersättningen. Detta gäller givetvis också för vuxenlitteraturen.
            </seg>
            <seg n="68531559">
              Jag har några frågor. Avser kulturministern att förändra sin
              principiella syn på begreppet ersättning, det vill säga ersättning
              för utfört arbete, och i stället införa begreppet bidrag? Om det
              är bidrag finns det en väldigt dålig förhandlingssits för dem
              som har skapat böcker i ord och bild.
            </seg>
            <seg n="a7128e22">
              Avser kulturministern att ta bort bokskaparna som en respekterad
              motpart i samband med förhandlingarna? Den senaste medlingen avbröts,
              som bekant. Det enda resultat som framkom var ett enda öre i höjning
              av biblioteksersättningen, som nu ligger på 1:37 kronor per utlån.
            </seg>
            <seg n="9c6b32a3">
              På vilket sätt gagnar det upphovsmännens villkor om Litteraturutredningens
              förslag om slopad förhandlingsrätt till förmån för överläggningar
              om en klumpsumma blir verklighet? I stället för ett specifikt
              registrerat antal lån och 1:37 kronor för varje lån finns tanken
              om en klumpsumma. Vem bestämmer dess storlek?
            </seg>
            <seg n="b62026bd">
              Jag tycker precis som Tina Ehn från Miljöpartiet att svaren är
              synnerligen substanslösa och skulle gärna vilja ha lite mer konkretion.
            </seg>
            <seg n="26c63c95">
              Sedan mitten på 50-talet har svenska författare, litterära översättare
              och bildmakare fått ersättning för sitt arbete genom utlåningsstatistiken.
              Denna ordning har inneburit att författarorganisationerna och
              staten i Författarfonden genom decennier skött detta på ett väldigt
              enkelt, smidigt och harmoniskt sätt. Även om kulturministern nu
              säger att Författarfonden inte är i fara finns det ändå väldigt
              stora frågetecken inför den utfästelsen.
            </seg>
            <seg n="6f890dec">
              I svävande och substanslösa formuleringar som motiv för omdaningen
              av ett väl fungerande ersättningssystem plockar kulturministern
              in ett begrepp som modernt och transparent system. Jag skulle
              gärna vilja veta vilka fördelarna är med detta moderna och transparenta
              system. Vad består de av i den konkreta verkligheten?
            </seg>
          </u>
          <note type="speaker" n="be153118">
            Anf. 46 ULF NILSSON (FP):
          </note>
          <u who="ulf_nilsson_680de8_w" xml:id="i-f14499289a2758cd-0" n="4b1cfcbe">
            <seg n="0197ee9d">
              Fru talman! Även jag vill tacka kulturministern för svaret på
              interpellanternas frågor. Det är viktiga frågor som tas upp här.
              Jag uppskattar särskilt att ministern så tydligt säger att biblioteksersättningen
              ska värnas och att författare ska ersättas för att de låter sina
              verk lånas ut gratis vid biblioteken.
            </seg>
            <seg n="d1785853">
              Jag är övertygad om att alla som är med i den här debatten tycker
              att det är viktigt med böcker och läsning. Vi vet att läsning
              förändrar människor och sätter i gång processer genom reflexion
              och känsla. Läsning av både fackböcker och skönlitteratur ger
              människor en ny och annorlunda kunskap.
            </seg>
            <seg n="bc2d07fd">
              Den stora litteraturutredningen som vi diskuterar, där bland
              annat detta förslag finns, föreslår också ett antal satsningar
              på skola, bibliotek och olika riktade läsfrämjande åtgärder. Den
              har också en del förslag när det gäller biblioteksersättningen.
              Det kan vara svårt att helt överblicka konsekvenserna av utredningens
              förslag och en del föreslagna tekniska förändringar.
            </seg>
            <seg n="2713bc28">
              Jag vill passa på tillfället att tydligt säga att Folkpartiet
              vill ha kvar principen om biblioteksersättning och att det även
              i fortsättningen ska vara ett samband mellan utlån och ersättning.
              Den ska inte ersättas med någon klumpsumma som fördelas oberoende
              av utlåning.
            </seg>
            <seg n="3a99aa6c">
              Det är utgångspunkten för Folkpartiet i de kommande diskussionerna
              om eventuella förändringar. Vi tycker också att upphovsmännen,
              författarna med flera, ska vara med och ha ett inflytande vid
              diskussionen om förändringar.
            </seg>
            <seg n="1eb9303b">
              Fru talman! I detta sammanhang vill jag också säga att det är
              dags för oss alla att börja diskutera hur e-böcker påverkar rätten
              till ersättning för förlorade inkomster på grund av gratisutlåning
              av e-böcker.
            </seg>
            <seg n="b397bac3">
              Självklart ska våra folkbibliotek erbjuda e-böcker gratis. Men
              det är en viktig fråga hur författarna och för den delen också
              förlagen ska kompenseras för minskad utlåning och försäljning.
            </seg>
            <seg n="f6e438d9">
              Jag vet att detta i dag lagstiftningsmässigt inte har ett dugg
              att göra med biblioteksersättningen. Men det är ändå väldigt viktigt
              att vi för framtiden utvecklar ett system så att författarna får
              en rimlig ersättning när kanske om fem tio år den största delen
              av lån av böcker sker via nätet. Den diskussionen måste vi starta
              så snart som möjligt.
            </seg>
            <seg n="9a3a3221">
              Visst behövs det olika stöd och bidrag till kultur, men för mig
              och Folkpartiet är det också en kärnfråga att vi underlättar för
              olika kulturutövare att försörja sig själva. Litteraturutredningen
              identifierar olika utmaningar och problem. En viktig utmaning
              som utredningen tar upp är just upphovsmännens svårigheter att
              försörja sig på sitt skapande.
            </seg>
            <seg n="47be9f5a">
              Med det som utgångspunkt tycker jag att biblioteksersättningen
              i framtiden ska fortsätta att vara just en ersättning och att
              den ska ha en klar koppling till utlåningen på biblioteken.
            </seg>
          </u>
          <note n="5c85bd7f">
            I detta anförande instämde Anna Steele (FP).
          </note>
          <note type="speaker" n="c263194c">
            Anf. 47 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_kulturminister_w" xml:id="i-66ed3c029d9ec998-16" n="3ab75734">
            <seg n="491a5391">
              Fru talman! Jag tycker att det är roligt att flera vill delta
              i den här debatten.
            </seg>
            <seg n="fb670703">
              Sedan Litteraturutredningen kom i höstas har vi haft en intensiv
              debatt om läsande och om boklån på bibliotek. I dagarna har vi
              också lämnat över förslaget till en ny bibliotekslag till Lagrådet.
              Det tror jag att Tina Ehn och Bengt Berg är medvetna om. Det händer
              alltså väldigt mycket på området.
            </seg>
            <seg n="56089163">
              Sedan har vi de frågor som har ställts av interpellanterna. Jag
              förstår inte kritiken att detta skulle vara ett otydligt svar.
              Jag tycker snarare att det är ett mycket tydligt svar. Vad jag
              kan förstå har även Ulf Nilsson uppfattat detta som ett tydligt
              svar.
            </seg>
            <seg n="00db969a">
              Till att börja med vill jag säga att huvudsyftet med Litteraturutredningen
              inte var att se över fonden och den förordning som styr ersättningen
              till författare, tecknare och fotografer, utan det handlade om
              läsning i stort. Varför sjunker läsningen? Hur förhåller vi oss
              till nya läsvanor? Det är också de frågorna som Litteraturutredningen
              har koncentrerat sig på. Men vi ville också att man skulle se
              över hur ersättningssystemet fungerar i dag för den här gruppen
              författare, filmare, fotografer, tecknare med flera. Det har också
              utredningen gjort.
            </seg>
            <seg n="fa5f9e5e">
              Skälet till detta är bland annat att vi har fått e-böcker. Hur
              ska vi ersätta författarna för dem? När det handlar om böcker
              i tryckt form är det en ersättning till författarna för att de
              släpper sin upphovsrätt. Det är en helt annan ordning som gäller
              när det handlar om e-böcker. Därtill har vi numera också ett budgettak.
            </seg>
            <seg n="1581e29e">
              Ända sedan alliansregeringen kom till har vi höjt ersättningen
              för utlåningen. Drygt 14 miljoner mer går nu i ersättning till
              författarna för boklån. Den har höjts varje år. Bengt Berg konstaterar
              lite lätt raljerande att ett år handlade det om en höjning på
              1 öre. Det hände också i början av 2000-talet, och då var det
              en helt annan regering. Mellan 2004 och 2005 höjdes den också
              med 1 öre, men tidigare har den höjts med mer. Vi kan göra en
              jämförelse över tid från 1981, och då har det skett en ökning
              med 30 procent i fasta priser.
            </seg>
            <seg n="6b5ccd87">
              Sedan kan man tycka att det trots detta är svårt att försörja
              sig som författare eller tecknare, och den uppfattningen delar
              jag. Men kom inte och säg att det är fråga om någon nedmontering!
              Det är det inte. Vi värnar författarnas villkor, och vi värnar
              också biblioteken.
            </seg>
            <seg n="915728f5">
              Sedan handlar det om vad man vill kalla saker och ting. Bidrag
              är någonting helt annat än ersättning. Jag har tidigare talat
              om att vi vill ha transparenta system, och det är helt självklart.
              Vilka är det som tar del av ersättningarna? Vilka hamnar möjligen
              utanför? Hur förhåller det sig till nya villkor och nya tekniska
              möjligheter? Men i det här fallet talar vi fortfarande om en ersättning
              för att man inte längre har kontroll över sitt verk, och det är
              det som också kommer att gälla i fortsättningen.
            </seg>
          </u>
          <note type="speaker" n="c2279ebd">
            Anf. 48 TINA EHN (MP):
          </note>
          <u who="tina_ehn_9353b3_w" xml:id="i-0581976cd054a9a8-1" n="eef5681e">
            <seg n="ff33a02a">
              Fru talman! Även jag noterade att kulturministern sade att man
              värnar biblioteksersättningen. Jag tycker att det är bra att det
              uttalades tydligt. Men inte desto mindre har vi sett vilka direktiv
              som har getts till den här utredningen. De här direktiven skapar
              en oro eftersom man verkligen ifrågasätter vad som menas med detta
              och undrar varför regeringen ger sådana direktiv.
            </seg>
            <seg n="36f812ea">
              Jag tycker att man behöver ta detta på allvar, inte minst eftersom
              tre stora organisationer har skrivit debattartiklar och pekat
              på alla de bekymmer de ser i det här förslaget. Man kan fundera
              på vad regeringen kommer att göra av det här. Kommer den att göra
              slag i saken så att vi får det värsta scenariot? Eller kommer
              den att göra bra saker och ha en öppen attityd till det hela?
              Det är jätteviktiga frågor.
            </seg>
            <seg n="39946e7c">
              Jag tror att den här debatten är oerhört viktig för att slå fast
              var vi står i de här frågorna. Det var mycket intressant att höra
              Folkpartiets ståndpunkt här i dag. Jag är mycket tacksam för det.
            </seg>
            <seg n="014cf904">
              Jag tyckte också att det var intressant att vi tog upp läsfrämjandet.
              Det är också oerhört viktigt och hänger ihop med de beslut vi
              fattar. Samhället hänger ihop. Det ena påverkar det andra. Om
              regeringen anser att kulturskapare kan få någon annan form av
              ersättning i stället för den som vi har i dag signalerar det att
              man ser på dessa verk, på människorna bakom verken och på deras
              arbete på ett helt annat sätt. Det är här man börjar fundera på
              hur alliansregeringen egentligen ser på litteraturens och kulturens
              betydelse i dagens samhälle.
            </seg>
            <seg n="19b6ac4d">
              Vi står inför många utmaningar. Jag som miljöpartist har klimatfrågorna
              ständigt runt mig. Man ska stoppa giftiga ämnen och fördela resurser
              både effektivt och rättvist. För att klara av alla de utmaningarna
              behöver vi också ge förutsättningar för deltagande i samhället.
              Att läsa och förstå det man läser är viktigt för möjligheten att
              kunna delta i samhället. Vi har hört allihop, precis som sades
              tidigare, att läsförståelsen försämras. Vi behöver fråga oss hur
              vi gör för att öka intresset för litteraturen. Hur lockar vi till
              läsning? Hur gör vi för att värna allas rätt till god tillgång
              till litteratur? Hur är vi som folkvalda goda förebilder?
            </seg>
            <seg n="dd6b6139">
              Jag utgår från att man genom ett demokratiskt medverkande kan
              bygga framtid. Att kunna vara en del av demokratin kräver kunskap
              och förståelse. Att ha en god läsförståelse är oerhört viktigt
              för den enskilda och för samhället. Samhället hänger ihop, och
              dåliga beslut genomsyrar många områden.
            </seg>
            <seg n="b0325542">
              Jag, liksom många andra, anser att biblioteksersättningen finns
              till för att värna upphovsmännens rätt till ersättning för sitt
              arbete å ena sidan och för att allmänheten ska ha tillgång till
              litteratur och information å andra sidan.
            </seg>
            <seg n="f53aa0f7">
              Ser kulturministern de risker som har uppdagats i debatten i
              dag? Vilka är annars fördelarna med någon form av förändring utifrån
              de scenarier som vi kan befara också kan uppstå? Det är otroligt
              viktiga frågor för många att få ett klokt och rakt svar på.
            </seg>
          </u>
          <note type="speaker" n="d8f14e15">
            Anf. 49 BENGT BERG (V):
          </note>
          <u who="bengt_berg_4057fa_w" xml:id="i-7b1ef9540810cc6a-1" n="5b414f1b">
            <seg n="c1a7fa2c">
              Fru talman! Det gläder mig att kulturministern också tar ordet
              ersättning som ett ganska självklart begrepp i de här sammanhangen.
            </seg>
            <seg n="20d4082d">
              Jag tycker, precis som kulturministern, att den sjunkande läsförståelsen
              och det minskade intresset för fysiska pappersböcker är ett mycket
              stort demokratiskt problem, speciellt när det handlar om att så
              många som upp till en sjättedel av befolkningen har svårt att
              tillägna sig språk i skriftlig form. Det är kanske delvis en annan
              debatt än just denna när det handlar om Litteraturutredningen
              och Läsandets kultur .
            </seg>
            <seg n="82b717d5">
              Vi har redan tidigare framfört kritik till regeringen för att
              man tidigare har tagit bort sådana aktiviteter som har haft just
              ett läsfrämjande syfte. Det handlar till exempel om Läs för mig,
              pappa, arbetsplatsbibliotek och min käpphäst, En bok för alla.
              Jag erkänner att det är en käpphäst, men jag tycker att det är
              en väldigt bra käpphäst.
            </seg>
            <seg n="e51ffa0e">
              Jag är också glad över att kulturutskottets nye vice ordförande,
              Ulf Nilsson, uttrycker sitt stöd för biblioteksersättningen. Hans
              föregångare Christer Nylander lämnade sitt uppdrag, delvis i protest
              mot den förda kulturpolitiken, såvitt jag kan förstå.
            </seg>
            <seg n="9c97f93d">
              Det vore också intressant att veta hur Centerpartiet, som är
              ett folkrörelseparti och var med och ägde En bok för alla, ser
              på dessa frågor liksom Kristdemokraterna som säger sig vilja värna
              de humanistiska värdena.
            </seg>
            <seg n="a600f434">
              Den nya myndigheten Myndigheten för kulturanalys har också lämnat
              en rapport. Där visar det sig hur den ekonomistiska enögdheten
              tar över mycket när det gäller att sätta i fokus olika kulturyttringar
              i samhället.
            </seg>
            <seg n="8a67ea6c">
              Jag ska ställa ytterligare några frågor: Vem ska i framtiden
              fördela och bestämma ersättningarna till upphovsmännen? På vilket
              sätt kan man trygga återväxten i författarleden, där stipendier
              och medel från Författarfonden spelat en omvittnat stor roll?
            </seg>
            <seg n="c9984c78">
              Om nu en viktig utgångspunkt för regeringens kulturpolitik är
              förbättrade villkor för kulturskapare, varför är digitalisering
              och e-böcker ett skäl till att regeringen gav Litteraturutredningen
              i uppdrag att se över formerna för hur biblioteksersättningen
              fastställs när Litteraturutredningen i själva verket föreslår
              att e-böckerna ska undantas från biblioteksersättning?
            </seg>
            <seg n="4b5651a3">
              Jag erkänner att detta var en något lång mening som gärna kan
              få ett något kortare svar.
            </seg>
          </u>
          <note type="speaker" n="712a9819">
            Anf. 50 ULF NILSSON (FP):
          </note>
          <u who="ulf_nilsson_680de8_w" xml:id="i-f14499289a2758cd-1" n="4b1cfcbe">
            <seg n="f28d0787">
              Fru talman! Jag tackar för en del kommentarer men vill samtidigt
              påminna om att min företrädare som vice ordförande i utskottet
              inte lämnade sin post i protest mot regeringens politik. Han var
              precis som jag och som alla partier i Alliansen pådrivande i olika
              hjärtefrågor, och det tänker vi fortsätta vara. Det är dock inte
              samma sak som att vi inte tycker att huvudspåren i regeringens
              politik är bra.
            </seg>
            <seg n="e7c30836">
              Jag ser fram emot att försöka lyfta upp en massa bra förslag
              från Litteraturutredningen när vi tar tag i den och att det kommer
              ordentliga initiativ från regeringen i det fallet, vilket jag
              är övertygad om att det gör. Det handlar om att satsa inte minst
              på läsfrämjande åtgärder i samarbete mellan kultur och skola.
              Utredningen talar om förslag såsom att inrätta läsombud på förskolor
              för att tidigt uppmuntra till läsning, skolbibliotek med riktiga
              professionella bibliotekarier, nationell handlingsplan för läsfrämjande
              verksamhet och särskilda riktade medel till folkbildningen för
              att på olika sätt bidra till att människor ska komma in i litteraturens
              värld, oavsett om det handlar om pappersböcker eller e-böcker.
            </seg>
            <seg n="ea506eea">
              Jag ser fram emot att vi aktivt ska arbeta med att förverkliga
              många av de bra förslag som finns i Litteraturutredningen.
            </seg>
          </u>
          <note type="speaker" n="0ab9c203">
            Anf. 51 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_kulturminister_w" xml:id="i-66ed3c029d9ec998-17" n="3ab75734">
            <seg n="4a127a4f">
              Fru talman! Det gläder mig att höra att i alla fall Bengt Berg
              inser att vi i de förslag vi lägger fram värnar författarnas möjligheter
              och villkor.
            </seg>
            <seg n="7ff234a9">
              När det gäller e-böcker blir jag kanske också lite långrandig.
              Det finns skäl till att vi bad Litteraturutredningen se över detta.
              När det handlar om vanliga böcker överlåter man upphovsrätten
              åt en annan part. När det gäller e-böcker ses de ur rättslig synvinkel
              som en elektronisk tjänst, och inga exemplar får fritt spridas
              vidare sedan de sålts på marknaden. Därför måste vi hitta någon
              form av förhandlingsordning. Det är inget lätt system. Det är
              en fråga man brottas med på flera håll i världen, inte bara i
              Sverige.
            </seg>
            <seg n="4e606b4f">
              Så till Tina Ehn. Jag tolkar det som att Tina Ehn vill vara lite
              onödigt politisk, för Tina Ehn vet att alliansregeringen har prioriterat
              läsning och läsförståelse som ett oerhört viktigt område både
              samhälleligt och demokratiskt. Det har vi talat om flera gånger
              tidigare apropå frågan: Vad gör alliansregeringen?
            </seg>
            <seg n="3d4e54bc">
              Låt mig upprepa det. Vi har bland annat sett över bibliotekslagen.
              Den är modernare, tydligare och skarpare, och om det inte blir
              några hinder i riksdagen kommer den att införas den 1 januari
              2014.
            </seg>
            <seg n="07149e6b">
              Vi har tillsatt Litteraturutredningen, som har bidragit till
              en intensiv och viktig debatt om läsande, läsfrämjande, läsningens
              betydelse och, inte minst, hur vi når unga läsare. Denna debatt
              är mer intensiv och bredare och än på många år.
            </seg>
            <seg n="e8d07e34">
              Vi har lyft upp läsandet i skolan. Vi har också skärpt skollagen
              så att det nu är obligatoriskt för skolor att ha skolbibliotek.
              Så var det inte tidigare. Det finns också förslag i Litteraturutredningen
              om att gå ytterligare ett steg.
            </seg>
            <seg n="af2d1ece">
              Vi har också tagit den sjunkande läsförståelsen på högsta allvar.
              Det är ett stort problem. Vi kan glädja oss åt att läsningen fortfarande
              ligger på en rätt hög nivå bland vuxna läsare. Det sjunker dock
              bland unga och framför allt bland unga pojkar. Det är ett gigantiskt
              samhällsproblem.
            </seg>
            <seg n="a28456a2">
              När vi nordiska kulturministrar var i USA för ett par veckor
              sedan för att inviga Nordic Cool gjorde vi ett besök på det som
              motsvarar Kulturrådet. Där har man sedan ett antal år satsningen
              The Big Read. I USA diskuteras också detta, men där är det framför
              allt vuxna läsare man försöker nå via frivilligorganisationer,
              via bibliotek och på flera andra sätt. Där har de ett annat bekymmer
              än vad vi har. Vi har ju som sagt fortfarande en hög andel vuxna
              läsare.
            </seg>
            <seg n="fa3f05e7">
              Vi har under vår tid ökat stödet till läsfrämjande med 50 procent.
              Läsningen är prioriterad. Det är också böckerna. Vi måste dock
              ha en lagstiftning som förhåller sig till de nya villkoren, både
              när det handlar om människors läsvanor och den tekniska utvecklingen.
            </seg>
            <seg n="8dab505a">
              Allt handlar, Tina Ehn och Bengt Berg, om att värna läsandet
              och att se till att författarna kan få ersättning för att de upplåter
              sina verk, exempelvis till lån på bibliotek.
            </seg>
          </u>
          <note type="speaker" n="8f52267c">
            Anf. 52 TINA EHN (MP):
          </note>
          <u who="tina_ehn_9353b3_w" xml:id="i-0581976cd054a9a8-2" n="eef5681e">
            <seg n="29cd5a36">
              Fru talman! Jag skulle också kunna tala rätt mycket om läsandet.
              Det är dock inte riktigt dagens fråga, utan vi talar om en helt
              annan sak.
            </seg>
            <seg n="eb8b45ab">
              Jag kan ta till mig det kulturministern säger om att man värnar
              författarnas villkor. Men låt oss göra en reflexion över hur man
              behandlar författarna. Man kan inte bara nonchalera deras upplevelse
              av situationen. De upplever att de har en försämrad förhandlingsmöjlighet
              och att regeringen ensidigt bestämmer hur ersättningarna ska se
              ut. Detta tycker jag att kulturministern åtminstone kan reflektera
              över.
            </seg>
            <seg n="ac1b6ee9">
              En annan fråga är hur man vill förbättra författarnas och kulturskaparnas
              villkor generellt, men jag tror att den är lite för stor.
            </seg>
            <seg n="4f252dde">
              Miljöpartiet har tagit dessa frågor på allvar. Vi vill värna
              kulturskaparnas villkor och driver flera av dessa frågor. Vi vill
              att det ska vara möjligt att leva under drägliga och anständiga
              förhållanden. I vårt budgetförslag höjde vi biblioteksersättningen
              till 2 kronor per utlån till skillnad från regeringens höjning
              med 1 öre. Dessutom vill vi att alla konstnärsstipendier ska vara
              pensionsgrundande. Det är en del i hur vi skapar goda villkor
              för landets kulturskapare.
            </seg>
            <seg n="41cd6781">
              Hur kan man säga att man värnar kulturen och samtidigt gång på
              gång underlåta att visa ett genuint intresse för att lösa och
              säkerställa kulturlivets finansiering? Jag känner att det händer
              för lite inom flera områden, även om det kommer flera utredningar
              och ett förslag till bibliotekslag.
            </seg>
          </u>
          <note type="speaker" n="3a9d082a">
            Anf. 53 BENGT BERG (V):
          </note>
          <u who="bengt_berg_4057fa_w" xml:id="i-7b1ef9540810cc6a-2" n="5b414f1b">
            <seg n="28195a91">
              Fru talman! En bibliotekslag tycker jag låter väldigt spännande.
              Jag hoppas innerligen att den ska omfatta hela Sverige, att alla
              barn i detta långa land ska kunna ha tillgång till bra och goda
              bibliotek, så att detta inte bara ersätts med något som man kan
              kalla biblioteksservice eller olika andra begrepp som har florerat.
            </seg>
            <seg n="7a8232a3">
              Måndagen den 25 mars kl. 2 inviger kulturminister Lena Adelsohn
              Liljeroth världens största barnboksmässa i Bologna, där Sverige
              i år är hedersgäst. Varför? Jo, därför att barnboken i Sverige
              har haft en unik position. Här har inte bilarna kört mitt i vägen
              bara för att man ska kunna sälja till länder med både höger- och
              vänstertrafik, utan här har det varit ett medvetet konstnärligt
              skapande och en medveten kulturpolitik.
            </seg>
            <seg n="6a87eb74">
              Temat för mässan i Bologna är barns och ungas rätt till kultur.
              Jag skulle själv vilja lägga till ett alla framför barns, så att
              det blir alla barns och ungas rätt till kultur. Även om det finns
              riktade insatser för läsfrämjande är det tyvärr så att de som
              kanske mest behöver det får minst del av satsningarna. Jag önskar
              verkligen att både förortens och landsbygdens barn kan omfattas
              av de olika kampanjerna.
            </seg>
            <seg n="77266313">
              När kulturministern likt en Tingeling svingar sitt gnistrande
              trollspö över församlingen i Bologna är det värt att påminna om
              att Sveriges bokmakare i Sveriges Författarförbund, Svenska Fotografers
              Förbund och Svenska Tecknare just nu protesterar mot tanken på
              att rasera den väl fungerande biblioteksersättningen.
            </seg>
          </u>
          <note n="081db558">
            Lycklig resa!
          </note>
          <note type="speaker" n="6137b314">
            Anf. 54 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_kulturminister_w" xml:id="i-66ed3c029d9ec998-18" n="3ab75734">
            <seg n="a98a56a4">
              Fru talman! Vi kan glädja oss åt att vi lever i en demokrati,
              vilket innebär att vi, när vi har haft en omfattande utredning
              som Litteraturutredningen, har fått in väldigt många remissvar.
              De sammanställs och analyseras nu på Kulturdepartementet. Det
              återkommer vi till. Precis den ordningen är också välkänd för
              Tina Ehn och Bengt Berg.
            </seg>
            <seg n="10691ac2">
              Vi har ökat budgeten varje år sedan 2006. Vi är nästan ensamma
              i Europa om det. I Newcastle planerade man att stänga alla bibliotek,
              men man hamnade inte där. Vi har skärpt förslaget till bibliotekslag
              och inte minst lyft fram barn och unga i det nya förslaget till
              bibliotekslag. Under vår tid har också ersättningen per utlån
              även om det låter märkligt att man talar om ören ökat från 1:18
              till 1:37 kronor. Det är en förhandlingsordning som har fungerat
              väl. Frågan är om den fungerar väl även i framtiden. Man måste
              kunna se på sådana frågor också. Det är viktigt.
            </seg>
            <seg n="a8d17c52">
              Boken uppmärksammas stort i Sverige. Jag tror att det finns runt
              140 litterära priser i landet, och jag är glad över att ha kunnat
              medverka till att vi får ytterligare ett stort litterärt pris,
              Nordiska rådets barnbokspris på 350 000 danska kronor, som för
              första gången kommer att delas ut i höst. Det är en god möjlighet
              att lyfta nordisk barn- och ungdomslitteratur, vilket inte har
              skett tidigare.
            </seg>
            <seg n="2e0c6f05">
              Även jag, Bengt Berg, ska avsluta med en dikt. Vi brukar ju göra
              det när vi möts i kammaren. Den är av Nils Ferlin och handlar
              om boken:
            </seg>
          </u>
          <note n="ef280647">
            Överläggningen var härmed avslutad.
          </note>
          <note n="7e756084">
            14 § Svar på interpellation 2012/13:304
          </note>
          <note n="bbcf2f31">
            Förste vice talmannen meddelade att statsrådet Ewa Björling (M)
            på grund av sjukdom var förhindrad att vid dagens sammanträde
            besvara interpellation 2012/13:304 av Hans Linde (V) om exportkrediter
            till diktaturer.
          </note>
          <note n="50dc25a6">
            15 § Svar på interpellation 2012/13:288 om jobbskapande näringslivsutveckling
          </note>
          <note type="speaker" n="16c7866c">
            Anf. 55 Statsrådet PETER NORMAN (M):
          </note>
          <u who="peter_norman_finansmarknadsminister_w" xml:id="i-66ed3c029d9ec998-19" n="d9516f1b">
            <seg n="9b0f1040">
              Fru talman! Isak From har frågat näringsministern vilka insatser
              näringsministern tänker vidta för att statliga Vattenfall ska
              fortsätta att bidra med jobbskapande näringslivsutveckling i de
              kommuner man är verksam i.
            </seg>
            <seg n="24f1cbbd">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="22a7e6c3">
              I bolagsordningen för Vattenfall AB anges att föremålet för bolagets
              verksamhet bland annat är att generera en marknadsmässig avkastning
              genom att direkt eller genom dotter- och intressebolag affärsmässigt
              bedriva energiverksamhet så att bolaget är ett av de bolag som
              leder utvecklingen mot en miljömässigt hållbar energiproduktion.
              Vattenfall AB har inte något uppdrag att bidra med jobbskapande
              näringslivsutveckling.
            </seg>
            <seg n="d08a0fa7">
              I ett aktiebolag svarar styrelsen för bolagets organisation och
              förvaltningen av bolagets angelägenheter. Detta innefattar till
              exempel investeringar, förvärv och avyttringar. Beslutet att inleda
              en avveckling av dotterföretaget Vattenfall Inlandskraft AB rör
              bolagets organisation och operativa verksamhet och är ett ansvar
              för Vattenfall AB:s styrelse och ledning.
            </seg>
            <seg n="644215b1">
              Mot denna bakgrund avser jag inte att vidta några åtgärder i
              den aktuella frågan.
            </seg>
          </u>
          <note type="speaker" n="51020eb4">
            Anf. 56 ISAK FROM (S):
          </note>
          <u who="isak_from_72ca34_w" xml:id="i-047bbe5c4d5546b4-0" n="8bf6ec3f">
            <seg n="39383557">
              Fru talman! Min debatt med Peter Norman handlar om jobb, om möjligheten
              till nya företag, om starka statliga företag och om skötseln av
              desamma. Ett levande näringsliv är en förutsättning för framtiden
              i hela Sverige och inte minst i Norrlands inland. Ett aktivt näringsliv
              behöver kompetenta medarbetare för framtida rekryteringsbehov.
            </seg>
            <seg n="847ddf1c">
              Det är här Vattenfall Inlandskraft kommer in. Den socialdemokratiska
              regeringen tyckte att det var lämpligt att Vattenfall bidrog och
              gav stöd och verkade som en energibank i de kommuner där man var
              verksam i Norrlands inland.
            </seg>
            <seg n="948d807f">
              Vattenfall Inlandskraft inrättades under den socialdemokratiska
              regeringsperioden och startade 2004 för att stötta det lokala
              näringslivet i Norrlands inland. Vattenfall avsatte 100 miljoner
              kronor men avsatte också mycket kompetens för att driva verksamheten,
              med huvudkontoret fortfarande i Jokkmokk. Det har bidragit till
              mer än 2 000 arbetstillfällen. Man har dessutom varit inne och
              stöttat och hjälpt till i 300 olika företag under de här åren,
              vilket har varit mycket uppskattat i de kommuner där man har varit
              verksam och bland de företag där man har varit verksam.
            </seg>
            <seg n="0a645d48">
              På Vattenfalls hemsida kunde man i oktober eller november läsa
              att uppdraget för Vattenfall Inlandskraft är slutfört och att
              nya aktörer kan ta vid. Det medför lite frågeställningar. Är det
              verkligen så? Är det en del i regeringens näringspolitik, eller
              vad handlar det egentligen om?
            </seg>
            <seg n="044e0c43">
              Fru talman! Trots att vi nu ser Nuonaffären, som verkar bli en
              dyr och dålig affär, steg Vattenfalls vinst. Elbolaget nådde målet
              och sänkte kostnaderna med 6 miljarder kronor. Men tydligen räckte
              inte det. Enligt uppgifter i medierna ska ytterligare 3 miljarder
              kronor sparas under 2013. Fallande efterfrågan i kombination med
              utbyggnaden av ny, klimatvidrig elproduktion i Europa, med kol
              och naturgas, har försvagat marknaden mer än vad regeringen och
              Vattenfall har räknat med.
            </seg>
            <seg n="1e89ae9f">
              Satsningarna på kol och gas i Europa är det som gör att Vattenfall
              nu kommer att göra sig av med kanske så mycket som 2 500 personer,
              flera hundra av dem i Sverige. Det framgår inte riktigt. Men det
              handlar om jobben, om människor som blir av med jobben.
            </seg>
            <seg n="0436228f">
              Tidigare har Vattenfall förtjänstfullt varit med och stöttat
              det lokala näringslivet i de kommuner där man har varit verksam.
              Vattenfall Inlandskraft har varit betydande som en kraft för att
              skapa nya jobb och nya företag. Men enligt Vattenfalls hemsida
              är nu det pågående besparingsprogrammet en orsak till att Vattenfall
              Inlandskraft upphör.
            </seg>
            <seg n="3b5f77c8">
              Då kan man fråga sig: Är avvecklingen av Vattenfall Inlandskraft
              en produkt av regeringens näringspolitik, eller handlar det om
              okunskap? Det var därför jag ville fråga näringsministern vilka
              insatser som näringsministern ville göra för att statliga Vattenfall
              skulle kunna fortsätta att bidra med jobb och näringslivsutveckling
              i de kommuner där man är verksam.
            </seg>
            <seg n="db63589b">
              Nu är det Peter Norman som svarar, och jag tackar honom för ett
              rakt och tydligt svar. Det är helt klart utifrån Peter Normans
              svar här i kammaren att det inte handlar om det. Man är inte intresserad
              av att fortsätta bidra positivt till nya jobb och nya företag
              i de kommuner som Vattenfall har varit verksamt i.
            </seg>
            <seg n="ed3bc26a">
              Men hur ska Peter Norman skapa nya jobb? Kan statsrådet svara
              på hur han och den borgerliga regeringen avser att nyttja statliga
              bolag för att skapa jobb, eller handlar det om avveckling?
            </seg>
          </u>
          <note type="speaker" n="ef22c388">
            Anf. 57 Statsrådet PETER NORMAN (M):
          </note>
          <u who="peter_norman_finansmarknadsminister_w" xml:id="i-66ed3c029d9ec998-20" n="d9516f1b">
            <seg n="ff42dbcd">
              Fru talman! Jag tackar Isak From för interpellationen. Den är
              viktig. De statliga bolagen ligger mig varmt om hjärtat. Därför
              tycker jag att det är viktigt att de diskuteras här i riksdagen.
            </seg>
            <seg n="e07e7cac">
              Jag tror att vi lite grann talar om olika saker. Först och främst
              är det viktigt att de statliga bolagen har tydligt formulerade
              uppdrag. Det är också viktigt att dessa uppdrag är förankrade
              i riksdagen. År 2009 beslutade, som sagt, Sveriges riksdag att
              Vattenfalls uppdrag ska vara att generera en marknadsmässig avkastning
              genom att affärsmässigt bedriva energiverksamhet så att bolaget
              är ett av de bolag som leder utvecklingen mot en miljömässigt
              hållbar energiproduktion.
            </seg>
            <seg n="4708f6b1">
              Det innebär också att vi som ägare inte ska vidta några åtgärder
              som strider mot det riksdagsbeslut som har fattats om uppdraget
              och därmed inte heller ska kräva att Vattenfall ska bidra med
              jobbskapande näringslivsutveckling.
            </seg>
            <seg n="a707f3aa">
              Isak From vill ge sken av att det var den socialdemokratiska
              regeringen som i någon mening skapade Vattenfall Inlandskraft.
              Så var det inte, utan detta var ett initiativ från bolaget Vattenfall,
              där Vattenfalls styrelse har ansvarat för detta och inte den socialdemokratiska
              regeringen över huvud taget. Därmed är det inte heller regeringens
              näringspolitik att detta nu upphör, utan det är en fråga för Vattenfalls
              styrelse och ledning att hantera.
            </seg>
            <seg n="605202b9">
              I sammanhanget är det relevant att veta att företag som söker
              finansieringsstöd i de besvärliga områden som Isak From förtjänstfullt
              lyfter fram kan vända sig till andra aktörer som har som ändamål
              att främja näringslivsutveckling i samma kommuner som till och
              med Vattenfall Inlandskraft har verkat i, det vill säga i första
              hand norra Sveriges inland. Dessa aktörer är exempelvis Inlandsinnovation,
              Almi Företagspartner, Norrlandsfonden, Industrifonden, Innovationsbron,
              Övre Norrlands Kreditgarantiförening och Fouriertransform. Sammantaget
              har dessa aktörer en kapacitet på flera miljarder kronor för att
              stödja näringslivsutveckling i just denna region. Som jämförelse
              kan man då ställa att Vattenfall avsatte 100 miljoner 2004.
            </seg>
          </u>
          <note type="speaker" n="076ceaab">
            Anf. 58 ISAK FROM (S):
          </note>
          <u who="isak_from_72ca34_w" xml:id="i-047bbe5c4d5546b4-1" n="8bf6ec3f">
            <seg n="0f0c469d">
              Fru talman! Frågan handlar också om huruvida staten ska vara
              en aktiv ägare. Om man har ett aktivt instrument som har fungerat
              väl, är man då intresserad av att använda detta verktyg? På samtliga
              håll och bland samtliga företag som jag har varit i kontakt med,
              och som även Vattenfall Inlandskraft hänvisar till, är man mycket
              nöjd med det arbete och det arbetssätt som har varit.
            </seg>
            <seg n="5ce4e03d">
              Min fråga blir då: Är inte finansmarknadsministern orolig för
              att detta kommer att ge negativa konsekvenser för Vattenfall i
              framtiden när man ska fortsätta utvecklas i dessa kommuner? Det
              handlar väl om det? Eller handlar det om avveckling i de kommuner
              som man är verksam i?
            </seg>
            <seg n="20a5d3ad">
              Den stora energiproduktionen i dessa 20 Norrlandskommuner är
              betydande både energimässigt och kapitalmässigt för Vattenfall,
              och Vattenfall är ett mycket viktigt bolag för statens finanser.
              Är det inte så? Då borde det vara av största intresse att ansvarig
              minister är insatt och också har idéer om hur Vattenfall ska fortsätta.
              Ska man fortsätta att utveckla näringslivet? Det handlar också
              om att om det inte finns något näringsliv kvar på plats där Vattenfall
              är aktivt blir det inte heller helt lätt för Vattenfall att fortsätta
              utvecklas i dessa kommuner. Eller handlar det bara om ren och
              skär avkastning fullt ut? Jag tycker inte att det ska göra det.
              Jag tycker att det borde finnas ett dubbelt mål för de statliga
              företagen. Men det är snarare vi socialdemokrater som tycker det.
            </seg>
            <seg n="472b8ab4">
              Jag är trots allt mycket orolig för finansieringen och de besparingar
              som nu sker i Vattenfall och de eventuella uppsägningar som kommer.
              Jag vet inte vad Peter Norman tycker. Om inte det är allvarligt
              är det ganska allvarligt både för de enskilda personerna och för
              företaget.
            </seg>
          </u>
          <note type="speaker" n="6dcb68c8">
            Anf. 59 Statsrådet PETER NORMAN (M):
          </note>
          <u who="peter_norman_finansmarknadsminister_w" xml:id="i-66ed3c029d9ec998-21" n="d9516f1b">
            <seg n="3bdfd3e3">
              Fru talman! Denna interpellation visar på ett mycket tydligt
              sätt skillnader i synen på skötseln av de statliga bolagen. Isak
              From säger att staten här har ett bra medel. Jag vill hävda att
              staten inte alls har ett bra medel. Det är Vattenfall som väljer
              vilka medel som man ska använda. Nu har Vattenfall bestämt sig
              för att inte använda detta företag längre som man genom ett företagsinitiativ
              en gång såg till att skapa.
            </seg>
            <seg n="5d2cc2e4">
              Jag tror att de statliga bolagen mår bäst av att politiker håller
              sig borta från den löpande driften. Jag tror att vi ska sätta
              upp ramar och ha en mycket tydlig bolagsordning som ska förankras
              i riksdagen. Men vi ska inte hoppa in och sköta bolagen åt dem
              som ska göra detta, det vill säga bolagens styrelse och ledning
              som har det fulla ansvaret.
            </seg>
            <seg n="949f845f">
              Däremot tror jag att det finns skäl att använda andra typer av
              agenter för den typ av verksamhet som Isak From är ute efter.
              Jag räknade upp dem i mitt förra inlägg. Jag kommer då fram till
              att det finns ett stort antal miljarder att söka och också få
              ur dessa fonder jämfört med de 100 miljoner som det var fråga
              om i Vattenfalls dotterföretag.
            </seg>
            <seg n="dc564c83">
              Jag är orolig över utvecklingen i Vattenfall med deras anställda
              och den marknad som de möter med sjunkande elpriser. Men jag tror
              inte att det sköts bäst av att vi politiker är inne och fingrar
              i bolagets skötsel.
            </seg>
          </u>
          <note type="speaker" n="9ef8c520">
            Anf. 60 ISAK FROM (S):
          </note>
          <u who="isak_from_72ca34_w" xml:id="i-047bbe5c4d5546b4-2" n="8bf6ec3f">
            <seg n="58c7a0c5">
              Fru talman! Självklart ska politiker inte vara inne och styra
              direkt i de statliga företagen. Däremot har staten som ägare ett
              intresse av hur de statliga företagen utvecklas. Då är faktiskt
              grogrunden på den spelplan där man är verksam av betydelse, alltså
              till exempel i Jokkmokk, i Norsjö eller i någon annan kommun i
              Norrbotten, Västerbotten, Ångermanland eller Jämtland där näringslivet
              behöver viss stöttning för att komma i gång. Det är viktigt att
              det finns entreprenörer i dessa kommuner som Vattenfall kan nyttja
              för att Vattenfall ska kunna fortsätta att utvecklas.
            </seg>
            <seg n="1ae8c242">
              Men jobben är inte regeringens starkaste gren. Det vet vi sedan
              tidigare. Nu struntar man i att använda ett fungerande verktyg
              som har gett jobb i 20 Norrlandskommuner. Inte nog med det har
              regeringens usla affär med Nuon renderat i att många hundra kommer
              att förlora jobben, kanske även i dessa kommuner, vilket är allvarligt.
            </seg>
            <seg n="7020947b">
              Fru talman! Jag förstår att det är svårt för den moderatledda
              regeringen när man nu sitter med effekterna av en sådan dålig
              affär. Men alla vi som bor och verkar i Norrlands inland vet vad
              som händer med regionen om företagen inte har de förutsättningar
              som de borde ha. Vattenfall är ett stort och starkt företag som
              har bidragit mycket, och jag tycker att det är olyckligt att regeringen
              inte visar mer intresse för verktyg som faktiskt fungerar för
              att skapa nya företag och nya jobb.
            </seg>
          </u>
          <note type="speaker" n="268abe6f">
            Anf. 61 Statsrådet PETER NORMAN (M):
          </note>
          <u who="peter_norman_finansmarknadsminister_w" xml:id="i-c47d854d31de99c1-3" n="d9516f1b" next="i-7ab941630fee3661-3">
            <seg n="aa31f758">
              Fru talman! Låt mig först påminna Isak From om att Socialdemokraterna
              var för Nuonaffären när den genomfördes. Då hade Socialdemokraterna
              samma uppfattning som regeringen.
            </seg>
            <seg n="8e96b437">
              Jag blir kanske tjatig, men jag vill återigen säga att detta
              inte är något medel som regeringen säger vare sig bu eller bä
              till. Det är ett medel i form av ett dotterföretag som skapades
              på bolagets initiativ och som bolaget nu väljer att avveckla.
            </seg>
            <seg n="1fe7f7ee">
              Däremot finns det ett stort antal andra riskkapitalbolag i statlig
              regi som kan förse just denna region med betydligt mer pengar
              än vad som var fallet i Vattenfalls dotterföretag. Jag delar därför
              inte alls bilden av att vi på något vis sviker regionen. Tvärtom
              har vi utökat möjligheterna för näringslivsutveckling i framför
              allt Norrlands inland med ett stort antal aktörer som tidigare
              inte alls fanns.
            </seg>
          </u>
          <note n="ef280647">
            Överläggningen var härmed avslutad.
          </note>
          <note n="8104e992">
            Ajournering
          </note>
          <note n="156eb393">
            Kammaren beslutade kl. 15.59 på förslag av förste vice talmannen
            att ajournera förhandlingarna till kl. 18.00.
          </note>
          <u who="peter_norman_finansmarknadsminister_w" xml:id="i-7ab941630fee3661-3" n="d9516f1b" prev="i-c47d854d31de99c1-3">
            <seg n="c491d6f6">
              Återupptagna förhandlingar
            </seg>
          </u>
          <note n="422cb951">
            Förhandlingarna återupptogs kl. 18.00.
          </note>
          <note n="bdc65722">
            16 § Svar på interpellation 2012/13:293 om sjukpenninggrundande
            inkomst, SGI, för företagare som driver aktiebolag
          </note>
          <note type="speaker" n="9569c5ba">
            Anf. 62 Statsrådet ULF KRISTERSSON (M):
          </note>
          <u who="ulf_kristersson_socialforsakringsminister_w" xml:id="i-66ed3c029d9ec998-22" n="da4ca327">
            <seg n="0408d69a">
              Herr talman! Gunvor G Ericson har frågat mig vilka åtgärder jag
              kommer att vidta för att inte fler företagare ska komma i kläm
              genom den olikhet i regelverket för företagares SGI som finns
              samt om jag är beredd att behandla frågan separat och skyndsamt
              och i så fall enligt vilken tidsplan.
            </seg>
            <seg n="9c4ed109">
              Regeringen vill främja företagandet och har skapat reformer för
              det ändamålet. Det är viktigt att trygghetssystemen för företagare
              är utformade så att de som vill driva företag vågar ta steget,
              inte minst kvinnor. Det är mycket riktigt så att vald företagsform
              har betydelse för hur företagares inkomster ska betraktas och
              för den sjukpenninggrundande inkomsten, SGI. Regeringen är medveten
              om de olikheter som kan uppstå bland företagare som befinner sig
              i ett uppbyggnadsskede.
            </seg>
            <seg n="a4278b4a">
              Utredningen om trygghetssystem för företagare hade i uppdrag
              att analysera villkoren för företagare och vid behov föreslå hur
              reglerna i sjukförsäkringen kunde förändras så att de skulle bli
              neutrala i förhållande till val av associationsform, exempelvis
              under ett företags uppbyggnadsskede. De av utredningens förslag
              som bedömdes genomförbara presenterades i proposition 2009/10:120
              Trygghetssystemen för företagare .
            </seg>
            <seg n="784b785f">
              Den parlamentariska socialförsäkringsutredningen har i uppdrag
              att föreslå nya regler för det inkomstunderlag som ska användas
              för beräkning av dagersättningar i socialförsäkringen. Förslagen
              ska avse såväl arbetstagare som egenföretagare. En av utredningens
              utgångspunkter är att beakta och utforma sina förslag utifrån
              ett företagarperspektiv. Reglerna bör utformas så att det underlättar
              för individer att dels växla mellan olika anställningsformer och
              företagsformer, dels kombinera dessa.
            </seg>
            <seg n="949b019f">
              Jag är mån om att den nu sittande utredningen får den tid den
              behöver för sitt arbete.
            </seg>
          </u>
          <note type="speaker" n="b7ddcb9c">
            Anf. 63 GUNVOR G ERICSON (MP):
          </note>
          <u who="gunvor_g_ericson_e31e2b_w" xml:id="i-e2c079fdbe9ac750-0" n="623a3614">
            <seg n="f41c2532">
              Herr talman! Jag tackar för svaret, även om det innebär att det
              före 2016 tydligen inte kommer att hända så mycket för alla dem
              som funderar på att starta eller har startat aktiebolag.
            </seg>
            <seg n="77ef8505">
              Vi brottas i dag med en ökande arbetslöshet en av de snabbast
              ökande i Europa. Samtidigt finns det människor som brinner för
              en idé och som blir företagare. Det finns dock också en massa
              människor som brinner för idéer men inte blir företagare. I den
              första gruppen dominerar män, och i den andra gruppen dominerar
              kvinnor. Det är alltså betydligt fler män än kvinnor som startar
              företag. Kan det vara så att det finns ett strukturellt problem?
            </seg>
            <seg n="1531324f">
              Regeringen skrev själv i propositionen om företagares trygghetssystem
              som kom för något år sedan att osäkerheten är ett av hindren.
              Det finns dock också andra hinder. Det är osäkerhet i trygghetssystemen
              ja. Det är svårigheten att kombinera andra sätt att försörja sig,
              till exempel att vara kombinatör och vara både anställd och företagare
              eller ha möjlighet att växla mellan anställning och företagande
              i perioder. Detta är former som inte riktigt passar in i mallen.
              Systemen har satts framför människan när det egentligen borde
              vara tvärtom.
            </seg>
            <seg n="d4fb85e3">
              Att trygghetssystemen fungerar för företagare oavsett kön och
              vilken företagsform man valt samt att reglerna är begripliga borde
              vara självklart, men så ser det inte ut i dag. Ta till exempel
              Petra Liuski. Hon upptäckte att hon var gravid precis när hon
              gått från att ha enskild firma till att starta aktiebolag. För
              henne grusades snart glädjen över att bli förälder: Hon blev sjukskriven
              för graviditetsbesvär och fick veta att hennes sjukpenninggrundande
              inkomst sattes till noll bara för att hon nyligen bildat bolaget
              och inte hunnit plocka ut lön.
            </seg>
            <seg n="def64a65">
              Om detta berättade Petra på Svenska Dagbladets debattsida ganska
              nyligen. Om hon hade valt enskild firma eller handelsbolag hade
              hon kunnat tillgodoräkna sig tidigare inkomster som anställd,
              men det gäller inte när man startar aktiebolag. Eller ta de tre
              tjejer som startade ett bioteknikföretag tillsammans. De fick
              företagsrådgivning om vilken företagsform som skulle vara lämpligast
              för dem. De fick rådet aktiebolag eftersom de ville starta ihop,
              men det var ingen som upplyste om konsekvenserna att de riskerade
              att stå helt utan sjukförsäkring.
            </seg>
            <seg n="27b2ff89">
              Statsrådet säger i svaret: Vi genomförde de förslag som bedömdes
              vara genomförbara. Vad betyder det? Det vore klargörande att få
              reda på hur många förslag, och vilka, ni bedömde vara inte genomförbara
              och varför.
            </seg>
            <seg n="c4132f60">
              Statsrådet säger vidare i sitt svar: Det är viktigt att trygghetssystemen
              för företagare är utformade så att de som vill driva företag vågar
              ta steget, inte minst kvinnor. Det är väldigt intressant i ljuset
              av de exempel jag just nämnde. Om det var viktigt på riktigt förmodar
              jag att man också hade gjort jämställdhetsanalyser av hur olika
              bolagsformer och löner påverkar. Varför gjordes inte det?
            </seg>
          </u>
          <note type="speaker" n="42fc84f4">
            Anf. 64 FINN BENGTSSON (M):
          </note>
          <u who="finn_bengtsson_1c489b_w" xml:id="i-7780cfe082a85baf-2" n="3a880c33">
            <seg n="52ff4966">
              Herr talman! Jag vill börja med att tacka Gunvor G Ericson för
              en riktigt bra interpellation. Då menar jag att fokus i denna
              interpellation ligger på helt rätt nivå. När man har ett problem
              mellan löntagares behov av socialförsäkring och företagares behov
              av socialförsäkring, såsom arbetande människor, är det självklart
              att vi i denna riksdag och inte minst Alliansen tillsammans med
              Miljöpartiet skulle kunna vara väldigt engagerade i socialförsäkringsfrågorna
              för att föra dem framåt, precis som denna interpellation föreslår.
            </seg>
            <seg n="dac9d775">
              Det är intressant att man när man tittar över dessa system just
              när det gäller företagare, herr talman, hela tiden ser eftersatta
              problem för att harmonisera systemen mellan löntagare och företagare.
              Utgångspunkten ska vara precis den jag tycker att interpellanten
              föreslår, nämligen en likvärdighet oavsett hur man förtjänar sin
              inkomst.
            </seg>
            <seg n="80e658f6">
              Med detta sagt är det klart att otålighet i politiken är en dygd.
              Om otåligheten sträcker sig vidare över till att hasta fram dåligt
              underbyggda förslag blir det dock snarast, om man får använda
              en norrländsk negation, en odygd. Risken är att dåligt förankrade
              förslag som inte tar höjd för komplexiteten i socialförsäkringssystemen
              inte får den vederbörliga tid på sig som behövs. För att gå över
              till statsrådets svar tycker jag därför att det är väldigt klokt
              att poängtera att den parlamentariska socialförsäkringsutredningen
              har detta uppdrag och att man bör arbeta under den tid som krävs
              för att på ett ansvarsfullt sätt föra fram frågan till regeringen
              i form av ett betänkande.
            </seg>
            <seg n="04597094">
              Då kan man också notera, herr talman, att det finns en sak som
              inte riktigt stämmer i det Gunvor G Ericson säger som kommentar
              till sin interpellation, nämligen att vi med nödvändighet måste
              vänta till 2016. Det är mycket riktigt så att den parlamentariska
              socialförsäkringsutredningen ska ha lämnat sitt slutbetänkande
              till regeringen 2015, och med den tidsordningen kan det bli 2016
              eller 2017. Men, herr talman, det står också i direktiven att
              den parlamentariska utredningen är fullständigt fri att när som
              helst komma med ett delbetänkande inom ett ämnesområde man tycker
              att man kan komma fram i, brett parlamentariskt.
            </seg>
            <seg n="deb453d1">
              Eftersom denna parlamentariska utredning, där både Gunvor G Ericson
              och jag själv ingår, träffas så snart som på måndag finns det
              alltså en alldeles utmärkt möjlighet för Gunvor G Ericson att
              lyfta fram frågan i utredningen och se om det finns en majoritet
              för att göra ett skyndsamt arbete på det sätt som regeringen har
              önskat i sitt direktiv, det vill säga att få ett delbetänkande
              tidigare. Den möjligheten finns, Gunvor. Jag tror alltså inte
              att man måste se det så negativt.
            </seg>
            <seg n="92d3d5b9">
              Samtidigt är det ingen enkel fråga. Om jag får lämna en personlig
              kommentar tror jag att om vi kan hitta ett system för att mellan
              socialförsäkringar övergå till en likvärdig grund för hur de beräknas,
              det vill säga på historisk inkomstgrund, är det mycket lättare
              att hitta en väg som lite snabbare inkluderar former för inkomster.
              Det handlar om ifall man väljer att gå från en verksamhet över
              till en annan, i detta fall från en enskild firma över till ett
              aktiebolag. Då har man nämligen en inkomst sedan tidigare som
              vi skulle kunna hitta vägar att föra med sig.
            </seg>
            <seg n="254c2c04">
              Det är ett mycket personligt uppkast i all hast för att visa
              på att det säkert finns stora intressen både från riksdagens ledamöter,
              inte minst de som deltar i den parlamentariska socialförsäkringsutredningen,
              och regeringen för att denna fråga är ett exempel på hur företagande
              och löneanställning ska kunna få en större likvärdighet när det
              gäller tryggheten i våra socialförsäkringssystem.
            </seg>
          </u>
          <note type="speaker" n="a9efb16d">
            Anf. 65 Statsrådet ULF KRISTERSSON (M):
          </note>
          <u who="ulf_kristersson_socialforsakringsminister_w" xml:id="i-66ed3c029d9ec998-23" n="da4ca327">
            <seg n="d01266cb">
              Herr talman! Jag delar i grund och botten uppfattningen att det
              här är en otroligt viktig fråga. Jag försökte uttrycka att det
              här är en angelägen sak och att jag i grund och botten inte ser
              någon åsiktsskillnad i ambitionen att det ska vara så lätt som
              möjligt att gå mellan olika anställningsformer, att vi ska uppmuntra
              till eget företagande och att vi inte ska ha ett system som ensidigt
              tar sikte på människor med anställning hos någon annan. Det är
              viktigt att ha det sagt. Det har gjorts en del förändringar, och
              de tog i första hand sikte på egenföretagare i associationsform,
              enskild firma och kommanditbolag.
            </seg>
            <seg n="a637b479">
              Den faktiska orsaken är, och det tror jag att Gunvor G Ericson
              vet, att det förslag som lades fram av den förra utredningen fick
              relativt hård kritik. Många ifrågasatte det, från både Försäkringskassan
              och Skatteverket, och såg betydande risker med att genomföra det.
              Det fördes ett ganska omfattande resonemang som fick regeringen
              att då inte vilja gå fram med just det förslaget, men regeringen
              gav å andra sidan ett följduppdrag till den parlamentariska utredningen
              och bad om ett nytt försök att utreda om det går att föra in samma
              flexibilitet för egenföretagare som gäller för dem som valt aktiebolagsformen.
              Precis som Finn Bengtsson påpekar har den utredningen gott om
              tid på sig med i och för sig stora uppdrag. Gunvor G Ericson sitter
              själv i den utredningen, och jag ser inget hinder att utredningen
              väljer att i förtid behandla den här frågan om man vill ge förutsättningar
              för en ännu snabbare behandling.
            </seg>
          </u>
          <note type="speaker" n="6855dd23">
            Anf. 66 GUNVOR G ERICSON (MP):
          </note>
          <u who="gunvor_g_ericson_e31e2b_w" xml:id="i-e2c079fdbe9ac750-1" n="623a3614">
            <seg n="e196118e">
              Herr talman! Jag har gått tillbaka och i propositionen försökt
              läsa mig till vad regeringens motiv var till att inte lägga fram
              det förslag som den förra utredningen i SOU 2008:89 om trygghetssystem
              för företagare lade fram om likabehandling för företagare. Den
              som var negativ var Försäkringskassan, av tekniska skäl gällande
              hur man skulle fastställa sjukpenninggrundande inkomst.
            </seg>
            <seg n="59979f12">
              Om man i stället hade gjort en jämställdhetsanalys av förslaget,
              vilket man inte gjorde, hade det säkert funnits en annan bild.
              Man hade kunnat se att även om det fanns vissa brister i förslaget
              om likabehandling av företagare hade det kanske varit möjligt
              att ta med några av de hinder som kvinnor upplever för att starta
              företag.
            </seg>
            <seg n="23b535ad">
              Statsrådet svarade inte på frågan varför det inte gjordes någon
              jämställdhetsanalys. Om det nu är väldigt viktigt för regeringen
              att uppmuntra kvinnor att starta företag är det viktigt att få
              veta vad som kan göras för att underlätta för kvinnor. Då är trygghetssystemet
              en av pusselbitarna. I regeringens retorik har det varit mycket
              tydligt att det är ett mål att öka kvinnors företagande.
            </seg>
            <seg n="3a17f9f3">
              Jag har försökt ta reda på hur ni har lyckats med det. I Tillväxtverkets
              rapport kan man läsa att mellan 2005 och 2011 ökade kvinnligt
              företagande endast med 2 procent. Ungefär vart fjärde företag
              i Sverige drivs av en kvinna. År 2010 stod kvinnor för endast
              för 32 procent när det gäller nyföretagandet. Största andelen
              företagare är i åldern 4660 år, och det gäller både män och kvinnor;
              48 procent kvinnor och 44 procent män. Kvinnor som driver företag
              är mer välutbildade, och en fjärdedel av kvinnorna har högskoleutbildning.
              Så här finns det helt klart en potential.
            </seg>
            <seg n="5e4347f8">
              Problemet med ojämställdhet i olika delar av samhället hänger
              naturligtvis ihop med mycket annat, inte bara med de enskilda
              trygghetssystemen som sådant, företagarnas villkor likaså. En
              anledning till att fler män fortfarande startar företag än kvinnor
              kan till exempel vara uttaget av föräldraledighet. Det kan vara
              så att ansvaret för hem och barn fortfarande är större hos kvinnor.
              Eftersom arbetslivet inte är frikopplat från andra delar av våra
              liv kan vi inte rikta insatserna bara mot arbetsmarknaden för
              att få bukt med problemet. Vad har ministern för ambitioner? Vad
              finns det för politisk vilja?
            </seg>
            <seg n="c7fd395a">
              Det är klart att vi i den parlamentariska socialförsäkringsutredningen
              kan titta på frågan. Finn Bengtsson vet mycket väl att vi inte
              ens har börjat diskutera sjukförsäkringsfrågan. Än så länge har
              vi hållit oss till arbetsskadeförsäkringen och arbetslöshetsförsäkringen.
              Det är de stora diskussionsämnena för närvarande. Även om jag
              har en ambition att lyfta in de här förslagen där tycker jag att
              det är viktigt att regeringen ger uttryck för att det finns ambitioner
              för att lösa problemet.
            </seg>
            <seg n="629c5f0a">
              Som jag sade fanns det ett färdigt förslag i en SOU. Därför skulle
              jag fortfarande vilja höra varför det förslaget ratades.
            </seg>
          </u>
          <note type="speaker" n="31cde62e">
            Anf. 67 FINN BENGTSSON (M):
          </note>
          <u who="finn_bengtsson_1c489b_w" xml:id="i-7780cfe082a85baf-3" n="3a880c33">
            <seg n="5620227b">
              Herr talman! Låt oss konstatera att vi i allt väsentligt är överens
              i sak. Företagsvänliga partier som debatterar detta ärende i kammaren
              och även är intresserade av att ha harmoniserade socialförsäkringar
              borde kunna lösa problemen. Att vara otålig gör att man riskerar
              att hasta fram någonting i ett mycket komplicerat regelverk. Det
              har vi lärt oss i samband justeringar av socialförsäkringar, och
              det är bland annat därför man har tillsatt en parlamentarisk socialförsäkringsutredning
              med en lång mandattid med tillräckligt mycket tid.
            </seg>
            <seg n="c149a9e3">
              Jag kan tycka att det finns ett antal skyddsvärda individer,
              som vi har noterat, vid sidan av företagare. Företagsformerna
              ska i princip inte spela någon roll; alla ska stimuleras lika.
              Det ska definitivt vara ett kvinnoperspektiv med tanke på att
              det är viktigt att få fler kvinnor in i företagande. Vi har till
              exempel studenter och oss själva, det vill säga förtroendevalda,
              som är skyddsvärda. Här kan det finnas interaktioner mellan dem
              som är företagare, förtroendevalda och studenter.
            </seg>
            <seg n="a133455a">
              Jag försöker bara exemplifiera för Gunvor G Ericson att det kan
              finnas många olika situationer där vi kanske mår bättre av att
              nå en parlamentarisk samsyn kring en viktig regelförändring än
              av att regeringen tvingas att hasta fram någonting som rent av
              vinner riksdagens majoritet men sedan kanske visar sig inte bli
              till fyllest. Då kommer kritiken inte att vara nådig, och jag
              tycker att regeringen är ansvarsfull när man hänvisar till att
              det sitter en parlamentarisk socialförsäkringsutredning där vi
              har alla möjligheter att lyfta frågan. Jag uppmanar Gunvor G Ericson
              att gärna ta upp den kommande måndag när vi har ett möte. Vi får
              se vilket intresse det kan finnas av att just den här viktiga
              problematiken sätts på kartan. Som jag sade kan det rent av finnas
              en majoritet för det, och då borde frågan kunna lösas.
            </seg>
            <seg n="6b77f1a7">
              Men frågan är komplex, och den kräver i grunden en avdömning
              av den tid man sätter av för den och det sätt på vilket man parlamentariskt
              förankrar frågan.
            </seg>
          </u>
          <note type="speaker" n="a8acdd25">
            Anf. 68 Statsrådet ULF KRISTERSSON (M):
          </note>
          <u who="ulf_kristersson_socialforsakringsminister_w" xml:id="i-66ed3c029d9ec998-24" n="da4ca327">
            <seg n="fd5ed43d">
              Herr talman! Jag håller i stort sett med beskrivningen av att
              det finns väsentliga jämställdhetsproblem i våra trygghetssystem,
              eller som i varje fall speglar sig i våra trygghetssystem. Jag
              tycker att det är en klok och bra beskrivning; jag brukar ge en
              snarlik beskrivning själv. Ibland är det inte själva regelverken
              i sig det är fel på. Ibland är det andra saker som får återverkningar
              i socialförsäkringen. Vi ser det till exempel i den väsentligt
              högre kvinnliga sjukfrånvaron i Sverige där vi verkligen kan diskutera
              vilka orsaker som ligger bakom att det är så och vilka konsekvenser
              detta får.
            </seg>
            <seg n="7186f302">
              Jag utesluter inte alls att det hade funnits jämställdhetsskäl
              att göra en annan bedömning, att det i varje fall talade för att
              göra saker och ting, medan det faktum talade emot att det fanns
              väsentliga komplikationer i det förslag som lades fram. Sammantaget
              landade vi då i att inte genomföra ett förslag som det fanns så
              stora invändningar emot.
            </seg>
            <seg n="bd22e304">
              Det är komplicerade regler som präglar socialförsäkringar. Man
              ska vara ganska noga när man gör om själva fundamenta i dem. Intjänandereglerna
              är komplicerade. Det vet vi, inklusive utredningen, som då och
              då tittar på andra på andra frågor som är kopplade till själva
              SGI-begreppet och vad som ska betraktas som en inkomst för den
              som är försäkrad.
            </seg>
            <seg n="dc036308">
              Det är otroligt komplicerade saker och får mycket långtgående
              konsekvenser. Man ska vara rätt säker på att man förbättrar och
              förenklar systemet när man gör en förändring, och det var inte
              regeringen vid den tidpunkten. Därför gick uppdraget vidare. Jag
              hade varit mer bekymrad om man hade nöjt sig med förslaget och
              sagt att det här går det inte att göra någonting åt. Nu har vi
              i stället bett socialförsäkringsutredningen att bland andra långsiktiga
              och viktiga frågor titta också på detta. Jag tycker att det är
              i det sammanhanget som frågan bör tas om hand.
            </seg>
          </u>
          <note type="speaker" n="b1372374">
            Anf. 69 GUNVOR G ERICSON (MP):
          </note>
          <u who="gunvor_g_ericson_e31e2b_w" xml:id="i-e2c079fdbe9ac750-2" n="623a3614">
            <seg n="7a0a83a9">
              Herr talman! I betänkandet om trygghetssystemen för företagare
              står att utredningen föreslår att personer som äger minst 10 procent
              av rösterna i tvåmansföretag får möjlighet att anmäla till Försäkringskassan
              att deras inkomst av arbete ska betraktas som inkomst av annat
              förvärvsarbete enligt den lag som finns från 1962 om allmän försäkring.
              Det var ett sätt att göra det. När diskussionen då fördes handlade
              den mest om karensdagar. Frågan om likabehandling av företagare
              fick, tyvärr, inte den uppmärksamhet som den förtjänar.
            </seg>
            <seg n="bff5d5dd">
              Jag hoppas att ministern ser att det finns vissa saker som han
              skulle kunna göra innan lagstiftningen ändras. Det vore bra om
              han kunde ge ett uppdrag till de myndigheter som ger företagsrådgivning
              att de ska uppmärksamma att det finns sådana skillnader beroende
              på vilken företagsform man väljer. Det skulle ministern kunna
              göra inom sitt ansvarsområde, och jag hoppas att han har den ambitionen,
              även om jag inte kan utläsa det av svaret. Det är ett litet tips.
            </seg>
            <seg n="b72acb18">
              Jag saknar fortfarande svar på frågan om jämställdhetsanalys
              av förslaget. Egentligen har vi i alla utredningar ett sådant
              uppdrag, men när man läser remissvaren och propositionen kan man
              inte se den analysen. Jag skulle alltså vilja ha ett svar på varför
              man inte gjorde det.
            </seg>
            <seg n="7f0cd524">
              Absolut, det finns mycket teknikaliteter i sjukförsäkringen.
              Jag har sysslat med det sedan jag kom in i riksdagen 2006, och
              jag har också jobbat med de frågorna lokalt och försökt förklara
              vilka regler som gäller när man är anställd. Inte heller det är
              enkelt. Man behöver ha en seriositet i dessa delar, och man måste
              belysa dem på ett brett sätt, inte bara titta på dem ur de företagstekniska
              aspekterna utan även ur jämställdhetsaspekten.
            </seg>
          </u>
          <note type="speaker" n="55b12155">
            Anf. 70 Statsrådet ULF KRISTERSSON (M):
          </note>
          <u who="ulf_kristersson_socialforsakringsminister_w" xml:id="i-66ed3c029d9ec998-25" n="da4ca327">
            <seg n="9b131b9f">
              Herr talman! Det är lättare att debattera om man verkligen tycker
              riktigt olika, så jag ska försöka understryka nej, skämt åsido.
              Jag tackar för tipset. Jag tar det med mig. Jag håller med om
              att man ska göra seriösa jämställdhetsanalyser av så viktiga frågor,
              och jag förutsätter att det har gjorts på rätt sätt även om det
              inte har beskrivits på rätt sätt.
            </seg>
          </u>
          <note n="ef280647">
            Överläggningen var härmed avslutad.
          </note>
          <note n="6345cbaf">
            17 § Svar på interpellation 2012/13:283 om tidigareläggning av
            Ostlänkens öppnande
          </note>
          <note type="speaker" n="6c0f5c26">
            Anf. 71 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-66ed3c029d9ec998-26" n="521646e4">
            <seg n="d3a0574b">
              Herr talman! Annika Lillemets har frågat mig hur jag avser att
              agera för att Ostlänken ska bli färdig tidigare än 2028 och hur
              jag avser att agera för att tidigarelägga öppnandet av den etapp
              av Ostlänken som sträcker sig mellan Norrköping och Linköping.
            </seg>
            <seg n="b61948a2">
              Regeringen har hela tiden målmedvetet arbetat för att effektivisera
              och förkorta ledtiderna för den fysiska planeringen av infrastruktur.
              Som ett led i detta inför nu regeringen det nya planeringssystem
              som presenterades i en proposition våren 2012. Samtidigt förändras
              även den ekonomiska planeringen delvis, där en modell införs för
              att knyta planeringen av infrastruktur fastare till den statliga
              budgetprocessen genom årliga beslut. Allt detta sjösätts nu i
              den planeringsomgång där regeringen den 20 december 2012 gav Trafikverket
              och länsplaneupprättarna i uppdrag att ta fram förslag till ny
              nationell plan för utveckling av transportsystemet och länsplaner
              för perioden 20142025. I detta arbete kommer nya projekt att utredas,
              analyseras och förankras, däribland Ostlänken, en ny järnväg mellan
              Järna och Linköping.
            </seg>
            <seg n="8a337d00">
              I uppdraget till Trafikverket framgår också att verket bland
              annat ska utreda utformningen av dubbelspåret mellan Järna och
              Linköping, dess tidsmässiga genomförande samt utföra fördjupade
              kostnadsberäkningar. Trafikverket ska presentera ett förslag till
              ny nationell plan för perioden 20142025 till regeringen senast
              den 13 juni i år. I förslaget ska det fördjupade materialet om
              Ostlänken redovisas. Jag förutsätter att Trafikverket i detta
              arbete planerar för ett effektivt genomförande av projektet avseende
              såväl kostnad som tid och skapar förutsättningar för ett kapacitetsstarkt,
              robust, säkert, tillgängligt och hållbart transportsystem.
            </seg>
          </u>
          <note type="speaker" n="1c73fe19">
            Anf. 72 ANNIKA LILLEMETS (MP):
          </note>
          <u who="annika_lillemets_203189_w" xml:id="i-846847a23134f0fd-0" n="2e51fb19">
            <seg n="0d3549b6">
              Herr talman! Jag vill tacka för svaret och hoppas att statsrådet
              vill utveckla sin och regeringens ståndpunkt här i dag.
            </seg>
            <seg n="3cfd2376">
              En viktig fråga för många resenärer och för Sveriges näringsliv
              är när tågen ska börja rulla på Ostlänken. Hur regeringen agerar
              har stor betydelse för om Ostlänken ska stå klar kanske i bästa
              fall 2023, eller 2028 som regeringen talar om, eller om vi rent
              av ska tvingas vänta ännu längre. Trängseln på Södra stambanan
              är redan akut, särskilt på sträckan mellan Linköping och Norrköping.
              Det blir allt värre, och det enda som verkligen hjälper är fler
              spår. Ju förr den nya banan är färdig desto bättre såväl för dem
              som reser med pendeltåg och fjärrtåg som för dem som transporterar
              gods. Det är inget nytt, men det förtjänar att upprepas.
            </seg>
            <seg n="5cf4c29c">
              Det är naturligtvis glädjande att regeringen beslutat att Ostlänken
              ska byggas, men det är synd att regeringen inte agerar kraftfullt
              för att den ska bli färdig så snart som möjligt utan i stället
              på olika sätt drar ut på processen. Så snart som möjligt är definitivt
              långt tidigare än 2028.
            </seg>
            <seg n="0c260390">
              Järnvägsutredningen för Ostlänken var färdig våren 2010, men
              i brist på klartecken från regeringen tvingades Trafikverket avbryta
              planeringsarbetet. Till tre förlorade år i väntan på regeringens
              beslut att satsa läggs nu ytterligare tid när regeringen valt
              att låta Trafikverket fortsätta att utreda alternativ för godstrafik
              och olika hastigheter i stället för att gå vidare med järnvägsplanen
              utifrån den befintliga Järnvägsutredningen. Vilken ytterligare
              information är regeringen ute efter? Vad i Trafikverkets utredning
              saknar man som motiverar ytterligare försening av detta angelägna
              bygge?
            </seg>
            <seg n="ea7dc968">
              Låt mig ta upp frågan om hastigheten. Om Ostlänken ska byggas
              för att klara hastigheter upp till 320 kilometer i timmen, som
              föreslås i Järnvägsutredningen, eller 250 kilometer i timmen,
              är en fråga som troligtvis skulle kunna hanteras inom fortsatt
              planering. Om Ostlänken ska byggas även för godstrafik krävs däremot
              en ny, tidsödande utredning.
            </seg>
            <seg n="095896f5">
              Vad gäller godstrafiken är frågan vilket problem man vill lösa.
              Att det är viktigt att separera snabba och långsamma tåg för att
              så många som möjligt ska få plats på spåren råder det inga tvivel
              om. Det har Catharina Elmsäter-Svärd själv konstaterat många gånger,
              inte minst i kammaren. Det handlar alltså om att köra snabba tåg
              på Ostlänken och tunga och långsamma tåg på Södra stambanan. Riktigt
              tungt gods transporteras för övrigt över Bergslagen, och lättare
              gods kan fraktas på Ostlänken även om den byggs utifrån den befintliga
              Järnvägsutredningen.
            </seg>
            <seg n="88a8ed00">
              Problemet för tunga godståg är branta lutningar, men i nödfall
              kan man köra tunga godståg även på banor som inte byggts för tunga
              godstransporter. Till exempel körde man under stormen Gudrun godståg
              förbi Helsingborg och ned mot Landskrona där de inte annars brukar
              köras eftersom banan lutar för mycket. Det var tekniskt möjligt
              om än oekonomiskt. Om det är vad regeringen är ute efter, om regeringen
              vill att Ostlänken ska byggas så att det tekniskt är möjligt att
              i undantagsfall köra godståg på den, är det rimligen en helt annan
              sak än att bygga Ostlänken så att den dimensioneras för frekvent
              godstrafik. Därför undrar jag om regeringen frågat Trafikverket
              om det i undantagsfall skulle gå att köra tunga godståg på en
              ostlänk byggd enligt den järnvägsutredning som gjorts eller vad
              som krävs för att det ska vara möjligt. Jag skulle uppskatta att
              få ett klargörande på den punkten.
            </seg>
            <seg n="8ed057c4">
              Eftersom banan inte kan ha alltför branta lutningar om det ska
              gå tung godstrafik på den skulle det enligt Trafikverket bli betydligt
              dyrare att bygga Ostlänken så att den klarar det i den i Järnvägsutredningen
              valda korridoren. Vi vet redan att det är en dyrare, långsammare
              och sämre lösning. Det behöver vi ingen ny utredning för. Vi förlorar
              flera år ytterligare innan Ostlänken är färdig. Priset för att
              fortsätta att utreda är alltså högt. Vilken är nyttan?
            </seg>
            <seg n="2f7ae612">
              Jag upprepar därför den fråga jag ställde i interpellationen:
              Vad avser ministern att göra för att Ostlänken ska bli färdig
              tidigare än 2028?
            </seg>
          </u>
          <note type="speaker" n="af71a4e2">
            Anf. 73 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-66ed3c029d9ec998-27" n="521646e4">
            <seg n="671d8d42">
              Herr talman! Tack återigen, Annika Lillemets, för interpellationen!
              Jag har tidigare ganska grundligt gått igenom vilken fart som
              ska gälla på spåret. Jag tolkar nu interpellation utifrån vilken
              fart spåret som sådant ska komma på plats. De kan förvisso hänga
              samman.
            </seg>
            <seg n="6f830d6c">
              Men man ska också komma ihåg att vi står i en brytpunkt. När
              vi hittills har planerat för infrastruktur, oavsett om det varit
              för väg eller järnväg, har det egentligen varit beslut i flera
              olika steg. Man börjar med en förstudie. Sedan kommer en utredning.
              Därefter är man färdig för att gå vidare och göra en järnvägsplan,
              vilket är fallet med Ostlänken. Nu har den här kammaren på förslag
              från regeringen beslutat om ett nytt plansystem, vilket egentligen
              handlar om att vi förkortar, förenklar och har en mer sammanhållen
              process. Syftet är att vinna tid.
            </seg>
            <seg n="a0ee4cc2">
              Nu är situationen sådan att nästa steg för Ostlänken är järnvägsplanen.
              Som Annika Lillemets säger har det gjorts en järnvägsutredning.
              Men sedan kommer nästa steg, som handlar om detaljerna. Trafikverket
              fick ett tydligt uppdrag att också titta på alternativet med höghastighetståg.
              Det finns tre olika klasser enligt EU. Man har tittat på tåg som
              går snabbare än 320 kilometer i timmen. Nu gäller det att också
              göra en jämförelse för hastigheter från 250 upp till 320.
            </seg>
            <seg n="7f3ba05b">
              Herr talman! Jag ska svara på Annika Lillemets fråga om vad man
              skulle kunna göra för att tidigarelägga öppnandet. Det rent extrema
              sättet att få en betydligt kortare byggtid är att enbart fokusera
              på Ostlänken. Då får alla andra objekt i övriga landet stå tillbaka.
              Det tror jag inte att någon egentligen tycker är riktigt gångbart.
              Det andra rent teoretiska sättet att kunna tidigarelägga öppnandet
              är att införa en ny ordning. Egentligen är det meningen att det
              ska ske en samrådsprocess, inte minst inklusive miljökonsekvensbeskrivningar,
              under den tid som nu kommer. Det ska i demokratisk anda finnas
              en möjlighet för människor att säga om de tycker att någonting
              är rätt eller fel. Jag tror inte att Annika Lillemets vill att
              vi ska hoppa över de stegen. Men det är det som teoretiskt skulle
              vara möjligt.
            </seg>
            <seg n="9b1b8247">
              Herr talman! Jag tror att det som är allra viktigast just nu
              är att regeringen har pekat ut att Ostlänken ska byggas. Det är
              bra att det inte finns något parti som är emot. Det ökar förutsättningarna.
              Nu är fokus på att Trafikverket tittar på vad som kan göras och
              när man kan göra det. Annika Lillemets andra fråga gäller etappen
              mellan Norrköping och Linköping, som vi har identifierat som den
              riktiga flaskhalsen på hela denna sträckning. Trafikverket kan
              titta på i vilken ordning och från vilket håll man ska börja.
              Man tar det etappvis. När Trafikverket väl har kommit med sitt
              förslag till oss i juni, om inte tidigare, tar vi det som utgångspunkt
              för att se om det finns någon annan ordning eller någonting annat
              som skulle kunna göras och som inte ens Trafikverket med all sin
              kompetens har kommit fram till. Då blir det mer relevant och gynnar
              frågan betydligt mer. Men just nu är fokus på att få Ostlänken
              på plats så snart som det bara är möjligt i den ordning som sträckan
              bäst förtjänar.
            </seg>
          </u>
          <note type="speaker" n="11e98448">
            Anf. 74 ANNIKA LILLEMETS (MP):
          </note>
          <u who="annika_lillemets_203189_w" xml:id="i-846847a23134f0fd-1" n="2e51fb19">
            <seg n="73158d52">
              Herr talman! Låt mig vara tydlig med att det naturligtvis är
              nödvändigt att den fortsatta planeringen får ta den tid som krävs
              för en korrekt och grundlig process, inte minst ur miljö- och
              demokratisynpunkt. Men det är viktigt att regeringen prioriterar
              tillåtlighetsprövningen, så att den inte drar ut på tiden utan
              görs så snabbt och snart som möjligt, givetvis med hänsyn till
              att det är en viktig demokratisk kontrollfunktion. Historiskt
              sett har tillåtlighetsprövningar ofta tagit både ett och två år,
              och jag hoppas att det är möjligt att hantera det snabbare för
              Ostlänken, så att ärendet inte blir liggande.
            </seg>
            <seg n="d76eebda">
              När planeringsprocessen, inklusive hantering av överklaganden,
              tillåtlighetsprövning och allting, väl är färdig är det äntligen
              dags att bygga. Regeringen har antagit att det ska ta ända till
              2028 innan tågen börjar rulla på Ostlänken. Men det tycker jag
              och många med mig är alldeles för pessimistiskt. Det finns all
              anledning och även goda möjligheter att snabba upp arbetet. Jag
              hoppas därför att infrastrukturministern vill agera för att korta
              ned byggtiden.
            </seg>
            <seg n="3eba5ef4">
              Det allra viktigaste är att regeringen vågar satsa tillräckligt,
              i rätt tid och långsiktigt i budgeten. Det finns vad jag förstår
              inga tekniska hinder för att bygga flera delar av Ostlänken parallellt,
              men det krävs politisk vilja och satsning. Det har visat sig att
              framförhållning lönar sig i sådana här projekt. Det finns goda
              exempel på att en målmedveten och välplanerad satsning inte bara
              kan korta byggtiderna. Slutnotan kan även bli lägre än beräknat.
              På sträckan TrönningeBåstad kortades byggtiden med ett år, och
              kostnaden blev 650 miljoner kronor i stället för 750. Ett annat
              exempel är Citytunneln i Malmö. Byggtiden kortades ned med ett
              halvår, och bygget blev uppemot 700800 miljoner kronor billigare.
            </seg>
            <seg n="375d62ab">
              En förklaring är att det med god framförhållning är lättare att
              få till stånd fördelaktiga kontrakt. Det kostar också att hålla
              en projektorganisation länge. Naturligtvis är det även viktigt
              att ta med de samhällsekonomiska vinsterna i beräkningen, även
              om de kanske inte alltid är så lätta att uppskatta. Folk förlorar
              tid när tågen är försenade. Företagen får svårt att exportera
              varor. Miljön skadas när varor och människor tvingas ut på vägarna
              i stället för att färdas miljövänligt med tåg. Att skjuta kostnader
              framför sig i budgeten kan alltså bli en dålig affär i längden
              för staten, medborgarna, näringslivet och miljön. Det är naturligtvis
              viktigt att det satsas, så att man kan bygga både Ostlänken och
              andra viktiga järnvägar.
            </seg>
            <seg n="6a2b6fa1">
              Det finns all anledning att planera för en så komprimerad tidsplan
              som möjligt för Ostlänksbygget. Enligt uppgifter från KTH och
              Trafikverket bör det kunna gå betydligt snabbare än elva år att
              bygga när planeringen väl är färdig med alla prövningar och tillstånd.
              Jag undrar därför vad infrastrukturministern och regeringen tänker
              om detta och varför regeringen talar om en så lång byggtid. Vad
              kommer infrastrukturministern att göra, om något, för att den
              ska kortas ned? Det tycker jag är väldigt angeläget.
            </seg>
            <seg n="31687c29">
              Som sagt hoppas jag verkligen att regeringen ser vikten av att
              satsa på att börja bygga så snart som möjligt där behovet och
              nyttan av fler spår är som allra störst. Sträckan mellan Norrköping
              och Linköping är den mest belastade där Ostlänken ska gå fram.
              Det är också förmodligen vid Norrköping som den tekniskt mest
              komplicerade delen av byggprojektet kommer att vara. Det är ännu
              ett skäl att sätta i gång med det arbetet tidigt. Jag hoppas som
              sagt att infrastrukturministern kommer att hålla ögonen på detta
              och agera aktivt för att man ska bygga först på den hårdast belastade
              sträckan.
            </seg>
          </u>
          <note type="speaker" n="c96890f6">
            Anf. 75 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-66ed3c029d9ec998-28" n="521646e4">
            <seg n="f8e2b88f">
              Herr talman! Jag skulle vilja vara lite extra tydlig med hur
              vi håller isär de olika roller vi är satta att ha och vad regeringen
              gör och inte gör. Regeringen har varit oerhört tydlig med att
              vi behöver se till att utveckla hela vårt transportsystem, oavsett
              trafikslag, så att det blir robust och tillförlitligt. Vi har
              särskilt bett vår myndighet Trafikverket att identifiera var vi
              har flaskhalsar eller kapacitetsbrister. Sådana har mycket tydligt
              definierats finnas till exempel på sträckan mellan Linköping och
              Norrköping.
            </seg>
            <seg n="6a37e3d4">
              Regeringen har sedan talat om vad som behöver göras. Vi har sagt
              att det behöver göras en ny byggnation för en stambana. Det vi
              kallar Ostlänken ska påbörjas. Men vad gäller hur det ska gå till
              får vi trots allt förlita oss på dem som verkligen har kompetensen.
              Det är inte heller regeringen som personligen bygger den, vilket
              jag tror att Annika Lillemets är medveten om.
            </seg>
            <seg n="1ce09186">
              Vad gör då regeringen för att underlätta? Det nya planeringssystemet
              innebär att det ska bli mer flexibelt. Vi ska kunna få fram bättre
              beslutsunderlag. Vi ska ha mindre av förseningar och fördyringar.
            </seg>
            <seg n="fa585152">
              Annika Lillemets säger att regeringen talar om att byggtiden
              är si eller så lång. Men det är ingenting som regeringen säger.
              Vi bygger på de underlag som vi får. Hittills har det mest handlat
              om antaganden och vad man skulle kunna tro. Det är därför det
              är så viktigt med det arbete som Trafikverket gör just nu för
              att i nästa steg i detalj kunna tala om sträckningen, dimensionen,
              lutningen, energiåtgången, driftskostnaderna och alla sådana saker,
              så att vi får med det i vårt underlag. Regeringen vill ingenting
              hellre än att detta ska komma på plats. Men man kanske ändå ska
              ha respekt för tiden, även om det ibland känns lite knepigt.
            </seg>
            <seg n="df7f78d1">
              Det har också talats om att enbart den järnvägsplan som behöver
              tas fram för en förvisso redan ganska känd sträcka kan beräknas
              ta tre år. Vi vet att kostnaden är någonstans uppemot 2 miljarder.
              För detta har regeringen också avsatt resurser. Är det så att
              man kan komma fram till den sista delen snabbare är det mycket
              bättre.
            </seg>
            <seg n="c093517b">
              Det fanns en frågeställning som Annika Lillemets tog upp och
              som jag bara passerade, men jag kom på den igen. Det är frågan
              om gods eller inte. Det har vi talat om tidigare. Den viktigaste
              delen är att separera trafik i det som går något snabbare och
              det som går något långsammare. Det är egentligen den fina vitsen
              med det.
            </seg>
            <seg n="7f890a28">
              Trafikverket tittar nu på de olika lösningarna för att komma
              fram till det förslag som är det mest effektiva och det bästa.
              Det kan också redovisa när man kan börja och hur detta ska göras.
            </seg>
            <seg n="3937e450">
              Som en tanke har jag i dag ägnat större delen av tiden åt det
              vi kallar för FIA-dagen, det vill säga förnyelse i anläggningsbranschen.
              Branschen gemensamt tittar mycket på hur och på vilket sätt man
              skulle kunna jobba mer effektivt och produktivt. Det behövs verkligen
              också i den här branschen.
            </seg>
            <seg n="99e0e31b">
              Det handlar om att hitta andra innovativa lösningar som till
              exempel mer standardisering eller industrialiserade processer
              och typer av byggnationer. Det är mycket möjligt att det också
              skulle passa väl in på objekt som till exempel Ostlänken.
            </seg>
            <seg n="2d07e1b5">
              Herr talman! Det jag skulle kunna säga är att vi från regeringens
              sida nu ökar förutsättningarna för att det regelmässiga ska kunna
              förkortas och förenklas. Jag vet att anläggningsbranschen i sig
              jobbar mer i samma syfte att kunna förkorta och förenkla. Detta
              leder Trafikverket vidare även för Ostlänken.
            </seg>
          </u>
          <note type="speaker" n="e8ff677f">
            Anf. 76 ANNIKA LILLEMETS (MP):
          </note>
          <u who="annika_lillemets_203189_w" xml:id="i-846847a23134f0fd-2" n="2e51fb19">
            <seg n="e0644fbd">
              Herr talman! Tack så mycket för svaret. Tyvärr är jag inte så
              väldigt mycket klokare på vad infrastrukturministern kommer att
              göra helt konkret till exempel vad gäller att satsa på parallell
              utbyggnad. Jag skulle vara väldigt glad för ett mer klart besked
              om det och om det är någonting som infrastrukturministern ser
              är rimligt och möjligt framöver.
            </seg>
            <seg n="0ef17b6f">
              Faktum kvarstår att experterna säger att det inte skulle behöva
              ta så lång tid som elva år att bygga när väl planeringen är klar.
              Det är gott och väl med en effektivare och snabbare planeringsprocess.
              Men elva år är lång tid för att bygga. Jag hoppas att den tiden
              blir kortare.
            </seg>
            <seg n="7b7d0809">
              Jag hoppas också att vi kan utgå från att planen på att blanda
              långsam godstrafik med snabbare trafik på Ostlänken inte är något
              som infrastrukturministern är intresserad av. Det framgår också
              tydligt i de utredningar som har gjorts att det inte är någon
              bra idé.
            </seg>
            <seg n="fd136060">
              Om Ostlänken ska vara dimensionerad även för tungt gods talar
              vi sannolikt om en ny järnvägsutredning, och då talar vi kanske
              om tre år till. Det är verkligen någonting vi vill undvika.
            </seg>
            <seg n="ee43974f">
              Ostlänken är för viktig att dras i långbänk. Vi är många som
              väntar otåligt. Jag vill verkligen vädja till Catharina Elmsäter-Svärd
              att göra allt hon kan och prioritera att snabba på processen.
            </seg>
          </u>
          <note type="speaker" n="bcbc4844">
            Anf. 77 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-66ed3c029d9ec998-29" n="521646e4">
            <seg n="85816dd4">
              Herr talman! Jag kan till Annika Lillemets säga att jag gör vad
              jag kan för att få Ostlänken på plats. Det första steget är att
              vi nu har uttalat att Ostlänken ska byggas. Den har också fått
              en finansiering. Det kan vara en liten bagatell i sammanhanget,
              men det är en fördel om det finns finansiering. Det är inte alltid
              det har varit på det sättet.
            </seg>
            <seg n="6af591db">
              På frågan om vad jag kan göra för att till exempel jobba med
              eller föreslå parallell byggnation är mitt svar: Jag är för alla
              olika goda lösningar som gör att man på mest effektiva sätt kan
              komma fram till att få Ostlänken på plats.
            </seg>
            <seg n="dff94ada">
              Det är just en sådan värdering som Trafikverket nu gör för att
              titta på vad man kan göra, hur man börjar, var man går in, från
              vilket håll och vilka processer det handlar om. Det är det underlaget
              som vi ska få fram.
            </seg>
            <seg n="80f5bd81">
              Finns det möjligheter och Trafikverket föreslår det är jag inte
              emot detta. Jag är öppen för allt som går att göra så att det
              fungerar på ett bra sätt att få Ostlänken på plats.
            </seg>
            <seg n="a2b3ec82">
              Det talades om att blanda långsamma och snabba godståg. Det har
              aldrig riktigt varit tanken. Det viktigaste är snarare att få
              snabbare persontrafik. Vi vet att det finns ett problem om man
              har för många olika typer av gods. Det gäller inte minst längden,
              tyngden och hastigheten.
            </seg>
            <seg n="8b861621">
              Fokus ska vara att kunna knyta ihop hela Östergötland och dess
              regionpendling med det som berör hela Sverige Helsingfors, Mälardalen,
              Uppsala och hela resan vidare. Det handlar om de flaskhalsar som
              är identifierade. Just därför behöver det påbyggas en ny stambana,
              och där är Ostlänken en av de utpekade sträckorna.
            </seg>
            <seg n="b4a2bb3d">
              När de första tågen kan vara på plats för att börja köra tror
              jag inte någon av oss har ett svar på i dag. Det är bra att Trafikverket
              nu satt fokus på att se hur och på vilket sätt det ska genomföras.
            </seg>
          </u>
          <note n="ef280647">
            Överläggningen var härmed avslutad.
          </note>
          <note n="2ee0df2a">
            18 § Svar på interpellation 2012/13:291 om färjetrafiken till
            och från Gotland
          </note>
          <note type="speaker" n="1aa1ec0c">
            Anf. 78 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-66ed3c029d9ec998-30" n="521646e4">
            <seg n="db5f2157">
              Herr talman! Christer Engelhardt har frågat mig vad jag avser
              att göra för att motverka en försämring av färjetrafiken till
              och från Gotland i och med den nya avtalsperioden från 2017.
            </seg>
            <seg n="0d625117">
              Väl fungerande trafik bidrar till företagande och tillväxt i
              hela landet bland annat genom goda förutsättningar för effektivare
              transporter, förbättrad leveranssäkerhet och en utvidgad arbetsmarknad.
              För att uppfylla transportpolitikens övergripande mål behöver
              således tillgängligheten förbättras för att stärka näringslivets
              konkurrenskraft.
            </seg>
            <seg n="bd381645">
              Ingen annan region är så beroende av en enskild trafiklinje som
              Gotland. För såväl människor som näringsliv är färjetrafiken central.
              Därför förstår jag till fullo Christer Engelhardts engagemang
              i färjetrafiken. Den framtida Gotlandstrafiken behöver vara utformad
              på ett sätt som skapar fortsatt goda förutsättningar för resande
              och godstransporter mellan Gotland och fastlandet. Det skapar
              i sin tur en bra grund för fortsatt positiv utveckling av det
              gotländska näringslivet, inklusive turistnäringen.
            </seg>
            <seg n="dbacf7f9">
              Jag har vid flertal tillfällen fått frågan vad jag avser att
              vidta för åtgärder för den framtida Gotlandstrafiken. En synpunkt
              som Region Gotland framför är att färjorna även under nästa avtalsperiod
              ska kunna trafikera i 28 knop i den så kallade bastrafiken. Ett
              annat önskemål som framförts är att biljettpriset för gotlänningar
              och gods ska vara förutsebart och rimligt. Jag har ända sedan
              jag tillträdde som infrastrukturminister haft en nära dialog i
              denna fråga med företrädare för Gotlands invånare och näringsliv.
              Mitt intryck är också att det finns en samsyn om vilka funktionella
              krav som ska ligga grund för den framtida Gotlandstrafiken. Exempel
              på funktionella krav är god turtäthet, en tidtabell som passar
              godslogistiken samt takpris för gotlänningar och gods. Vidare
              finns en samsyn om en mindre miljöbelastande trafik samt att upphandlingen
              bör utformas på ett sådant sätt som möjliggör för många företag
              att inkomma med anbud.
            </seg>
            <seg n="72d09c76">
              Trafikverket svarar för statens avtal om linjesjöfart till och
              från Gotland och beslutar därmed om vilka krav den framtida operatören
              ska leva upp till. Myndigheten planerar att under 2013 påbörja
              en upphandling för den avtalsperiod som inleds i februari 2017.
              Trafikverket hade från början planerat att starta upphandlingen
              i mitten av november förra året, men beslutade att tillsammans
              med bland annat Region Gotland ytterligare fördjupa analysen kring
              Gotlandstrafikens olika alternativ och dess konsekvenser, särskilt
              mot bakgrund av den diskussion som varit kring överfartstider.
            </seg>
            <seg n="918371ed">
              Regeringen anser att det är av stor betydelse att färjetrafiken
              till och från Gotland även fortsättningsvis ger god tillgänglighet
              som tillfredsställer behoven hos medborgare och näringsliv i regionen.
              Det är därför viktigt att Trafikverket ingår ett avtal om trafik
              som är långsiktigt, stabilt och miljömässigt hållbart och som
              bidrar till att skapa tillväxt, livskvalitet och välfärd.
            </seg>
          </u>
          <note type="speaker" n="c1563f88">
            Anf. 79 CHRISTER ENGELHARDT (S):
          </note>
          <u who="christer_engelhardt_3640f8_w" xml:id="i-8a3f601690abafa5-0" n="79b914ef">
            <seg n="ea058f28">
              Herr talman! Jag tackar statsrådet Catharina Elmsäter-Svärd för
              svaret. Det var ett väntat svar där jag möts av förståelse för
              frågan om den för Gotland så viktiga färjetrafiken. Statsrådet
              Catharina Elmsäter-Svärd sträcker sig även till att uttrycka sin
              fulla förståelse för mitt engagemang i frågan. Det är lite vänligare
              ord än de ord som statsrådet uttalade i lördagens nyhetssändning
              i Sveriges Radio Gotland. Där sade statsrådet att jag medvetet
              kräver ett grundlagsvidrigt ministerstyre av statsrådet Catharina
              Elmsäter-Svärd.
            </seg>
            <seg n="4b9645b0">
              Det har varken jag eller någon annan gjort. Jag och många med
              mig begär bara att regeringen ska fatta beslut om förändrade direktiv
              till Trafikverket så att de kan arbeta med ett upphandlingsunderlag
              till kommande färjetrafik från och med 2017, och det ska som lägst
              rymma dagens trafik med bland annat överfartshastighet på 28 knop.
            </seg>
            <seg n="59ac1fae">
              Det är egentligen bedrövligt, intill frustrerande, att vi ska
              behöva stå här i dag och debattera färjetrafiken. Riksdagen har
              tidigare sagt och beslutat att staten har ansvar för att det finns
              likvärdiga transportmöjligheter i hela landet samt att det även
              gäller Gotland. I detta avseende får Gotland inte ges sämre villkor
              än övriga landet. Färjetrafiken mellan Gotland och fastlandet
              ersätter de vägar och broar som samhället ställer till förfogande
              utan kostnad för nyttjande i övriga landet. Det rimmar illa med
              den bemyndiganderam som Trafikverket fått sig tilldelad. Det är
              också mot det som ett samlat Gotland nu reagerar.
            </seg>
            <seg n="e801aa2d">
              Region Gotland skriver i sitt remissvar till Trafikverket att
              grundläggande är att det ska vara möjligt med snabba överfarter
              till och från Gotland året runt. Det medger inte det förslag som
              Trafikverket har presenterat för Region Gotland. Hastigheten styr
              turtäthet, avgångstider, ankomsttider och kapacitet. Dessa faktorer
              ger förutsättningar för bland annat godstransporter till och från
              Gotland.
            </seg>
            <seg n="7bf228ec">
              Med anledning av statsrådet Catharina Elmsäter-Svärds svar till
              mig har jag tre följdfrågor. Statsrådet skriver i svaret: För
              att uppfylla transportpolitikens övergripande mål behöver således
              tillgängligheten förbättras för att stärka näringslivets konkurrenskraft.
              Det skapar i sin tur en bra grund för fortsatt positiv utveckling
              av det gotländska näringslivet, inklusive turistnäringen.
            </seg>
            <seg n="ef6fa3bc">
              På vilket sätt anser statsrådet att längre överfartstider med
              framkomst på efternatten stärker det gotländska näringslivets
              konkurrenskraft?
            </seg>
            <seg n="6a6c15cf">
              Vidare skriver statsrådet: Mitt intryck är att det också finns
              en samsyn om vilka funktionella krav som ska ligga till grund
              för den framtida Gotlandstrafiken. Exempel på funktionella krav
              är en god turtäthet, tidtabell som passar godslogistiken samt
              takpris för gotlänningar och gods.
            </seg>
            <seg n="521d372c">
              Mellan vilka finns den samsynen? När man läser Region Gotlands
              svar till Trafikverket, vilket jag har refererat till i min inledning
              här, ser man ingen sådan samsyn.
            </seg>
            <seg n="c3d3f7b1">
              Slutligen skriver statsrådet: Regeringen anser att det är av
              största betydelse att färjetrafiken till och från Gotland även
              fortsättningsvis ger god tillgänglighet som tillfredsställer behoven
              hos medborgare och näringsliv i regionen. Där lyfter statsrådet
              fram tillväxt, livskvalitet och välfärd.
            </seg>
            <seg n="e5bdb161">
              Hur skapar en sådan försämring av färjetrafiken som föreslås
              tillväxt, livskvalitet och välfärd på Gotland?
            </seg>
          </u>
          <note type="speaker" n="4a170279">
            Anf. 80 SIV HOLMA (V):
          </note>
          <u who="siv_holma_ef1c20_w" xml:id="i-98fbbc80977f4de3-0" n="32faa4b5">
            <seg n="2536f184">
              Herr talman! Jag vill börja med att tacka interpellanten Christer
              Engelhardt som ställt en mycket viktig fråga om Gotlands möjligheter
              att utveckla sitt näringsliv och samhälle där färjetrafiken till
              och från Gotland intar en nyckelposition.
            </seg>
            <seg n="7e0cf9ee">
              Däremot lämnar infrastrukturministerns svar mycket att önska.
              Vad menar infrastrukturministern med att uttrycka att Trafikverket
              tillsammans med bland annat Region Gotland beslutat om ytterligare
              analyser? Vilka andra innefattas i bland annat? Vad avser infrastrukturministern
              med bland annat? Vad förväntade och förväntar sig infrastrukturministern
              att Region Gotland ska bistå med i de ytterligare analyserna?
            </seg>
            <seg n="e96df1b8">
              Infrastrukturministerns fokus ligger på vad andra ska göra, men
              interpellantens fråga gäller ju vad ministern avser att göra för
              att säkerställa Gotlands möjligheter att utveckla sitt näringsliv
              och samhälle.
            </seg>
            <seg n="b4a13f16">
              Herr talman! Region Gotland är mycket tydlig i sin remiss från
              den 12 februari 2013: Trafikverkets förslag till trafiklösning
              från den 23 januari kan inte accepteras. Regionen begär att infrastrukturministern
              ger nya direktiv för arbetet med upphandlingen av Gotlandstrafiken.
            </seg>
            <seg n="c8680676">
              Vad avser infrastrukturministern att göra med Region Gotlands
              begäran?
            </seg>
            <seg n="49e378a1">
              I budgetpropositionen står det att läsa att tillgänglighet till
              storstad mäts som det antal personer som har mer än en timmes
              restid på väg till nationella centrum som Helsingfors, Göteborg
              respektive Malmö och som har fått restiden förändrad med mer än
              fyra minuter under året. Under perioden den 1 december 2010 till
              den 1 november 2011 har drygt 900 000 personer fått kortare restid
              till ett nationellt centrum. Ingen har fått restidsökningar på
              mer än fyra minuter. Tillgängligheten till nationella centrum
              har därmed förbättrats under året. Det bör påpekas att i de teoretiska
              beräkningarna tar man inte hänsyn till trängsel. Intressant är
              dock att fyra minuter kortare eller längre restid anses vara ett
              relevant mått. Men i jämförelse med de försämringar som Trafikverket
              planerar för Gotlandstrafiken handlar det om 25 eller 40 minuter
              längre restid på den norra linjen. På den södra linjen handlar
              det om 60 minuter längre restid.
            </seg>
            <seg n="1a8459b8">
              Vad anser infrastrukturministern om konsekvenserna av längre
              restider för Gotland? Och återigen: Vad avser infrastrukturministern
              att göra för att förhindra dessa dramatiskt förlängda restider?
            </seg>
          </u>
          <note type="speaker" n="355b8bd8">
            Anf. 81 GUSTAF HOFFSTEDT (M):
          </note>
          <u who="gustaf_hoffstedt_3e3eee_w" xml:id="i-8d3e5536b5cd1f06-0" n="0262ae2f">
            <seg n="bb8c9598">
              Herr talman! Detta har varit en lång process, och den är långt
              ifrån över. Under bortemot ett år har vi diskuterat den här frågan
              mycket intensivt. Nu läser jag i min lokaltidning där hemma att
              ett förfrågningsunderlag kommer att gå ut nästa månad, och därefter
              väntar ett halvår som man har på sig att svara på detta.
            </seg>
            <seg n="ad825009">
              Min fråga till statsrådet handlar om den oro som varje sådan
              här upphandling väcker. Jag känner i och för sig förtröstan om
              att det här ska kunna bli bra at the end of the day, men jag måste
              samtidigt vara öppen med att jag vissa stunder har varit rejält
              bekymrad och orolig. Det är något djupt mänskligt att, under en
              upphandling när vi inte vet hur det kommer att gå, inte bara vara
              orolig utan kanske också måla framtiden i de mörkaste färger utan
              att så nödvändigtvis blir fallet. Så har det varit. Vi har varit
              oroliga många gånger tidigare under tidigare regeringar än Catharina
              Elmsäter-Svärds. Samtidigt kan vi efteråt konstatera att det oftast
              blir ganska bra.
            </seg>
            <seg n="29803e04">
              Min fråga till statsrådet är: Kan vi göra någonting åt den här
              processen så att den inte behöver bli så lång och rent av plågsam?
              Jag tror att den oro som sprider sig på Gotland skadar ön. Jag
              skulle gärna se att framtida processer kan innehålla mer förtröstan
              och mer hopp.
            </seg>
            <seg n="da9e5258">
              Jag har också en fundering kring interpellanten. Jag uppfattade
              i och för sig att statsrådet blev upprörd över kravet på ministerstyre
              men också över att interpellanten Christer Engelhardt gav sken
              av att Socialdemokraterna skulle ha mer pengar än regeringen i
              sin budget. Det skulle vara mycket spännande att få höra varifrån
              de pengarna i så fall är hämtade.
            </seg>
          </u>
          <note type="speaker" n="8086cd46">
            Anf. 82 TINA EHN (MP):
          </note>
          <u who="tina_ehn_9353b3_w" xml:id="i-0581976cd054a9a8-3" n="eef5681e">
            <seg n="dc965466">
              Herr talman! Också jag börjar med att tacka för interpellationen
              och för ministerns svar. Jag delar det som ministern säger om
              att ingen annan region i Sverige är så beroende av en enskild
              trafiklinje. Det tror jag att de flesta instämmer i.
            </seg>
            <seg n="5d4682e2">
              Som 20-åring bodde jag på Gotland en höst, och en del av mitt
              hjärta blev kvar där. Jag har återvänt många gånger, även utanför
              Almedalen.
            </seg>
            <seg n="55cec5c4">
              Jag har bott på öar i mitt liv, och har en historia av öliv i
              släkten. Att bo på en ö är speciellt, och det vet alla som har
              försökt.
            </seg>
            <seg n="041f2199">
              Gotland är unikt, och det ligger en bra bit från fastlandet.
              Det var fascinerande att leva där utanför turistsäsongen, och
              jag har som sagt återvänt många gånger.
            </seg>
            <seg n="1552ac84">
              Hela Sverige ska leva. Det är viktigt att vi har en politik och
              att vi ser hur den slår.
            </seg>
            <seg n="3a605cc1">
              Miljöpartiet värnar en väl fungerande bastrafik mellan Gotland
              och fastlandet och mellan fastlandet och Gotland. Vi vill lyfta
              fram den kritik som regeringen fått för de låga upphandlingskraven.
              Målet måste vara en bra trafik. Konkurrens kan vara ett medel
              i det men inte ett huvudsyfte, som vi ser det.
            </seg>
            <seg n="3dba3e30">
              För Gotland är färjeöverfarten och hela systemet en viktig del
              i hela transportkedjan. Det ska synkroniseras med fastlandstabeller
              och så vidare.
            </seg>
            <seg n="cadb95a5">
              I förstudien Färjeförbindelsens betydelse för regionens tillväxt
              har man specificerat ett antal risker. Alla dessa risker utmynnar
              i hur näringslivet kan få försämrade villkor med allt vad det
              innebär. Livsmedelsproduktionen som är stor på Gotland kan lida
              skada, turismen kan lida skada och så vidare. Man riskerar alltså
              att försämra konkurrensen på Gotland om man genomför detta.
            </seg>
            <seg n="1eb06dfc">
              Vilken konkurrens är den viktigaste? Är det konkurrensen för
              färjetrafiksbolagen eller konkurrensen för samhället Gotland?
              Det blir en samvetsfråga.
            </seg>
            <seg n="f5703957">
              Det har nämnts att nya direktiv bör ges för arbetet med upphandlingen.
              Gotlandstrafikens framtid bör utgå från Gotlands behov och det
              gotländska samhället och näringslivet. Som många andra vill jag
              höra lite mer om detta.
            </seg>
          </u>
          <note type="speaker" n="954f1304">
            Anf. 83 DÉSIRÉE LILJEVALL (S):
          </note>
          <u who="desiree_liljevall_d841c0_w" xml:id="i-394568a08a508f06-0" n="8adccf78">
            <seg n="8adaa1e6">
              Herr talman! Jag har förstått att det i samtal mellan gotländska
              företrädare och departementen har getts uttryck för att Gotland
              står ensamt i denna fråga. Inget kan vara mer fel, och det ser
              man på kvällens imponerande uppställning av debattörer.
            </seg>
            <seg n="35895ecb">
              Gotlandstrafiken berör i högsta grad även fastlandet, i synnerhet
              Kalmar län, södra Sverige och länken vidare till Europa. Som en
              av flera riksdagsledamöter från Kalmar län i denna debatt vill
              jag därför säga några ord för att visa mitt stöd.
            </seg>
            <seg n="1204763c">
              Varje dag transporteras dagligvaror, konsumtionsvaror, farligt
              gods och levande djur över havet mellan Visby och Oskarshamn.
              Det är Gotlandstrafikens södra linje. Lantbruksprodukter som odlas
              på Gotland fraktas från Gotland till fastlandet, vidare till Helsingborg
              för omdistribution och sedan ut i Sverige och Europa. Importerad
              frukt och färskvaror kommer i sin tur till hamnarna i Helsingborg
              och Göteborg för att köras vidare till Oskarshamn och Gotland.
            </seg>
            <seg n="e8cb65c9">
              Dessutom färdas dagligen mängder av passagerare på färjorna mellan
              Oskarshamn och Visby.
            </seg>
            <seg n="1c7db7cb">
              Med dessa fakta i åtanke är det ytterst beklämmande att ta del
              av de förslag till försämringar av Gotlandstrafiken som lagts
              fram. Att sänka överfartshastigheten från dagens 28 knop till
              24, 22 och 18 knop är inte acceptabelt. Det är inte okej, för
              att tala klartext. En hög hastighet är nödvändig för en så stor
              produktion som möjligt på Gotland och för passningen till de nationella
              logistiksystemen.
            </seg>
            <seg n="27dc1e67">
              Jag förstår inte varför regeringen med infrastrukturministern
              i täten vill slå undan benen på Gotland och de positiva strömningarna
              mellan ön och fastlandet. Som Christer Engelhardt sade: Gotland
              riskerar att bli det enda länet i Sverige som tvingas backa in
              i framtiden.
            </seg>
            <seg n="7c8e56c0">
              Herr talman! Det verkar inte bättre än att regeringen blundar
              för att Gotland också är en del av Sverige.
            </seg>
          </u>
          <note type="speaker" n="85a54ab2">
            Anf. 84 KRISTER ÖRNFJÄDER (S):
          </note>
          <u who="krister_ornfjader_51ecda_w" xml:id="i-a49048df49c9316e-0" n="da17ab01">
            <seg n="2edf3e3d">
              Herr talman! Vi var några stycken som inför behandlingen i december
              månad lämnade in en motion som handlade om just denna problematik.
              Vi redovisade där att Trafikanalys den 2 maj 2012 i en rapport
              redovisade regeringsuppdraget att utreda användningen och styrningen
              av anslaget för trafikavtal.
            </seg>
            <seg n="41ff45a6">
              I rapporten tog Trafikanalys upp hanteringen av Gotlandstrafiken
              och att den inte följer de principer som satts upp för övrig upphandlad
              trafik. I rapporten nämner man bland annat att Gotlandstrafiken
              inte uppfyller tillgänglighetskriterierna.
            </seg>
            <seg n="c0895bca">
              Gotland har enligt tillgänglighetsmodellen acceptabel tillgänglighet
              genom det kommersiella flyget till Visby. Färjetrafiken ger dock
              möjlighet att resa med bil och är en förutsättning för effektiva
              godstransporter till och från Gotland.
            </seg>
            <seg n="86c6ba70">
              Utifrån detta skriver Trafikanalys:
            </seg>
            <seg n="e793d91b">
              Den över tid växande anslagsandel som finansierar Gotlandstrafiken
              kan dock inte betraktas som stöd till interregional kollektiv
              persontrafik utan är i själva verket stöd till trafik som ersätter
              en fast förbindelse till Gotland. Trafiken till Gotland bör därför
              i första hand ses som en ersättning för en fast förbindelse och
              metodmässigt hanteras mer i linje med andra infrastrukturfrågor,
              det vill säga snarare som ett infrastrukturobjekt. Trafikanalys
              bedömer därför att den finansiella styrningen bör förändras i
              den riktningen.
            </seg>
            <seg n="08370eb6">
              Detta ligger i linje med det som såväl riksdag som regering tidigare
              uttalat om att färjetrafiken mellan Gotland och fastlandet ersätter
              de vägar och broar som samhället ställer till förfogande utan
              kostnad i övriga landet.
            </seg>
            <seg n="c134c500">
              Det motiverar att speciella insatser görs av staten för att motverka
              de transport- och konkurrensnackdelar som Gotland har. Stödet
              till Gotlandstrafiken är i grunden en satsning som förbättrar
              konkurrenskraften så att även Gotland kan bidra till den svenska
              tillväxten. Denna trafik måste därför ges långsiktiga och stabila
              förutsättningar.
            </seg>
            <seg n="12d58ab4">
              Trafikanalys föreslår att den del av utgiftsområdet Trafikavtal
              som rör Gotlandstrafiken flyttas till utgiftsområdet Väghållning.
              Anslaget används till bland annat statlig väghållning, vilket
              innefattar vägplanering, byggande, drift, bärighetsåtgärder, broar
              som ersätter färjor, vissa prioriterade vägprojekt och så vidare.
            </seg>
            <seg n="7c1101c5">
              Enligt Trafikanalys innebär förslaget således att Gotlandstrafiken
              bör flyttas till utgiftsområde 22, anslag 1:1 Väghållning, eftersom
              anslaget till väghållning ger mer handlingsutrymme vad gäller
              alternativa sätt att stödja Gotlandstrafiken.
            </seg>
            <seg n="baf847f6">
              Enligt Trafikanalys bör Gotlandstrafiken behandlas i linje med
              övriga insatser för att stärka Sveriges infrastruktur i den meningen
              att Gotlandstrafiken fungerar som en ersättning för en broförbindelse.
              Att hantera Gotlandstrafiken inom en större anslagspost gör det
              också lättare att inom anslaget hantera variationer i kostnaden
              för Gotlandstrafiken.
            </seg>
            <seg n="5a0ed838">
              I slutet av det interpellationssvar som ministern har gett hänvisas
              det till ett avtal om trafik som är långsiktigt, stabilt och miljömässigt
              hållbart.
            </seg>
            <seg n="852f14a1">
              Jag vill då fråga: Hur långt är långsiktigt? Vad läggs in i stabilt?
              Vilka krav på miljömässighet har man ställt när man nu har gett
              Trafikverket i uppdrag att se på den här trafiken?
            </seg>
          </u>
          <note type="speaker" n="f53f1a38">
            Anf. 85 ANDERS ÅKESSON (C):
          </note>
          <u who="anders_akesson_eb33b1_w" xml:id="i-b0f9e9e8ce1a8e9e-0" n="16485e25" next="i-2302c8cc01a03fe8-0">
            <seg n="51c14e0f">
              Herr talman! Interpellationsdebatten är föranledd av en fråga
              av Christer Engelhardt. Han frågar på vilket sätt infrastrukturministern
              avser att förbättra eller vidmakthålla goda villkor för trafiken
              till och från Gotland, mellan Gotland och fastlandet.
            </seg>
            <seg n="bc43fdfd">
              I sin interpellation citerar Christer Engelhardt infrastrukturpropositionen,
              med det beslut som riksdagen tog så sent som strax före juluppehållet,
              där vi i enighet ställde oss bakom propositionen: Regeringen anser
              att det är av stor betydelse att färjetrafiken till och från Gotland
              även fortsättningsvis ger god tillgänglighet som tillfredsställer
              behoven hos medborgare och näringsliv i regionen.
            </seg>
            <seg n="adbacafe">
              Det, herr talman, är vi fullständigt överens om. Det är också
              vad statsrådet ger uttryck för avslutningsvis i sitt svar till
              interpellanten: Regeringen anser att det är av stor betydelse
              att färjetrafiken till och från Gotland även fortsättningsvis
              ger god tillgänglighet som tillfredsställer behoven hos medborgare
              och näringsliv i regionen. Därtill står det: Det är därför viktigt
              att Trafikverket ingår ett avtal om trafik som är långsiktigt,
              stabilt och miljömässigt hållbart och som bidrar till att skapa
              tillväxt, livskvalitet och välfärd.
            </seg>
            <seg n="04c4939d">
              Herr talman! För mig framstår det givetvis som logiskt att statsrådet
              följer den egna propositionen och ett enhälligt riksdagsbeslut.
              Jag kan inte heller tolka interpellationssvaret på något annat
              sätt än vad som står där, att det handlar om goda förutsättningar
              för resande och godstransporter mellan Gotland och fastlandet,
              att man ska eftersträva att bygga upp trafiken kring en samsyn
              om krav avseende turtäthet, tidtabell för godslogistik etcetera,
              att färjetrafiken ska ge god tillgänglighet och att ett avtal
              ska vara långsiktigt, stabilt och miljömässigt hållbart och ska
              skapa tillväxt, livskvalitet och välfärd.
            </seg>
            <seg n="716dbaaa">
              Herr talman! Interpellationssvaret och denna debatt kan inte
              på något vis ge en annan bild än att ministern, regeringen och
              Näringsdepartementet avser att från och med 2017 få till en för
              Gotland och fastlandet så bra lösning som möjligt. Jag gör ingen
              annan tolkning av interpellationssvaret och det enhälliga ställningstagandet
              till infrastrukturpropositionen.
            </seg>
            <seg n="d2904049">
              Jag tycker att det engagemang för trafiken som finns på Gotland
              är fullständigt begripligt, den oro som finns inför varje upphandling.
              Det är begripligt och ska tas på största allvar. Men jag ser ingen
              grund för att påstå annat än att regeringen med stöd i ett riksdagsbeslut
              strax före jul 2012 kommer att ge Region Gotland och fastlandet
              bästa möjliga förutsättningar för en fortsatt fungerande trafik
              mellan Gotland och fastlandet.
            </seg>
          </u>
          <note n="ae635a40">
            Anf. 86 GUNNAR ANDRÉN (FP):
          </note>
          <u who="anders_akesson_eb33b1_w" xml:id="i-2302c8cc01a03fe8-0" n="16485e25" prev="i-b0f9e9e8ce1a8e9e-0">
            <seg n="9c629755">
              Herr talman! Brandskattningen av Visby ägde rum 1361, för 652
              år sedan. Man kan lätt få intrycket att vi nu står inför en andra
              brandskattning av Visby. Jag tror att så inte är fallet.
            </seg>
            <seg n="52446280">
              Det har omvittnats vilka relationer vi har till Gotland. Den
              bästa relation vi ser tycker jag är att så många är så engagerade
              i denna fråga.
            </seg>
            <seg n="d38f3816">
              Själv kom jag till Gotland första gången från det vackra kalmarlänska
              Oskarshamn den 30 juni 1958. Jag minns det särskilt eftersom VM-finalen
              i fotboll spelades dagen före och vi förlorade med 52, så det
              är lätt att hålla reda på detta. Det var ganska länge sedan. Tage
              Erlander hade då ytterligare elva år på sig att vara statsminister,
              vi körde på vänster sida och så vidare.
            </seg>
            <seg n="2d6a0277">
              Jag tycker att det finns anledning att ta fasta på vad Gustaf
              Hoffstedt sade: Den oro som finns på Gotland just nu finns det
              god anledning att stilla. Jag träffade själv Jan Lindell från
              tekniska nämnden på Gotland. Man kan nästan inte träffa någon
              gotlänning utan att man känner oron över vad som ska komma 2017.
            </seg>
            <seg n="ad966ce4">
              Jag förstår att det är på det sättet. Därför tycker jag att det
              är ett klokt beslut att inte bara ytterligare analysera Destination
              Gotland eller vilket företag det kan handla om utan också sätta
              in det hela i sitt sammanhang: Hur ska Gotland bäst kunna fungera
              och det gotländska näringslivet kunna utvecklas, med turismen
              och småföretagen?
            </seg>
            <seg n="b1dc6d7f">
              Då kan det finnas andra parametrar än bara de siffror som hittills
              har presenterats. Jag tycker att det yttrande som kom från Region
              Gotland den 12 februari antydde just att det finns flera parametrar
              att ta hänsyn till. I den delen välkomnar jag att Trafikverket
              får i uppdrag att fundera ytterligare på vilka kriterier man ska
              lägga till grund för upphandlingen.
            </seg>
            <seg n="2307ff1b">
              Jag skulle vilja ta upp ytterligare en sak. Det har inte att
              göra med Almedalen. Det finns en annan del där staten har ett
              särskilt ansvar. Det gäller turismens möjligheter. Gotland är
              en ö, och öar har en särställning genom att man inte kan köra
              bil eller tåg dit. Visby och kryssningskajen där är utsatt för
              mycket hård konkurrens från andra delar av Östersjön där båtar
              kan landas, som Sankt Petersburg och Estland.
            </seg>
            <seg n="bb7dd085">
              Detta är en del i hur man ska se på hur Gotland ska kunna försvara
              en god turism framöver, att man får möjligheter. Under de senaste
              åren då säkert många har varit ansvariga tycker jag inte att vi
              har kommit tillräckligt långt, för Gotland behöver en modern kryssningskaj,
              så att många fler båtar kan lägga till.
            </seg>
            <seg n="faf0dbb1">
              Dessutom finns det en säkerhetsaspekt på detta, herr talman:
              Om det skulle inträffa en olycka inne i nuvarande Visby hamn skulle
              det vara mycket svårt, för det finns liksom bara ett ställe att
              komma in.
            </seg>
            <seg n="0a955aff">
              Därför är också kryssningskajen en mycket angelägen fråga för
              Gotland.
            </seg>
          </u>
          <note type="speaker" n="ef5e2c27">
            Anf. 87 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-66ed3c029d9ec998-31" n="521646e4">
            <seg n="796fa5a3">
              Herr talman! Jag kan börja med det Gustaf Hoffstedt tog upp och
              även andra var inne på. Det är den oro som finns och som är ganska
              påtaglig. Jag förstår den ännu mer efter dagens inlägg. Jag tolkar
              det väldigt tydligt så att debatten mycket bygger på som om Gotland
              ges mindre än andra län, kanske rent av historiskt men också framåt,
              och som om de förslag som har kommit som exempel på trafikupplägg
              vore facit på att det är så det kommer att se ut.
            </seg>
            <seg n="7e0f38e9">
              Låt mig då först nämna eftersom vi har haft representanter uppe
              från såväl Norrbotten som Kalmar län: Om vi tittar historiskt
              på de senaste tio åren har Gotland per invånare och år har fått
              25 gånger mer än Sörmland, sex gånger mer än Norrbotten och nio
              gånger mer än Kalmar län. Det är inte för givet att det ska vara
              något slags tanke om orättvisa.
            </seg>
            <seg n="be1c381b">
              Christer Engelhardt var inne på diskussionen om att Gotland inte
              får ges sämre förutsättningar än landet i övrigt. Staten kommer
              att fortsätta att ta ansvar. Bara under de senaste tio åren har
              det ansvar som staten har tagit fördubblats.
            </seg>
            <seg n="a0aef200">
              Som jag har förstått det har den stora rädslan varit att ingen
              alls vill lägga anbud på färjetrafiken när ett nytt avtal ska
              komma eller att vi får bara ett anbud. Det, Siv Holma, var bland
              annat en av anledningarna till att man ville göra en extra konsekvensbeskrivning
              av analysen utifrån det krav som fanns på att det skulle vara
              28 knop och ingenting annat, med tanke på isklassning på fartyg
              och hur många fartyg det finns över huvud taget. Om det inte finns
              så många fartyg eller möjligheter att bygga nya, får man då över
              huvud taget ett anbud? Eller måste vi göra en direktupphandling,
              och vad får det i så fall för konsekvenser?
            </seg>
            <seg n="61d4d363">
              Jag ska ta upp en viktig utgångspunkt, och där vill jag bemöta
              Tina Ehn som ställde frågan: Vilken konkurrens är viktigast? Är
              det konkurrensen för näringslivet eller för färjorna? Min mycket
              tydliga uppfattning är att om konkurrensförutsättningarna ska
              finnas även långsiktigt för näringslivet på Gotland förutsätter
              det bra färjetrafik. För att vi ska få bra färjetrafik måste vi
              upphandla den i konkurrens.
            </seg>
            <seg n="33eb5245">
              Det som vi har varit tydliga med från statens sida redan i ett
              tidigt skede är att om vi, när anbuden väl ska komma in, trafikuppläggen
              ska förhandlas och sedan presenteras och därefter bli exakta,
              inte får något anbud som är tillräckligt bra eller inget alls
              förbereder vi en process att ha statligt ägda fartyg för att verkligen
              kunna garantera detta.
            </seg>
            <seg n="ae244fa0">
              Det fanns ett tidigt åtagande från statens sida när det gäller
              färjetrafiken. Det inleddes redan på 70-talet, vilket ni säkert
              känner till. Det var bland annat för att tillgodose tillfredsställande
              transportförsörjning mellan Gotland och fastlandet. Detta säger
              jag lite med koppling till Krister Örnfjäders fråga. Det har aldrig
              definierats av någon regering eller riksdag. Däremot har det varit
              varje myndighets uppgift att vid varje enskilt tillfälle utforma
              detta vid tecknande av ett avtal. I dag är det Trafikverket som
              gör detta.
            </seg>
            <seg n="71afe486">
              När det gäller oron vill jag säga följande till Gustaf Hoffstedt.
              Vi vet i dag inte exakt vilket trafikupplägg som det blir förrän
              man har kommit in med olika förslag på vad man vill göra. Men
              det finns en stor utgångspunkt i funktionskraven, där till exempel
              mötande trafik skapar bättre turtäthet och bättre turlistor. Förutsättningarna
              för två hamnar finns fortfarande kvar. Och det stämmer, Tina Ehn,
              att Oskarshamnslinjen är ett viktigt godsstråk. Någonting annat
              har vi inte heller tänkt oss.
            </seg>
          </u>
          <note type="speaker" n="5da98238">
            Anf. 88 CHRISTER ENGELHARDT (S):
          </note>
          <u who="christer_engelhardt_3640f8_w" xml:id="i-8a3f601690abafa5-1" n="79b914ef">
            <seg n="a1ec4f8c">
              Herr talman! Jag förstår att det är svårt för statsrådet att
              hinna med att svara på alla frågor på den begränsade talartiden
              när vi är många som gärna vill tala om det som hjärtat är fullt
              av.
            </seg>
            <seg n="14263d4d">
              Jag börjar med att instämma i Gunnar Andréns anförande. Han nämnde
              kryssningskajen som är oerhört viktig. Det finns anledning att
              återkomma till den frågan framöver i riksdagens arbete.
            </seg>
            <seg n="a4758e5f">
              Vi har varit inne på frågan att detta skapar oro i det gotländska
              samhället. Anders Åkesson andades något om detta i sitt anförande.
              Men det lät mest på honom som om det var mer frid och fröjd, och
              man såg egentligen inte någon grund i det som Anders Åkesson själv
              nämnde. Jag tycker att han ska ringa till sina centerpartistiska
              kolleger på Gotland. De kan nog sätta in honom i den debatt som
              faktiskt pågår på Gotland kring färjetrafiken. Jag fick en känsla
              av att Anders Åkesson andades mer positivitet över det svar som
              statsrådet lämnade och det sätt som regeringen hanterar dessa
              frågor på.
            </seg>
            <seg n="199d948a">
              Låt mig peka på några orosområden som tas upp i de lokala medierna
              och som även Gustaf Hoffstedt nämnde i sitt anförande. Där kan
              man läsa följande.
            </seg>
            <seg n="4ba18da1">
              Turlistan slår hårt mot idrotten. Det är förstasidesnyheten i
              Gotlands Tidningar den 5 mars i år.
            </seg>
            <seg n="fae2f077">
              På sporten på mittuppslaget kan man läsa: Tung börda för idrotten
              1,2 miljoner extra i resekostnader. Kostnaderna kommer att öka
              enormt med Trafikverkets nya turlista.
            </seg>
            <seg n="e7aea11d">
              Näringslivet inleder flykt från Gotland. Om fem år planerar vi
              att vara borta, säger en person från näringslivet på Gotland som
              intervjuas.
            </seg>
            <seg n="f88a37a6">
              För dyrt för att åka. Dyra båtresor då säljs husen. Detta är
              ytterligare sådant som har dykt upp i den gotländska mediedebatten.
            </seg>
            <seg n="c7bafece">
              Näringslivet griper efter halmstrån, skriver LRF tillsammans
              med Tillväxt Gotland och Svenskt Näringsliv på Gotland till statsrådet.
              Näringslivet ser allvarligt på Trafikverkets förslag.
            </seg>
            <seg n="326f2cae">
              SOS-anrop till Anders Borg från Gotlandsupproret: Det är det
              största hyckleriet i infrastrukturens historia.
            </seg>
            <seg n="96549a4e">
              Det finns ytterligare brev till Anders Borg. Jag skulle kunna
              fortsätta med en lång lista.
            </seg>
            <seg n="707d3d9c">
              Jag kan avsluta med Marie Enfeldt som i gårdagens tidning, den
              11 mars, skrev: Hör Gotland inte till Sverige?
            </seg>
            <seg n="83bda652">
              Det är dessa orosmoment som jag lever med i stort sett varje
              dag på Gotland när det gäller vår färjetrafik. Den är livsavgörande
              för Gotlands fortsatta konkurrenskraft och utveckling i förhållande
              till övriga delar av landet. Det är precis det som jag hänvisar
              till, nämligen att det är det som riksdagen har fattat beslut
              om tidigare, när jag säger att Gotland inte ska ges sämre förutsättningar.
              Det är inte någonting som jag har hittat på. Det är någonting
              som Sveriges riksdag har fattat beslut om.
            </seg>
            <seg n="8f9db45b">
              Nu står vi inför en process där vi 2017 ska gå in i ett nytt
              avtal. All den oro som jag har pekat på finns bland människor
              som lever och verkar i det gotländska samhället. Jag hävdar att
              regeringen måste lyssna på detta och återkomma till Trafikverket
              så att en fungerande trafik kan rymmas inom de ramar som regeringen
              faktiskt ger, och man kan gärna ompröva dem.
            </seg>
          </u>
          <note type="speaker" n="dafb09e0">
            Anf. 89 SIV HOLMA (V):
          </note>
          <u who="siv_holma_ef1c20_w" xml:id="i-98fbbc80977f4de3-1" n="32faa4b5">
            <seg n="741ad35d">
              Herr talman! Jag vill börja med att säga att jag representerar
              Vänsterpartiet och inte Norrbotten i denna debatt. Det kanske
              handlar om någon form av förminskande av Vänsterpartiets och min
              betydelse.
            </seg>
            <seg n="2750a56c">
              Vänsterpartiet anslår i sitt budgetförslag 100 miljoner kronor
              till färjetrafiken. Vår grundprincip är att det inte ska vara
              av avgörande betydelse att Gotland befinner sig längre bort från
              fastlandet än andra svenska öar.
            </seg>
            <seg n="371a26d6">
              Jag tolkar infrastrukturministerns svar som att hon säger ja
              till försämringarna av färjetrafiken.
            </seg>
            <seg n="c9de1cdf">
              Att Trafikverket, trots kunskap om Gotlands önskemål och förhållanden,
              inte har kunnat presentera bättre förslag, tror jag beror på att
              de statliga anslagen inte räcker till den trafik som behövs för
              att Gotland ska kunna utvecklas positivt. Det är politiken och
              regeringen som måste agera och öka anslagen till Gotlandstrafiken.
            </seg>
            <seg n="f551e6da">
              Vi förväntar oss att Trafikverket får nya direktiv från regeringen
              som gör att Gotlands utveckling sätts i centrum när färjetrafiken
              ska upphandlas för en ny period. I upphandlingen bör det ställas
              krav på en bra tidtabell, låga priser och snabba och moderna färjor
              med mer miljöanpassade drivmedel. Avser infrastrukturministern
              att öka de statliga anslagen till Gotlandstrafiken så att man
              kan utveckla den på det sätt som jag nyligen har beskrivit?
            </seg>
          </u>
          <note type="speaker" n="7248b387">
            Anf. 90 GUSTAF HOFFSTEDT (M):
          </note>
          <u who="gustaf_hoffstedt_3e3eee_w" xml:id="i-8d3e5536b5cd1f06-1" n="0262ae2f">
            <seg n="9e0523a1">
              Herr talman! Jag måste säga att det känns förtröstansfullt att
              höra statsrådet berätta att mycket av det som kommer från Trafikverket
              är exempel på sådant som man vill lyfta fram i dialog med Region
              Gotland. Det är bra att Trafikverket ändå har modet att komma
              med exempel även de stunder då man inser att det väcker många
              reaktioner. Jag ser hellre att vi tar en debatt nu, även om det
              måhända väcker oro och kanske rent av ilska, än att de mindre
              lyckade förslagen senare blir verklighet. Ett exempel på det är
              Oskarshamnsförslaget med en nattfärja som ankommer till Visby
              vid halvtvåtiden. Det är alldeles utmärkt att det har blivit en
              stor diskussion om det. Jag uppfattar nämligen statsrådet på ett
              sådant sätt att dessa saker är möjliga att påverka om vi bara
              höjer våra röster.
            </seg>
            <seg n="0fb5660d">
              Sedan hade jag en fråga inte bara till statsrådet utan också
              till interpellanten Christer Engelhardt. Den gällde det andra
              påståendet i den debattartikel som han själv tog upp. Han lät
              hävda att Socialdemokraterna hade avsatt mer pengar än regeringen
              till färjetrafiken. Jag ställde den frågan till interpellanten.
              Tyvärr fick jag inget svar. Därför måste jag ställa frågan till
              statsrådet i stället om hon eller hennes departement ser dessa
              pengar som Christer Engelhardt påstår att Socialdemokraterna har
              avsatt.
            </seg>
            <seg n="5a23459d">
              Jag ser att Siv Holma och Vänsterpartiet faktiskt har avsatt
              100 miljoner kronor och att de gör det som enda riksdagsparti.
              Det är vad Vänsterpartiet brukar göra: lova allt, till alla, överallt.
              För de övriga riksdagspartierna, som bryr sig om utgiftsram och
              budgettak och så, hittar jag dock inte de socialdemokratiska pengarna.
              Det vore intressant att se om statsrådet med det stöd hon har
              i departementet har kunnat hitta dem.
            </seg>
          </u>
          <note type="speaker" n="45ffc307">
            Anf. 91 TINA EHN (MP):
          </note>
          <u who="tina_ehn_9353b3_w" xml:id="i-0581976cd054a9a8-4" n="eef5681e">
            <seg n="9f1f89d5">
              Herr talman! Jag representerar Miljöpartiet. Jag är riksdagsledamot
              från Västra Götalands västra valkrets. Jag är också landsbygdspolitisk
              talesperson.
            </seg>
            <seg n="ab5822bc">
              Jag har bott på många ställen och flyttat på mig, så jag kan
              se vikten av att vi verkligen har liv runt om i landet. Jag tror
              att det är väldigt viktigt att vi politiker ser att det som läget
              är nu ibland kan behövas lite olika syn på olika delar av landet
              i hur vår politik ser ut, vad det är vi ska föreslå och vad som
              händer. Jag är ödmjuk inför att detta är svårt och att vi har
              önskelistor om allt möjligt, men jag tror att vi som står här
              i dag och debatterar detta ändå känner att vi har människors önskan
              och vilja bakom oss.
            </seg>
            <seg n="c350427c">
              För Gotland är färjeöverfarten en viktig del i hela rese- och
              transportkedjan. Med 28 knop, vilket är 50 kilometer i timmen,
              tar det 3 timmar och 20 minuter mellan Visby och Nynäshamn. Tidtabellerna
              är i ett logistiksystem med fastlandet, och för näringslivet kan
              jag tänka mig att detta är precisionstider som har jättestor betydelse
              för hur det ska fungera. Börjar man rucka för mycket på detta
              och ställer för låga krav det är så jag ser det tror jag att man
              får väldigt mycket förluster.
            </seg>
            <seg n="ba5bd988">
              Hur ser ministern på riskerna att låga krav kan leda till så
              många negativa effekter om man får ett helt annat system med helt
              andra tider och inte kan leva upp till det finsnickeri jag tänker
              mig att hela denna logistik är för företagen? Den är oerhört viktig,
              och jag tror inte ens att jag riktigt begriper den i detalj.
            </seg>
          </u>
          <note type="speaker" n="d5cf8985">
            Anf. 92 DÉSIRÉE LILJEVALL (S):
          </note>
          <u who="desiree_liljevall_d841c0_w" xml:id="i-394568a08a508f06-1" n="8adccf78">
            <seg n="7c4f6cd9">
              Herr talman! Infrastrukturministern har rätt; oron är stor. Det
              är den såväl på Gotland och på fastlandet, i synnerhet i Oskarshamn,
              som här i riksdagens kammare uppenbarligen.
            </seg>
            <seg n="fbc73389">
              Om infrastrukturministern verkligen menar att hon ser Gotland
              som en del av landet och inte en isolerad ö ute i periferin måste
              Gotlandstrafiken även i framtiden bygga på snabba, säkra och kostnadseffektiva
              kommunikationer på minst dagens nivå. Om hastigheten sänks och
              Gotlandsbåtarna tvingas guppa fram över Östersjön kommer det att
              få stora konsekvenser för både Kalmar län, alltså fastlandet,
              och Gotland.
            </seg>
            <seg n="4a05b12f">
              Herr talman! Det duger inte att stoppa huvudet i sanden och skylla
              på andra, i detta fall den egna myndigheten Trafikverket. Regeringen
              måste ta sitt ansvar så att Gotland kan leva och frodas som den
              guldtacka det är.
            </seg>
          </u>
          <note type="speaker" n="16c828ea">
            Anf. 93 KRISTER ÖRNFJÄDER (S):
          </note>
          <u who="krister_ornfjader_51ecda_w" xml:id="i-a49048df49c9316e-1" n="da17ab01">
            <seg n="bda64101">
              Herr talman! Jag blir lite bekymrad, måste jag säga.
            </seg>
            <seg n="44b63163">
              Vi har en ledamot från Centerpartiet som sitter i trafikutskottet
              och som säger att man för några månader sedan tog ett beslut i
              full enighet. Jag står här med Transportsystemets inriktning ,
              som behandlades i december. Där visar det sig att det finns två
              reservationer just när det gäller Gotlandstrafiken. Det rådde
              alltså ingen enighet.
            </seg>
            <seg n="211374d0">
              I den socialdemokratiska reservationen och nu vänder jag mig
              till den moderata ledamoten pekar vi på hur man ska fördela de
              pengar som finns till infrastruktur för att möjliggöra mer pengar
              just till Gotlandstrafiken. Det står på s. 201. Jag rekommenderar
              läsning.
            </seg>
            <seg n="66d7ffa8">
              Sedan vänder jag mig till ministern. I svaret på vår motion hänvisade
              majoriteten till att det ska finnas en tillfredsställande trafikförsörjning
              till och från Gotland, och där har man refererat och citerat ministern.
              Då undrar jag naturligtvis: tillfredsställande för vem? Jag förutsätter
              att det ska vara tillfredsställande i första hand för dem som
              bor på Gotland. Denna trafik är nämligen enligt mitt sätt att
              se det i första hand till för dem som bor på Gotland. De bor där
              året runt och har behov av trafiken året runt.
            </seg>
            <seg n="00b838f2">
              Naturligtvis är det så att trafiken går åt båda håll de vill
              också ha mycket till sig men det tillfredsställer återigen deras
              behov. Då tycker jag att det är fullt rimligt att en tillfredsställande
              trafikförsörjning är en nivå de tycker är tillfredsställande inga
              andra.
            </seg>
            <seg n="e85bfefe">
              Sedan är väl ändå så, ministern, att alla myndigheter jobbar
              på direktiv från regeringen.
            </seg>
          </u>
          <note type="speaker" n="ea094843">
            Anf. 94 ANDERS ÅKESSON (C):
          </note>
          <u who="anders_akesson_eb33b1_w" xml:id="i-b0f9e9e8ce1a8e9e-1" n="16485e25" next="i-2302c8cc01a03fe8-1">
            <seg n="3dcec10e">
              Herr talman! Engelhardt uppmanar mig att ringa Gotland. Det behövs
              inte, för Gotland ringer för fullt och har gjort så länge så länge
              att det också var en väldigt tydlig känsla man hade med sig när
              arbetet med infrastrukturpropositionen blev ett beslut i Sveriges
              riksdag i december 2012.
            </seg>
            <seg n="aa557e14">
              Det är helt riktigt, Krister Örnfjäder, att det fanns ett par
              reservationer, men i detta mycket tunga och viktiga dokument ställde
              sig en majoritet av kammaren bakom hur 522 000 miljoner kronor
              under elva år ska fördelas. Man pekade särskilt ut Gotland och
              skrev: Regeringen anser att det är av stor betydelse att färjetrafiken
              till och från Gotland även fortsättningsvis ger god tillgänglighet
              som tillfredsställer behoven hos medborgare och näringsliv i regionen.
            </seg>
            <seg n="d428c76d">
              Det är, herr talman, precis detta som eftersträvas och efterfrågas
              i denna interpellationsdebatt: ett riksdagsbeslut och en regeringslinje
              i att lösa färjetrafiken till och från Gotland. Med det känner
              jag tillfredsställelse. Vi har inget högre beslutande organ i
              vårt land än Sveriges riksdag, som i både ord och gärning samt
              med kronor sätter linjen för politiken för Gotlandstrafiken.
            </seg>
            <seg n="59a15484">
              Nu ska detta handlas upp, och till skillnad från en del andra
              inlägg, herr talman, tror jag på en fungerande marknadsekonomi
              såtillvida att jag är rätt säker på att vi med rätt agerande från
              Trafikverket kommer att få in offerter, anbud och åtaganden som
              innebär en trafik till och från Gotland i linje med det beslut
              riksdagsmajoriteten fattade i december 2012.
            </seg>
          </u>
          <note n="5489d661">
            Anf. 95 GUNNAR ANDRÉN (FP):
          </note>
          <u who="anders_akesson_eb33b1_w" xml:id="i-2302c8cc01a03fe8-1" n="16485e25" prev="i-b0f9e9e8ce1a8e9e-1">
            <seg n="374eb70f">
              Herr talman! Denna debatt om Gotland är varken den första eller
              den sista där Gotlands hädanfärd syns vid horisonten. Likväl kommer
              hon att ligga där framöver, vacker som bara den, och det kommer
              att vara fint att ta sig dit.
            </seg>
            <seg n="297f16e4">
              Under senare år har vi sett en fantastisk utveckling på Gotland,
              inte minst när det gäller flygförbindelser. För bara femtio år
              sedan var det bara sex, sju eller åtta förbindelser till Gotland,
              och senast tror jag att det var 20 direktflyg. Det är en fantastisk
              möjlighet.
            </seg>
            <seg n="212726f8">
              Öar har vi många i Sverige. Vi befinner oss just nu på en ö,
              Helgeandsholmen, och bara i det län vi befinner oss i är det väldigt
              många öar. Det är klart att Gotland skiljer sig väldigt mycket
              från dem. Dels är det oerhört stort med sina 55 000 invånare,
              dels ligger det långt ungefär 16 mil ifrån närmaste kust. Det
              gör att det blir väldigt stora krav på detta.
            </seg>
            <seg n="12e1105b">
              Jag tycker dock att det inte riktigt finns belägg för de brösttoner
              eller negativa toner som finns. Vi kommer även framöver att se
              att utvecklingen på båtsidan, när det gäller fartygen, inte har
              stått stilla. Det gäller särskilt om man tar fasta på att Region
              Gotland ytterligare fördjupar analysen kring Gotlandstrafikens
              alternativ och konsekvenser, speciellt mot bakgrund av den diskussion
              som har varit kring överfartstider. Det kommer nya bränslen och
              allt möjligt, och det måste vi också ta hänsyn till.
            </seg>
            <seg n="8663dcf5">
              Den nya tekniken lämnar många nya möjligheter på det här området.
            </seg>
            <seg n="a4b696a3">
              Allra sist: Jag begär inte, herr talman, att statsrådet ska svara
              på det här med kryssningskajen. Jag vill dock ta upp detta i sammanhanget,
              för det spelar en stor roll för Gotlands näringslivs möjligheter
              i framtiden när det gäller att vara en mycket mer attraktiv ort
              att komma till än vad den har möjlighet till rent logistiskt i
              dag.
            </seg>
          </u>
          <note type="speaker" n="aa541861">
            Anf. 96 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-66ed3c029d9ec998-32" n="521646e4">
            <seg n="cb473aa6">
              Herr talman! Det är väldigt intressant med den argumentation
              som Tina Ehn från Miljöpartiet för om 28-knopshastigheten. Det
              är extra intressant med tanke på att Miljöpartiet är det enda
              parti i riksdagen som mycket tydligt i en kommittémotion har beskrivit
              sjöfartens negativa miljökonsekvenser och därför förordar sänkta
              överfartshastigheter.
            </seg>
            <seg n="7121aa39">
              Till Désirée Liljevall: Man börjar fundera på om det är dags
              för en check in blanco. Det är ganska hårda ord och en ganska
              hård ton i kraven på vad som borde göras. Frågan är naturligtvis:
              Hur mycket mer är Socialdemokraterna i realiteten beredda att
              skjuta till? Jag frågar som Gustaf Hoffstedt: Var kan vi hos Socialdemokraterna,
              förutom i ord, finna att man är beredd att göra någonting mer?
              När jag har tittat på Socialdemokraternas motion med anledning
              av infrastrukturpropositionen har jag verkligen sökt för att se
              om jag får någon träff på orden Gotland, färja eller Visby. Det
              finns inte en enda träff när det gäller den kommande perioden
              20142025 där det nya avtalet är tänkt att inrymmas.
            </seg>
            <seg n="6e495b82">
              Jag ska inte sticka under stol med att jag ändå hittade ordet
              Gotland i Socialdemokraternas budgetmotion som avser år 2013.
              Avtalet kommer att gälla från 2017. Men i motionen nämns egentligen
              inte så mycket mer än att det ska vara bra förutsättningar. Vad
              som skulle finnas enligt budgetmotionen är 400 miljoner mer än
              vad regeringen anslår för 2013 som man tydligt säger ska gå till
              anslaget 1:2 Banhållning inte mycket till Gotlandstrafiken där.
            </seg>
            <seg n="59354a40">
              Jag förstår av Gustaf Hoffstedts fråga att det som Socialdemokraterna
              har mer i den kommande planperioden är 46 miljarder, en hel del
              till nya investeringar. Men hur jag än läser och hur jag än letar
              bland en mängd olika objekt jag slutade förvisso att räkna efter
              60 miljarder finns inte ordet Gotland med någonstans.
            </seg>
            <seg n="3c62a6aa">
              Frågan är: Vet vi exakt vad kostnaden enligt det nya avtalet
              kommer att bli? Nej, det vet vi ännu inte. Siv Holma frågar om
              vi verkligen har avsatt tillräckligt med pengar inför det kommande
              avtalet. Vi har höjt beredskapen och ökat bemyndigandet, för vi
              vet att vi ska in i ett nytt avtal. Men det är sällan man visar
              alla korten innan en förhandling är färdig.
            </seg>
            <seg n="f29bd146">
              Jag tycker, herr talman, att Christer Engelhardt tar om samma
              historia med sina tidningsrubriker och spär på den oro som både
              Anders Åkesson och Gustaf Hoffstedt uttryckte. Det blir så missvisande.
              Den oro som kommer till uttryck i tidningsartiklarna bygger på
              den tidtabell som Trafikverket en gång visade som ett exempel
              på hur ett trafikupplägg skulle kunna vara. Egentligen hade jag
              velat fråga Christer Engelhardt: Vet Christer Engelhardt exakt
              hur tidtabellen kommer att se ut? Vet han redan i dag hur upplägget
              kommer att vara? Vi vet inte det. Just därför måste vi se till
              att få fler att lägga anbud så att vi sedan kan förhandla med
              dem och komma fram till det som blir bäst för Gotland, Gotlands
              näringsliv och gotlänningarna.
            </seg>
          </u>
          <note type="speaker" n="bfb2273c">
            Anf. 97 CHRISTER ENGELHARDT (S):
          </note>
          <u who="christer_engelhardt_3640f8_w" xml:id="i-8a3f601690abafa5-2" n="79b914ef">
            <seg n="f2b67f4c">
              Herr talman! Det jag vet är det som Trafikverket har presenterat
              på Gotland. Där har de presenterat bland annat en tidtabell som
              innebär att man skulle komma in 01.34 med en färja från Oskarshamn,
              en färja som i dag kommer vid 23-tiden. Det jag vet är att den
              bemyndiganderam som regeringen har tilldelat Trafikverket inte
              rymmer dagens färjetrafik, den kapacitet och den överfartshastighet
              som vi i dag i vår färjetrafik.
            </seg>
            <seg n="d372b949">
              Tidningsrubriker, säger statsrådet Catharina Elmsäter-Svärd.
              Det är inga rubriker jag hittar på. Det är Gotlands Tidningar,
              Gotlands Allehanda, Sveriges Radio Gotland och oberoende journalister
              som gör research och har en nyhetsbevakning av det som finns,
              råder och verkar på Gotland. Det jag har gett uttryck för här
              är den dagliga oro som jag och många gotlänningar lever med. Den
              tycker jag att man ska ta på allvar och inte bara vifta bort med
              något politiskt spel och med att läsa upp budgetsiffror.
            </seg>
            <seg n="fb22d6a9">
              Ingenting är hugget i sten. Det finns alltid möjlighet att prioritera
              om bland de politiska förslag som läggs fram. År 2005 riskerade
              Gotland att få 30-procentiga höjningar av biljettpriserna för
              färjetrafiken. Då gjordes det namninsamlingar av dåvarande chefredaktören
              för lokaltidningen. Dessa lämnades till Göran Persson och Ulrica
              Messing. De plockade fram 200 miljoner till färjetrafiken så att
              man skulle slippa sådana prishöjningar. Det går att prioritera
              om, om man vill. Jag är övertygad om att mitt parti inte skulle
              skriva in saker i sina olika dokument som de inte är beredda att
              ta ansvar för. Men nu har regeringen ansvaret. Det är regeringen
              som äger frågan, och regeringen ska återkomma med ett förslag
              till lösning som vi ska förhålla oss till.
            </seg>
            <seg n="64bdaea6">
              Jag vill tacka statsrådet för interpellationsdebatten.
            </seg>
          </u>
          <note type="speaker" n="2ebe4530">
            Anf. 98 Statsrådet CATHARINA ELMSÄTER-SVÄRD (M):
          </note>
          <u who="catharina_elmsater-svard_infrastrukturminister_w" xml:id="i-66ed3c029d9ec998-33" n="521646e4">
            <seg n="faf427a3">
              Herr talman! Jag tror att om Christer Engelhardt hade haft mer
              tid kunde han möjligtvis ha beskrivit den förra upphandlingen,
              till exempel kravet på 28 knop. Man bestämde sig för att ha som
              utgångspunkt en överfartstid som skulle motsvara överfarten VisbyNynäshamn,
              3 timmar 45 minuter, eller VisbyOskarshamn, 3 timmar 55 minuter.
              Omräknat i hastighetsknop skulle det motsvara minst 24 knop och
              minst 18 knop. Det blev 28.
            </seg>
            <seg n="f4c766bc">
              Nu är meningen att vi brett ska försöka hitta olika kriterier.
              Det har funnits diskussioner med inte minst Region Gotland att
              se till att inte få för mycket detaljer fastlåsta från början
              så att vi hindrar olika anbudsgivare att presentera ett bra upplägg,
              antingen med mötandetrafik eller med olika möjligheter att ha
              en hel dag i Helsingfors, en hel dag på Gotland. Man kan jobba
              med olika turtätheter och olika tidtabeller.
            </seg>
            <seg n="28f92f11">
              Jag tolkar fortfarande att den stora oron ligger i att över huvud
              taget få anbud. Därför har jag velat öppna upp möjligheterna för
              fler att kunna lämna anbud.
            </seg>
            <seg n="6a178906">
              Om vi klarar av att hålla tidtabellen som det är tänkt, att Trafikverket
              får komma i gång med upphandlingen under våren, är jag förhoppningsfull
              om att vi får in anbuden efter sommaren och kan utvärdera dem.
              Då går det till på ungefär samma sätt som tidigare, nämligen att
              de värderas och man har förhandlingar med var och en för att slutligen
              hitta det bästa upplägget. Då får vi också den exakta tidtabellen
              och det exakta upplägget i stället för att som i dag gissa och
              tro vad det kan bli. Dessutom har vi då den exakta prislappen,
              och för det får vi naturligtvis ta höjd.
            </seg>
            <seg n="49aed658">
              Min målsättning är att vi ska ha ett nytt avtal som fungerar
              från 2017. Allting annat vore förödande.
            </seg>
          </u>
          <note n="ef280647">
            Överläggningen var härmed avslutad.
          </note>
          <note n="60f02c09">
            19 § Svar på interpellation 2012/13:235 om alternativ till teknikneutralitet
          </note>
          <note type="speaker" n="b85c1983">
            Anf. 99 Statsrådet ANNA-KARIN HATT (C):
          </note>
          <u who="anna-karin_hatt_energiminister_w" xml:id="i-66ed3c029d9ec998-34" n="87777ad6">
            <seg n="9f281d4e">
              Herr talman! Jens Holm har frågat mig om jag avser att ta några
              initiativ i syfte att införa en strategi för vilka tekniker som
              har framtiden för sig och om jag i större utsträckning är beredd
              att komplettera teknikneutrala system med teknikspecifika.
            </seg>
            <seg n="ecefb903">
              Med Alliansens energiöverenskommelse har Sverige för första gången
              fått en riktigt långsiktig energi- och klimatpolitik som förenar
              ökad ekologisk hållbarhet med bättre konkurrenskraft och ökad
              försörjningstrygghet, bland annat genom att ett tredje förnybart
              ben utvecklas i elförsörjningen.
            </seg>
            <seg n="3e0b3c8c">
              Sedan vi slöt energiöverenskommelsen har det gått fyra år. Resultaten
              av denna politik är tydliga. Sedan 2006 har elproduktionen från
              biobränslen ökat med 50 procent. På samma tid har elen från vindkraften
              ökat sju gånger om. I dag är en majoritet av Sveriges elproduktion
              förnybar, och totalt sett är nästan hälften av den energi som
              vi använder förnybar. Det är bäst i hela EU och bland de bästa
              i världen. Vi har en elproduktion som är i det närmaste fri från
              utsläpp av växthusgaser.
            </seg>
            <seg n="38711833">
              Våra viktigaste verktyg för att driva på den gröna omställningen
              är, som Jens Holm påpekar, generella styrmedel som koldioxidbeskattningen
              och de gröna elcertifikaten. Koldioxidbeskattningen sätter ett
              pris på det klimatdåliga, medan de gröna elcertifikaten främjar
              investeringar i den billigaste förnybara elproduktionen. I kombination
              levererar dessa styrmedel mycket förnybar el till en i jämförelse
              med andra länder låg kostnad per kilowattimme för elkunderna.
            </seg>
            <seg n="30d55441">
              Dessa teknikneutrala instrument är mycket bra och basen i vårt
              arbete, men de ensamma räcker inte för att främja ny teknik. Därför
              genomför regeringen också riktade insatser som främjar sådan ny
              teknik som ännu inte är tillräckligt konkurrenskraftig för att
              stå på egna ben. Bara i det här årets budget föreslår och genomför
              regeringen flera sådana riktade satsningar.
            </seg>
            <seg n="55d977b6">
              För perioden 20132016 satsar regeringen 210 miljoner på stöd
              till solceller. Det stödet syftar till att öka användningen av
              solcellssystem, att öka antalet aktörer som hanterar sådana system
              i Sverige och att sänka systemkostnaderna och därmed förbättra
              förutsättningarna för solceller på sikt.
            </seg>
            <seg n="8dc60972">
              Från 2013 fram till 2016 satsar regeringen sammantaget 340 miljoner
              kronor på stöd till innovativ biogas. Ökad produktion och användning
              av biogas är viktig för att bidra till en hållbar utveckling.
              Stödet till innovativ biogas syftar till att främja teknikutveckling
              och bidra till att sänka systemkostnaderna.
            </seg>
            <seg n="700551c3">
              Dessutom gör regeringen nu en stor satsning på forskning och
              innovation inom energiområdet. Varje år från 2013 till 2015 satsar
              regeringen ca 1,3 miljarder kronor på energiforskning. Från och
              med 2016 permanentas nivån för energiforskning på 1,4 miljarder
              kronor per år. Det är en höjning av den permanenta energiforskningen
              med 75 procent jämfört med 2006. I propositionen Forskning och
              innovation för ett långsiktigt hållbart energisystem pekar regeringen
              på att det är viktigt att insatserna för forskning och innovation
              genomförs så att det skapar synergier med andra styrmedel, till
              exempel solcellsstödet, biogasstödet och de olika insatserna för
              stöd till vindkraftsutbyggnad.
            </seg>
            <seg n="cd6c90c6">
              Regeringars främsta kompetens är inte att välja ut de mest lovande
              projekten inom alla teknikområden. Därför genomförs fördelningen
              av stöd inom energiforskningsområdet i hög grad av expertmyndigheten
              Energimyndigheten. Regeringen styr verksamheten genom att ange
              huvudinriktningen för vilka satsningar som ska genomföras. De
              kommande fyra åren kommer energiforskningen att inriktas mot fossiloberoende
              fordonsflotta, kraftsystem som klarar förnybar elproduktion, energieffektivisering
              i bebyggelsen, ökad användning av bioenergi och energieffektivisering
              i industrin.
            </seg>
            <seg n="0c2c4dce">
              Och här kommer vi till en betydande skillnad mellan mig och Jens
              Holm. Jag anser nämligen inte att politiker på planekonomiskt
              vis i detalj ska diktera hur omställningen till ett hållbart energisystem
              ska gå till. En ansvarsfull politik sätter upp det långsiktiga
              och stabila ramverk som sedan energiaktörerna får arbeta inom.
              Med en alltför långtgående politisk styrning av teknikval vore
              risken uppenbar att vi hamnade i en situation där de tekniker
              som verkligen har potential för framtiden blir bortvalda, till
              förmån för tekniker som backas upp av starkare lobbyingintressen.
            </seg>
            <seg n="189dd921">
              Regeringens samlade och balanserade energipolitik med teknikneutrala
              styrmedel, som kompletteras med riktade insatser, är en bra modell.
              Det är också en modell som har visat sig vara mycket framgångsrik.
            </seg>
          </u>
          <note type="speaker" n="f10ec6ea">
            Anf. 100 JENS HOLM (V):
          </note>
          <u who="jens_holm_b74eb8_w" xml:id="i-de6c892a327d6434-0" n="b3d4b74e">
            <seg n="6af90c55">
              Herr talman! Jag vill tacka energiministern för svaret på min
              interpellation. Jag lyfter upp frågan om alternativ till teknikneutralitet
              eftersom energiministerns diskurs om energifrågor lite för mycket
              känns som ett mantra. Det är enligt energiministern en självklarhet
              att styrmedel till olika energikällor ska vara teknikneutrala.
              Det finns många poänger med att ha teknikneutrala styrmedel, absolut.
              Anna-Karin Hatt har bland annat nämnt koldioxidskatten och elcertifikatssystemet.
              Det är jättebra med generella styrmedel och i viss mån teknikneutrala
              sådana, och sedan sätter vi fart på utbyggnaden av förnybar energi.
            </seg>
            <seg n="51f61185">
              Problemet med att alltför mycket förlita sig på teknikneutrala
              styrmedel är att vi missar de tekniker som för närvarande är dyra
              men kanske har framtiden för sig. De befinner sig i någonting
              som forskarna brukar kalla för dödsskuggans dal. Det innebär att
              den innovation som man uppfunnit, kanske i ett laboratorium eller
              vid akademin, aldrig når ut på marknaden eftersom det inte finns
              något riktat stöd för just den tekniken.
            </seg>
            <seg n="70c3c7e1">
              Låt mig ta ett konkret exempel. Det gäller solenergin. Vi i Sverige
              har varit vad jag nästan skulle kalla världsledande på tekniker
              inom i synnerhet solvärme men i viss mån också inom området solceller.
              Vi har varit ledande inom forskningen och bidragit med många spännande
              uppfinningar.
            </seg>
            <seg n="a549a9c1">
              Var växlas den tekniken ut i världen? Är det i Sverige? Är det
              i Sverige som det startas nya företag och skapas nya jobb? Är
              det i Sverige man bidrar med bra lösningar för att använda solen
              som den fantastiska, förnybara energikälla den är? Nej, det sker
              inte i Sverige. Det sker i Danmark, Tyskland, Kina och i andra
              delar av världen. Oftast är det svensk teknik, svensk forskning,
              man använder sig av.
            </seg>
            <seg n="14a57acd">
              Enbart i Tyskland skapar solenergin ungefär 140 000 årsarbetstillfällen.
              Det är en fantastisk siffra. I Tyskland har man bestämt att kärnkraften
              ska avvecklas. Man ser den stora potentialen med just solenergi.
              Man har riktade stöd för solvärme och i synnerhet för solceller.
            </seg>
            <seg n="b00419e0">
              Hur gör vi då i Sverige? I Sverige hade regeringen fram till
              i fjol ett riktat stöd till solvärme. Då upphörde installationsstödet
              på jag tror att det var 25 miljoner kronor, som hade funnits varje
              år. När det gäller solcellerna finns fortfarande ett stöd. Det
              är för närvarande 60 miljoner kronor men kommer nästa år att minska
              till 50 miljoner kronor. Jag tycker att det är helt fel väg att
              gå. Det är nu vi borde satsa på den nya energikälla som solenergin
              är, inte dra ned på bidragen till solenergin.
            </seg>
            <seg n="acab6f9b">
              Det är därför jag lyfter upp detta med teknikneutralitet. Jag
              tror nämligen att ett av problemen för Anna-Karin Hatt och regeringen
              är att förnybara energikällor ännu inte hittat ut på marknaden.
              Man har inga bra sätt att stödja dem. Därför skulle jag vilja
              fråga om energiministern är beredd att vidta fler åtgärder för
              att stimulera solvärme och solceller i Sverige.
            </seg>
          </u>
          <note type="speaker" n="e119a843">
            Anf. 101 Statsrådet ANNA-KARIN HATT (C):
          </note>
          <u who="anna-karin_hatt_energiminister_w" xml:id="i-66ed3c029d9ec998-35" n="87777ad6">
            <seg n="b02abcc9">
              Fru talman! Jens Holm kritiserar mig när jag talar om de teknikneutrala
              styrmedlen, vilket jag gärna gör. Historien visar att dessa styrmedel,
              som vi införde tidigt i Sverige, varit mycket verkningsfulla,
              inte minst koldioxidskatten. Samtidigt som du kritiserar mig erkänner
              du deras betydelse och efterlyser andra politiska beslut för att
              stimulera framtidens teknik. Men de facto kan man se att det här
              är precis det som vi i regeringen gör i våra satsningar på klimat-
              och energiområdet.
            </seg>
            <seg n="5da6d92e">
              Regeringen eftersträvar att basen i energipolitiken och den gröna
              omställningen ska vara teknikneutrala styrmedel. Att sätta pris
              på utsläppen, att göra de hållbara alternativen förmånligare och
              att sedan låta aktörerna på marknaden finna de smartaste, effektivaste
              och rationellaste vägarna för att nå målen och agera utifrån de
              tydliga styrmedel vi sätter upp är väldigt bra och kostnadseffektivt.
            </seg>
            <seg n="da5227c8">
              Låt mig ta ett konkret exempel. När Centerpartiet tillsammans
              med Vänsterpartiet och Socialdemokraterna införde elcertifikatssystemet
              kunde vi se att systemet i början av sin levnad ledde till att
              utbyggnaden av den förnybara elproduktionen från bioenergi tog
              fart. Det var den produktionsform som då var mest mogen och billigast
              att bygga ut. I takt med att teknikutvecklingen gått framåt har
              en allt större del av de gröna elcertifikaten gått till att bygga
              ut vindkraften. Den har blivit alltmer konkurrenskraftig i takt
              med att världsmarknadspriserna för att producera vindkraft har
              gått ned.
            </seg>
            <seg n="d4eeb7c1">
              Sedan är det sant att elcertifikatssystemet som sådant inte driver
              fram den nya tekniken. Det är därför regeringen kompletterar de
              teknikneutrala styrmedlen med rekordstora satsningar på forskning
              och utveckling. Vi höjer den permanenta nivån med 75 procent jämfört
              med 2006 års nivå. Det syftar till att ge ett starkt bidrag till
              att utveckla den nya energin.
            </seg>
            <seg n="d4dad88b">
              I interpellationen nämner Jens Holm vågenergi och geotermisk
              energi. Det är två exempel på tekniker som regeringen via Energimyndigheten
              har givit tydligt stöd till att utveckla, så att de kan bli mogna,
              klara sig på egna ben och göra inträde på marknaden.
            </seg>
            <seg n="c62dd9d1">
              Logiken med de kompletterande teknikriktade stöden, som solcellsstödet,
              biogasstödet och solvärmestödet när det fanns, är att hjälpa tekniker
              som ännu inte är marknadsmogna och att hålla dem under armarna
              en stund tills de kan stå på egna ben. Det var precis det som
              hände med solvärmestödet. Vi kunde se att solvärmen hade kommit
              så långt i teknikutvecklingen och var så konkurrenskraftig i sig
              själv att vi inte behövde gå in med statliga subventioner. Det
              är i grunden bra.
            </seg>
            <seg n="53ca8830">
              På samma sätt drog jag och regeringen i höstas slutsatsen att
              vi inte riktigt är där när det gäller solcellerna. Det var därför
              regeringen och jag bad riksdagen att förlänga solcellsstödet.
              Det är därför vi nu tillför 210 miljoner kronor till solcellsarbetet,
              så att fler ska kunna få ihop kalkylen och välja att bli sin småskaliga
              solelsproducent. Vi drar inte ned på solcellsstödet. Tvärtom tillför
              vi 210 miljoner kronor till det arbetet framöver. Skälet till
              att vi gör det, apropå att solindustrin inte är så stark i Sverige,
              är att intresset nu växer väldigt snabbt bland svenska konsumenter
              för att investera i solel, ta sitt miljöansvar och bli sin egen
              småskaliga solelsproducent.
            </seg>
          </u>
          <note type="speaker" n="be680111">
            Anf. 102 JENS HOLM (V):
          </note>
          <u who="jens_holm_b74eb8_w" xml:id="i-de6c892a327d6434-1" n="b3d4b74e">
            <seg n="bc0ed6fd">
              Fru talman! Det jag vill understryka med den här interpellationen
              är att vi behöver komplement till de så kallade teknikneutrala
              styrmedlen. Det kallar energiministern för planekonomi, och det
              kan hon få göra om hon vill. Men i nästa andetag tillstår energiministern
              att det behövs riktade stöd till vissa energikällor. Då är väl
              energiministern ungefär lika mycket planekonom som jag.
            </seg>
            <seg n="0c1f8b7c">
              Anna-Karin Hatt hyllar elcertifikaten. Det gör jag också. Som
              du sade införde Centern, Vänsterpartiet och Socialdemokraterna
              dem tillsammans. Det är tack vare dem som till exempel vindkraften
              växer så snabbt just nu i Sverige. Vi i Vänsterpartiet vill därför
              uppgradera elcertifikaten och höja ambitionsnivån. Tyvärr har
              våra förslag än så länge röstats ned av exempelvis Centerpartiet
              i den här kammaren. Kanske kommer ni på bättre tankar.
            </seg>
            <seg n="a066eecf">
              En brist med elcertifikaten är dock att de inte stimulerar utbyggnad
              av den nya teknik som ännu inte finns på marknaden. Jag har tittat
              på Energimyndighetens statistik över elcertifikatssystemet. 52
              procent av stödet går till biobränsle. 31 procent går till vindkraft,
              vilket är ganska mycket. Men i praktiken går ingenting till solenergin.
            </seg>
            <seg n="326f1bb1">
              Anna-Karin Hatt säger att det tidigare fanns ett riktat stöd
              till solvärme på 25 miljoner kronor per år. Det har regeringen
              nu avvecklat därför att solvärmen kan stå på egna ben, tyckte
              jag att Anna-Karin Hatt sade. Men det är precis det som solvärmen
              inte kan göra. Två nästan ledande solvärmeföretag i Sverige har
              precis gått i konkurs: Exotech i Båstad och nyligen Absolicon
              i Härnösand. Det var väldigt viktiga företag för solvärmen i Sverige.
              Att regeringen dragit in stödet skulle jag säga är en väldigt
              aktivt bidragande orsak till att de gått i konkurs.
            </seg>
            <seg n="0af2bf6f">
              När det gäller solcellerna vill Anna-Karin Hatt försöka påskina
              att en minskning från 60 miljoner, som stödet ligger på i år,
              till 50 miljoner nästa år inte är någon neddragning. I min matematik
              är det ganska uppenbart att 50 miljoner är mindre än 60 miljoner.
              Men strunt samma!
            </seg>
            <seg n="293740b0">
              Enligt statistiken från Energimyndigheten över ansökningar som
              kommit in om bidrag till att sätta upp solceller har det skett
              en formidabel explosion av ansökningar, vilket är fantastiskt.
              Senast Anna-Karin Hatt och jag diskuterade detta var det 1 200
              svenska hushåll och småföretag som stod på kö för att få bidrag
              för att sätta upp solceller. Vet du hur många det är nu? Det har
              nästan fördubblats. Nu är det 2 179 ansökningar som väntar på
              svar från länsstyrelsen om huruvida man ska få bidrag för att
              sätta upp solceller. I vissa fall kan man få vänta i över två
              år på att få en ansökan beviljad. Det kan inte vara okej.
            </seg>
            <seg n="8c6a2070">
              En av de viktigaste orsakerna till detta är att anslagen är för
              små. Gamla ansökningar ligger kvar och tränger undan de nya ansökningar
              som kommer in. Det är helt uppenbart att köerna skulle minska
              om vi hade större anslag till solcellerna. Vi i Vänsterpartiet
              föreslår ökade anslag till både solvärme och solceller. Är regeringen
              beredd att tänka om, höja anslagen och återinföra solvärmebidraget?
            </seg>
          </u>
          <note type="speaker" n="5caa5951">
            Anf. 103 Statsrådet ANNA-KARIN HATT (C):
          </note>
          <u who="anna-karin_hatt_energiminister_w" xml:id="i-66ed3c029d9ec998-36" n="87777ad6">
            <seg n="2e4f4633">
              Fru talman! Det är viktigt att vara noga med sanningen. Sanningen
              är att solelsstödet enligt riksdagens beslut skulle ha fasats
              ut från och med det årsskifte som vi precis har passerat. Det
              fanns 0 miljoner kronor reserverade för solelsstödet från och
              med detta år. Men regeringen gjorde en analys. Jag gjorde en analys
              som energiminister och konstaterade att solcellsanläggningarna
              än så länge inte riktigt kan stå på egna ben, att de inte klarar
              sig på marknadsekonomiska villkor. Därför behöver stödet finnas
              kvar ännu en tid.
            </seg>
            <seg n="5681e111">
              Det är väldigt ovanligt att man för så lång tid som vi nu har
              sagt, tre år framöver, meddelar att den här typen av teknikriktade
              stöd kommer att finnas kvar. Det har vi gjort därför att vi ser
              att det finns ett starkt intresse hos många konsumenter för att
              gå över och bidra i den småskaliga elproduktionen, bidra till
              systemet och även få kontroll över sina egna elkostnader. Att
              det blir allt fler som hör av sig till länsstyrelserna och vill
              vara med i denna växande folkrörelse är i grunden väldigt bra.
            </seg>
            <seg n="64184b2e">
              Långsiktigt är sättet att möta det intresset att hitta en fungerande
              modell för nettodebitering. Långsiktigt hoppas jag att vi kan
              komma i ett läge där den globala kostnaden för att producera och
              installera en solcellsanläggning fortsätter att gå ned, så att
              fler svenskar har råd att sätta upp en solcellsanläggning. Det
              bästa vore om vi inte behövde gå in med skattepengar i den vändan,
              för då kan det växa sig ännu starkare. Jag hoppas att vi ska kunna
              komma dit framöver. Men det kommer inte att ske i år, nästa år
              eller året därefter. Det är därför regeringen har föreslagit och
              riksdagen beslutat att solelsstödet ska finnas kvar.
            </seg>
            <seg n="69346a59">
              Jens Holm ställer i sin interpellation frågan om det inte också
              behövs teknikriktade stöd. Jo, det behövs sådana, och det har
              jag sagt i interpellationssvaret. Basen måste vara långsiktiga,
              stabila, starka och tydliga teknikneutrala styrmedel som gör det
              möjligt för innovativa entreprenörer och marknadsaktörer att utveckla
              den bästa smarta miljötekniken.
            </seg>
            <seg n="4ebbbe74">
              Vid sidan av det behövs ibland en extra puff och ett extra stöd
              för att hjälpa en teknik som har framtiden för sig men ännu inte
              kan stå på egna fram till dess att den kan klara sig.
            </seg>
            <seg n="a769c8d9">
              Det är därför vi har solcellsstödet och biogasstödet och därför
              vi hade solvärmestödet som vi sedan kunde avveckla när man kunde
              räkna hem och se att en solvärmeanläggning är ekonomiskt lönsam
              för den enskilde att sätta upp på den egna fastigheten.
            </seg>
            <seg n="b36b32ab">
              Det är precis så som balansen i regeringens energipolitik ser
              ut. Det är en bred stabil bas av teknikneutrala, långsiktiga,
              generella styrmedel som när det är motiverat kompletteras med
              mer riktade stöd för att hjälpa tekniken fram till dess att den
              är marknadsmogen.
            </seg>
            <seg n="d5910a8b">
              I grunden är det väldigt bra att man håller sig väldigt noga
              till det. I grunden är jag väldigt försiktig med att hamna i ett
              läge där vi som politiker ska försöka sia om vilka tekniker som
              har framtiden för sig.
            </seg>
            <seg n="5eab9372">
              Det är möjligt att Jens Holm redan i dag till exempel kan förutse
              om det är metanol eller andra former som har framtiden för sig
              när det gäller bränslena. Jag kan inte göra det.
            </seg>
            <seg n="71aa256d">
              Jag tror att marknadsaktörerna är mycket bättre på att utifrån
              en stark koldioxidskatt och en stark skattebefrielse på förnybara
              drivmedel se till att vara med och utveckla de drivmedel som har
              framtiden för sig.
            </seg>
            <seg n="c3ad252e">
              Det måste vara basen samtidigt som vi kompletterar med mer riktade
              styrmedel under kortare och begränsad tid när så är motiverat.
            </seg>
          </u>
          <note type="speaker" n="16a2a36a">
            Anf. 104 JENS HOLM (V):
          </note>
          <u who="jens_holm_b74eb8_w" xml:id="i-de6c892a327d6434-2" n="b3d4b74e">
            <seg n="a5298b89">
              Fru talman! I det så kallade jobbmanifestet inför senaste valrörelsen
              skrev de borgerliga partierna så här vad gäller solenergi: Ytterligare
              insatser görs för att stimulera utvecklingen av solceller och
              solvärme.
            </seg>
            <seg n="07665b41">
              Jag vill fråga Anna-Karin Hatt om hon anser att avskaffandet
              av det riktade stödet till solvärmen är att ytterligare stimulera
              utvecklingen av den.
            </seg>
            <seg n="18428418">
              När man frågar branschen säger den att det var en stor katastrof
              att ni drog tillbaka det riktade stödet till solvärmen. Som jag
              sade tidigare har två av de ledande företagen inom solvärmebranschen,
              Exotech och Absolicon, precis gått i konkurs. Hur ser energiministern
              på det?
            </seg>
            <seg n="a88564fa">
              Vad gäller det riktade stödet till solceller är det jättebra
              att det inte avskaffades. Men det är fortfarande ett faktum att
              om man drar ned från 60 miljoner som det ligger på nu till 50
              miljoner nästa år är det i mina ögon en nedskärning.
            </seg>
            <seg n="571bb63c">
              Jag vill fråga energiministern vad hon anser om de ansökningar
              som kommit in. I till exempel Västerbottens län har det kommit
              in 28 ansökningar. Det är fem som har beviljats. I Blekinge län
              är det 107 ansökningar. Det är 30 som har beviljats. I Skåne län
              är det 429 ansökningar. Det är 95 som har beviljats.
            </seg>
            <seg n="1d37df6f">
              I Västra Götalands län har det kommit in hela 618 ansökningar.
              Endast 196 har beviljats. Totalt sett i Sverige har det kommit
              in 3 471 ansökningar. Endast 1 292 har beviljats.
            </seg>
            <seg n="51d187f2">
              När man talar med Energimyndigheten och alla andra som är involverade
              säger de: Vi behöver mer pengar. Då kan vi beta av ansökningarna.
              Det är ett fantastiskt engagemang därute. De vill att regeringen
              ska anslå mer pengar och inte dra ned.
            </seg>
            <seg n="832144a4">
              Därför frågar jag en sista gång: Kan ni inte ompröva er politik
              och anslå mer pengar till solvärme och solceller?
            </seg>
          </u>
          <note type="speaker" n="90adcdbd">
            Anf. 105 Statsrådet ANNA-KARIN HATT (C):
          </note>
          <u who="anna-karin_hatt_energiminister_w" xml:id="i-66ed3c029d9ec998-37" n="87777ad6">
            <seg n="f1112084">
              Fru talman! Skälet till att regeringen i förra budgeten, den
              som riksdagen sedan har beslutat om, drog slutsatsen att vi ville
              förlänga solcellsstödet var just för att möta den starka folkrörelse
              och det engagemang som finns ute hos många svenskar.
            </seg>
            <seg n="e1cef80c">
              Det handlar också om att fortsätta att bidra till att solcellstekniken
              kan bli möjlig att investera i och överbrygga den merkostnad som
              i dagsläget finns som gör att den inte riktigt kan stå på egna
              ben.
            </seg>
            <seg n="4e465fbc">
              Det är väldigt bra att många länsstyrelser har fått ett stort
              intresse för att ta del av dessa pengar. Länsstyrelserna jobbar
              så fort de kan för att hantera ansökningarna.
            </seg>
            <seg n="172c8c0e">
              Nu har vi precis fått på plats den nya förordningen som klargör
              vilka reglerna är och hur stor stödandel man kan få när det gäller
              den nya omgången av solelsstödet.
            </seg>
            <seg n="1c818bcf">
              Jag förutsätter att länsstyrelserna kommer att göra allt de kan
              för att beta av den kö som de har att hantera.
            </seg>
            <seg n="9f9719c3">
              När det gäller solvärmen, jobbmanifestet och det Alliansen gick
              till val på 2010 stämmer det att vi lovade väljarna att göra nya
              insatser för solvärmen. Det gjorde vi också. Det gjorde vi precis
              när vi hade tillträtt 2010. När vi lade fram vår första budget
              förlängde vi då också solvärmestödet.
            </seg>
            <seg n="399f550f">
              I en senare budget gjorde vi en analys, vilket man måste göra
              återkommande med den här typen av teknikriktade stöd. Vi ställde
              oss frågan: Är den här tekniken mogen, och kan den stå på egna
              ben? Slutsatsen baserat på det expertunderlag som vi har fått
              blev: Ja, den kan stå på egna ben. Det är då inte logiskt att
              gå in med skattebetalarnas pengar och i onödan subventionera en
              teknik.
            </seg>
            <seg n="9079d89a">
              Vi ska finnas där med en tydlig och stabil hand så länge som
              tekniken behöver det och fram till dess att den är marknadsmogen.
              Men kan den stå på egna ben är det ekonomiskt rationellt och bra
              för samhället att se till att rikta om de statliga stöden och
              satsa dem på andra delar av den gröna energiutvecklingen och annan
              teknik som behöver vårt stöd i det läget.
            </seg>
          </u>
          <note n="ef280647">
            Överläggningen var härmed avslutad.
          </note>
          <note n="bbda8720">
            20 § Svar på interpellation 2012/13:267 om vindkraft i Hanöbukten
          </note>
          <note type="speaker" n="e82be50f">
            Anf. 106 Statsrådet ANNA-KARIN HATT (C):
          </note>
          <u who="anna-karin_hatt_energiminister_w" xml:id="i-66ed3c029d9ec998-38" n="87777ad6">
            <seg n="18a838b9">
              Fru talman! Josef Fransson har frågat mig hur jag och regeringen
              resonerar kring och beräknar följande:
            </seg>
            <seg n="9827e2e0">
              Med hur stort skattebortfall kommer statskassan att belastas
              om vindkraftsparken i Hanöbukten byggs ut till fullo och levererar
              åtta terawattimmar årlig energi jämfört med om vi i stället tillgodosett
              Sveriges eventuella behov av ny elkraft med våra två stora energislag
              kärnkraft och vattenkraft?
            </seg>
            <seg n="07d64af5">
              Med tanke på att Sverige går mot ett betydande energiöverskott,
              på vilket sätt ligger det i Sveriges medborgares intresse att
              denna gigantiska investering genomförs, speciellt med tanke på
              kostnaderna för detta energislag som belastar just medborgare
              och företag?
            </seg>
            <seg n="167fd173">
              Hur mycket pengar kommer de svenska elkonsumenterna, via elcertifikaten,
              ungefärligen få erlägga för en vindkraftspark som levererar åtta
              terawattimmar?
            </seg>
            <seg n="13d99fde">
              Om man översätter dessa pengar i offentliganställd personal,
              hur många poliser, sköterskor och brandmän skulle dessa pengar
              ge per år?
            </seg>
            <seg n="4f508760">
              Vilka miljövinster räknar ministern med att detta ger, speciellt
              med tanke på att vår elproduktion redan i dag i princip är koldioxidfri?
            </seg>
            <seg n="bfb3ca5d">
              Jag skulle vilja inleda med att informera Josef Fransson om att
              jag inte kan uttala mig i ett enskilt ärende som bereds i Regeringskansliet
              för närvarande. Det är fallet med vindkraftsparken i Hanöbukten.
            </seg>
            <seg n="18cc158c">
              Jag vill dock ta tillfället i akt och förklara regeringens energipolitik
              som framgår av regeringens energiöverenskommelse.
            </seg>
            <seg n="8fb857ec">
              Sverige har höga ambitioner när det gäller utveckling av förnybar
              energi. Målet är att till 2020 öka andelen förnybar energi till
              50 procent. För att uppnå detta mål använder sig Sverige av en
              rad styrmedel som till exempel energi- och koldioxidskatter, den
              europeiska handeln med utsläppsrätter och elcertifikatssystemet.
              Utvecklingen av den förnybara elproduktionen är en viktig del
              för att uppnå Sveriges mål om förnybar energi för att minska sårbarheten,
              öka försörjningstryggheten, och bidra till en ekologiskt hållbar
              utveckling.
            </seg>
            <seg n="307933a7">
              Elcertifikatssystemet är ett marknadsbaserat och teknikneutralt
              styrmedel. Målet för elcertifikatssystemet är enligt riksdagens
              beslut att höja den förnybara elproduktionen med 25 terawattimmar
              till 2020 jämfört med 2002. Eftersom systemet är teknikneutralt
              sker investeringar i de mest konkurrenskraftiga produktionsslagen,
              till gagn för elkonsumenterna.
            </seg>
            <seg n="b8ba53ce">
              År 2011 var elkundernas genomsnittliga kostnad för elcertifikat
              4,42 öre per kilowattimme. Ny elproduktion på marknaden innebär
              ett ökat utbud, vilket medför en prisdämpande effekt för elintensiv
              industri som är undantagen från kvotplikt i elcertifikatssystemet.
              Den prisdämpande effekten som härrör från tillkommande elproduktion
              inom ramen för elcertifikatssystemet kan uppskattas till ca 2
              öre per kilowattimme.
            </seg>
            <seg n="0a1c1532">
              Elcertifikatssystemet är ett effektivt och kraftfullt styrmedel
              för att öka den förnybara elproduktionen. Sverige har redan i
              dag den i särklass högsta andelen förnybar energi i EU och kommer
              att ha en tätposition även 2020. Regeringen anser att Sverige
              har goda förutsättningar att nå en hög ambitionsnivå. En ökad
              andel förnybar energi är gynnsam för att uppnå de övergripande
              målen om ekologisk hållbarhet, konkurrenskraft och försörjningstrygghet
              i hela landet. Förnybar energi är en viktig komponent i regeringens
              samlade satsning för en väg ut ur beroendet av fossil energi och
              därmed för minskad klimatpåverkan.
            </seg>
            <seg n="fb96cd9b">
              En fortsatt integrering av elmarknaden med Europa är till gagn
              för Sverige, svenska företag och de svenska konsumenterna. En
              väl fungerande svensk, nordisk och europeisk marknad bidrar till
              att EU ska kunna nå de gemensamma mål som ställs inom klimat-
              och energiområdet. Ett mer effektivt nyttjande av de samlade resurserna
              förbättrar förutsättningarna för att upprätthålla en hög levnadsstandard,
              goda villkor för näringslivet och en låg klimatpåverkan.
            </seg>
          </u>
          <note type="speaker" n="7c0a40f2">
            Anf. 107 JOSEF FRANSSON (SD):
          </note>
          <u who="josef_fransson_167e6b_w" xml:id="i-2070dc01bcaf89d0-0" n="acc5a3d3">
            <seg n="46098207">
              Fru talman! Tack för svaret, energiminister Anna-Karin Hatt!
              I går när jag läste energiministerns interpellationssvar tittade
              jag för skojs skull lite grann på Svenska kraftnäts hemsida. Där
              kan man i realtid följa vindkraftsproduktionen i riket. Produktionen
              låg då på 280 megawatt. Det motsvarar ungefär 7 procent av den
              installerade effekten av vindkraft i Sverige. Samtidigt var det
              minusgrader i hela riket, och den totala förbrukningen låg en
              bra bit över 20 000 megawatt.
            </seg>
            <seg n="a65b2fa6">
              Eftersom energi inte lagras är vindkraften högst problematisk.
              Man kan definitivt inte ersätta kärnkraften med den. Jag tycker
              att det är någonting som Centerpartiet konsekvent undviker att
              nämna när man lägger fram sina, enligt mitt tycke, verklighetsfrånvända
              visioner om 100 procent förnybart.
            </seg>
            <seg n="0c56dc04">
              De mest centrala frågorna till Anna-Karin Hatt bör därför kanske
              vara: Vad är det du och Centerpartiet vill uppnå med den här utbyggnaden?
              Vad är det som är så viktigt att ni är beredda att offra så mycket
              av våra landskap och använda så mycket stål och betong med den
              miljöbelastning det medför? Vad är det som är så viktigt att ni
              är beredda att offra hundratals miljarder kronor i ett system
              som har tjänat oss så väl i årtionden? Vad är det som trasigt?
              Vad är vi ska lösa?
            </seg>
            <seg n="9a972456">
              Jag ställde, precis som Hatt just läste upp, ett antal frågor
              gällande de här storslagna planerna på en havsbaserad vindkraftspark
              i Hanöbukten utanför Blekinge. Det är mycket beklagligt om Hatt
              inte kan uttala sig specifikt i frågan. Det här är en gigantisk
              investering som jag tycker att vi borde kunna diskutera öppet.
              Jag hoppas det i alla fall. Det talas om 50 miljarder kronor i
              investeringar här.
            </seg>
            <seg n="490da704">
              Det kanske är något oklart vad som kommer att hända med elcertifikaten
              i framtiden och om det ska till nya beslut för att få upp nivåerna.
              I dag är de ganska låga och sjunkande. Det är svårt att få ihop
              lönsamheten i vindkraftsproduktionen som den är i dag. Jag gissar
              att man kommer att höja den framöver. Jag utgår också ifrån att
              om man bygger dessa åtta terawattimmar kommer det att äta upp
              några miljarder varje år av folkets och nationens pengar.
            </seg>
            <seg n="170066bd">
              Eftersom ministern, passande nog, inte kunde uttala sig om denna
              gigantiska investering får vi kanske fortsättningsvis diskutera
              i stort gällande denna, enligt mig, fullständigt galna satsningen
              på en utbyggnad av vindkraft i Sverige.
            </seg>
            <seg n="9392a316">
              En sak som faktiskt stod med i svaret är någonting där Centerpartiet,
              likt många andra vindkraftsförespråkare, vänder och vrider på
              argumentationen på ett rent bedrägligt sätt. I svaret framhåller
              Hatt den upprepade klyschan att vindkraften ger lägre elpriser.
              Det är sant i den mån att om det finns ett överutbud på marknaden
              sjunker priset på Nordpool. Det är givet, men det här överutbudet
              är uppbyggt kring subventioner. Det är våra medborgare och våra
              företag som får bekosta detta i flera led. Jag menar därför att
              det här påståendet är rent bedrägligt.
            </seg>
            <seg n="ecc31b07">
              När det gäller folkets och nationens ekonomi finns det så klart
              ingen matematik i världen som kan landa i att en dyr produktion
              blir billigare än en billig produktion. Det säger sig nästan självt.
              Vindkraften är inte nära att bära sina egna kostnader, framför
              allt inte nu när vattenkraften har gynnsamma förhållanden och
              elpriserna därför generellt är ganska låga.
            </seg>
          </u>
          <note type="speaker" n="42389806">
            Anf. 108 Statsrådet ANNA-KARIN HATT (C):
          </note>
          <u who="anna-karin_hatt_energiminister_w" xml:id="i-66ed3c029d9ec998-39" n="87777ad6">
            <seg n="4a9f512a">
              Fru talman! Regeringen har höga ambitioner när det gäller att
              bygga ut den förnybara energin. Skälen till att vi har det är
              flera. Det ena är att vi har ett behov av att se till att Sverige,
              för att minska sårbarheten och öka försörjningstryggheten, blir
              mindre beroende av några få storskaliga energiproduktionsanläggningar
              i den storskaliga vattenkraften och kärnkraften.
            </seg>
            <seg n="92d00661">
              För att vara säkra på att vi har tillräckligt god tillgång på
              el, och dessutom på klimatsmart el, behöver vi se till att vi
              får ett starkt förnybart ben i den svenska elförsörjningen. Kontrasten
              till det är Sverigedemokraterna som vill föra in Sverige på en
              kortsiktig och osäker energipolitik som i praktiken skulle leda
              till att vi starkt skulle öka vårt beroende av ett enda dominerande
              energislag. Det vore inte bra för Sverige, svensk industri och
              konkurrenskraften.
            </seg>
            <seg n="95d8fdcd">
              Vi vet att de dagar när kärnkraften krånglar och de år när vi
              har lite vatten i vattenmagasinen har vi behov av annan elproduktion
              för att kunna se till att vi har tillräckligt mycket el när behovet
              av el är som allra störst.
            </seg>
            <seg n="eef6577c">
              Om man följer den linje som Josef Fransson och Sverigedemokraterna
              verkar skissera på skulle det i praktiken leda till att Sverige
              skulle bli mer beroende av utländsk elproduktion, inte minst för
              att klara topparna och de situationer där den inhemska produktionen
              inte klarar av att möta det egna behovet. Det skulle skapa en
              större osäkerhet för svensk industri och för konsumenten.
            </seg>
            <seg n="b0be2fa4">
              Josef Fransson har frågat mig vad skattebortfallet för vindkraft
              skulle bli jämfört med om man skulle förse Sverige med åtta nya
              terawattimmar energi via ny kärnkraft eller vattenkraft. Det är
              en rent hypotetisk fråga som är mycket svår att svara på. Det
              handlar inte om jag av konstitutionella skäl är förhindrad att
              uttala mig om ett ärende där det ligger en ansöka på regeringens
              bord, vilket det gör när det gäller vindkraftsparken i Hanöbukten,
              där jag av konstitutionella skäl inte kan kommentera det ärendet
              medan beredningen pågår. Det svåra ligger snarast i att uppskatta
              Sverigedemokraternas alternativ, det vill säga kostnaden för att
              antingen expandera kärnkraften eller expandera Vattenkraften.
            </seg>
            <seg n="acbb34af">
              Alternativet att bygga åtta terawattimmar ny vattenkraft à la
              Sverigedemokraterna skulle innebära en storskalig expansion av
              vattenkraften i Sverige. Sveriges allra största vattenkraftverk
              i Harsprånget producerar i dag cirka två terawattimmar el. Regeringen
              har i sin energiöverenskommelse sagt att de orörda nationalälvarna
              fortsatt ska skyddas, och riksdagen har bekräftat den energiöverenskommelsen.
              Energimyndigheten har i sin långtidsprognos uppskattat att en
              terawattimme el kan tillkomma från vattenkraften, främst genom
              effekthöjningar i dagens verk och småskalig vattenkraft.
            </seg>
            <seg n="e68bdd20">
              Att bygga åtta terawattimmar ny vattenkraft skulle förutsätta
              att man exploaterar de orörda nationalälvarna. Min fråga till
              Sverigedemokraterna och till Josef Fransson är: Är det Sverigedemokraternas
              alternativ att bygga ut de orörda nationalälvarna?
            </seg>
            <seg n="83c8f14f">
              När det kommer till kärnkraften föreligger samma osäkerhet. Alliansregeringen
              har ställt upp mycket tydliga krav och villkor för vad som måste
              vara uppfyllt för att det ska vara möjligt för någon att ansöka
              om att få bygga ny kärnkraft i Sverige. Men det finns inte någon
              formell ansökan om att bygga någon ny kärnkraft i Sverige. Vi
              vet inte heller om eller när en sådan ansökan kommer att komma
              in.
            </seg>
            <seg n="4f3598e3">
              Det leder till att det är omöjligt att göra den alternativkalkyl
              som Josef Fransson begär att jag ska göra.
            </seg>
          </u>
          <note type="speaker" n="46a48bde">
            Anf. 109 JOSEF FRANSSON (SD):
          </note>
          <u who="josef_fransson_167e6b_w" xml:id="i-2070dc01bcaf89d0-1" n="acc5a3d3">
            <seg n="e708de15">
              Fru talman! Jag fick en direkt fråga om det är Sverigedemokraternas
              linje att vi ska bygga ut de fredade nationalälvarna. Svaret är
              kort och gott nej. Vi är å andra sidan ett mycket kärnkraftsvänligt
              parti som försöker att driva forskningen framåt.
            </seg>
            <seg n="d4fccd36">
              Jag trodde att Centerpartiet var ett marknadsinriktat parti som
              trodde på marknaden. Vad är det för underskott du pratar om, Anna-Karin
              Hatt? Tror du inte att marknaden tar hand om det? Tror du inte
              att kärnkraften byggs om det finns ett behov och en möjlighet
              att tjäna pengar? Det behövs inga subventioner för det. Det behövs
              ingen vindkraft för det.
            </seg>
            <seg n="be33cece">
              Du säger att vi ska bygga ut vindkraften eftersom vi har ett
              behov. Jag tror att vi exporterade 20 terawattimmar förra året.
              Det är inga små mängder vi exporterar, vilket naturligtvis beror
              på att vi har väldigt goda vattenförhållanden just nu. När hade
              vi strömavbrott? När hade vi ett energiunderskott i Sverige? Det
              är klart att vi periodvis har fått importera el. Det är inte så
              märkligt. Vi exporterar ju större delen av tiden.
            </seg>
            <seg n="aa9133df">
              Något som jag tycker är mycket besvärande just nu är att vi exporterar
              betydligt mer än det som vi faktiskt producerar från vindkraftverken.
              Under hela 2012 hade en export som mer eller mindre var större
              än vindkraftsproduktionen.
            </seg>
            <seg n="891f4765">
              Då blir konsekvensen att Sverige har byggt upp förmågan att producera
              el för att sedan exportera den. Man använder Sveriges medborgares
              pengar i form av elcertifikat och skattebortfall för att sälja
              energin till underpris till Danmark, Tyskland eller något annat
              land. Det är motbjudande att man använder Sveriges medborgares
              pengar på detta sätt.
            </seg>
            <seg n="9037cc95">
              Det brukar heta att Sverige ska bygga vindkraft för miljöns skull.
              Anna-Karin Hatt har inte sagt så mycket om det i denna debatt,
              men det är extremt förledande retorik man använder när man marknadsför
              vindkraften.
            </seg>
            <seg n="8a60edb1">
              Kärnkraften brukar vara ett argument, men inte heller det har
              Anna-Karin Hatt använt i dag. Sverige kan inte ersätta kärnkraften
              med vindkraft; det är inte möjligt. Skulle man försöka sig på
              det skulle det innebära enorma ingrepp i den svenska miljön, om
              man ska börja bygga ut en reglerförmåga och bygga nya ledningar
              och en massa saker. Det kommer att gå mycket stål och betong till
              det.
            </seg>
            <seg n="3ae7e1bf">
              För ett par veckor sedan gick det en dokumentär på tv som hette
              Kampen om de sällsynta metallerna . Den handlade om den sällsynta
              jordartsmetallen neodym som används i de moderna vindkraftverk
              vi sätter upp i Sverige i dag.
            </seg>
            <seg n="0cdedf45">
              Hur kan man som förment miljövän stå tyst och titta på när vi
              importerar och bygger in flera hundra kilo neodym i många snurror?
            </seg>
            <seg n="63820816">
              Jag har tagit upp detta vid ett par tillfällen före dokumentären,
              men nu när kunskapen är ute kan vi kanske få en debatt om konsekvenserna
              för den kinesiska befolkningen som tvingas leva under en regim
              som inte gör sitt bästa för medborgarna alla gånger. Vi bidrar
              ju till att upprätthålla en efterfrågan på dessa produkter på
              grund av vår så kallade miljöpolitik. Kvinnorna får missfall och
              barnen dör. Det är lungsjukdomar, benskörhet och så vidare. Kan
              vi låtsas att vindkraften är så miljövänlig när vi vet hur det
              ser ut?
            </seg>
          </u>
          <note type="speaker" n="5820399d">
            Anf. 110 MIKAEL JANSSON (SD):
          </note>
          <u who="mikael_jansson_a9d5f0_w" xml:id="i-f2b42adad39938da-0" n="6e85c42d">
            <seg n="5a73dd05">
              Fru talman! Vindkraft är i Sverige en mycket tvivelaktig form
              för storskalig elproduktion, som min kollega Josef Fransson har
              framfört. När fördelar med att investera i vindkraft saknas är
              det desto mer viktigt att se kritiskt på nackdelarna.
            </seg>
            <seg n="365cfb56">
              För vårt luftförsvar kan vindkraften sätta en käpp i hjulet.
              Jag har själv sett på flygspaningsradar hur vindkraft felaktigt
              kan tas för en flygande farkost. Särskilt allvarligt är det med
              Gripenplanens dopplerradar. Även dopplerradarn kan nämligen ta
              fel på ett vindkraftverk och tolka det som en fientlig helikopter.
              Ännu värre blir det om dopplerradarn för ett stridflygsplan i
              kolonn tolkar vindkraftverket som framförvarande plan i kolonnen.
              Försvarsmakten vill därför inte ha vindkraft närmare än fyra mil
              från sina tio militära flygplatser.
            </seg>
            <seg n="79c5d1aa">
              Det låga antalet militära flygplatser vi har i dag beror på den
              kraftiga nedrustning som gjordes i seklets början när territorialförsvaret
              avskaffades. Det välfungerande Bas 90-systemet med ett större
              antal skyddade militära flygplatser och alternativa kortbanor
              i det reguljära vägnätet avskaffades då.
            </seg>
            <seg n="b1ae6004">
              Riksdagen har återtagit målet att svenskt territorium ska kunna
              försvaras med viss totalförmåga. Detta sammantaget med den enorma
              ryska upprustningen gör att det är troligt att vi åter måste börja
              skydda och sprida våra militära flygplatser för att ge vårt luftförsvar
              trovärdighet.
            </seg>
            <seg n="5c745b72">
              Kan statsrådet se en utveckling där Försvarsmakten får peka ut
              fler områden i landet där vindkraft helt förbjuds i syfte att
              möjliggöra en uppbyggnad av flera militära flygplatser?
            </seg>
          </u>
          <note type="speaker" n="c5b7716c">
            Anf. 111 Statsrådet ANNA-KARIN HATT (C):
          </note>
          <u who="anna-karin_hatt_energiminister_w" xml:id="i-66ed3c029d9ec998-40" n="87777ad6">
            <seg n="cfaeaac1">
              Fru talman! Vi har i Sverige valt ett smart marknadsbaserat system
              för att främja utbyggnaden av den förnybara elproduktionen. Jag
              redogjorde i mitt svar för att den genomsnittliga kostnaden för
              de gröna elcertifikaten 2011 var 4,4 öre per kilowattimme. Det
              är en tiondel av vad konsumenterna i Tyskland får betala för utbyggnaden
              av den förnybara energin där.
            </seg>
            <seg n="0d183d8d">
              Det är bra, och jag är som energiminister glad och stolt över
              att vi har valt ett marknadsbaserat system som ger oss mycket
              förnybar el till en låg kostnad för konsumenterna.
            </seg>
            <seg n="f66c877c">
              Att vindkraften har vuxit sju gånger om sedan 2006, att elproduktionen
              från biobränslen har ökat med 50 procent sedan 2006 och att över
              50 procent av all el i Sverige är förnybar pressar priserna. I
              dagsläget har vi det lägsta elpriset i Sverige på fem år. Det
              är i ett utsatt konkurrensläge bra för svensk industri och för
              svenska jobb och för de hushåll som ska betala sina elräkningar.
              Som energiminister är jag glad och stolt över detta.
            </seg>
            <seg n="48137d7f">
              Josef Fransson argumenterar som om vi enbart har en nationell
              energimarknad. Så är det inte. Vi har en integrerad nordisk energimarknad
              för att vi behöver det och för att vi behöver hjälpas åt i en
              större kontext. De gånger som Sverige har underskott kan vi importera
              vattenkraftsel från Norge. Andra dagar, majoriteten av alla dagar
              just nu, kan vi exportera koldioxidfri el till andra länder och
              hjälpa dem att täcka sina behov.
            </seg>
            <seg n="5a834c6d">
              Det är precis så vi behöver arbeta tillsammans för att på bästa
              sätt utnyttja våra resurser och se till att vi har ett alltmer
              integrerat nordiskt energisystem och i förlängningen också ett
              integrerat europeiskt system.
            </seg>
            <seg n="dfea6fcb">
              Vi får mycket förnybar el till en låg kostnad för konsumenten,
              och det ska vi vara glada och stolta över i Sverige.
            </seg>
            <seg n="159af6d8">
              När det gäller riksintresset försvaret och riksintresset vindkraften
              har regeringen tydliggjort i budgetpropositionen att båda dessa
              intressen är viktiga. Det är viktigt att försvaret och vindkraften
              kan samsas och agera sida vid sida.
            </seg>
            <seg n="4aa74724">
              Just därför har Försvarsmakten fått i uppdrag av regeringen att
              återkomma i vår och tydligt redogöra för vad man har gjort för
              att bli bättre på att informera om var det föreligger problem
              att ha vindkraft och försvar sida vid sida och var det inte föreligger
              problem och hur man kan bli bättre på att samverka med andra myndigheter.
            </seg>
            <seg n="1bc72e9e">
              Försvarsmakten har också i uppdrag att komma in tidigare i processen.
              Som vindkraftsexploatör är det bra att tidigt få veta att hindren
              är så stora att man inte kan gå vidare med en etablering. Då kan
              man vända blicken någon annanstans.
            </seg>
            <seg n="234eb6c2">
              Ur svenskt intresse är det viktigt att vi ser till att vi kan
              komma i åtnjutande av de bästa vindlägen vi har så att vi steg
              för steg kan bygga ut detta starka förnybara ben i elproduktionen.
              Det är bra för konkurrenskraften, för försörjningstryggheten,
              för klimatet, för miljön och för elpriset, både för svenska konsumenter
              och för den svenska energiintensiva industrin.
            </seg>
          </u>
          <note type="speaker" n="43c8be54">
            Anf. 112 JOSEF FRANSSON (SD):
          </note>
          <u who="josef_fransson_167e6b_w" xml:id="i-2070dc01bcaf89d0-2" n="acc5a3d3">
            <seg n="5b8e1f35">
              Fru talman! Till skillnad från Anna-Karin Hatt tycker jag inte
              att 4,4 öre per kilowattimme är lite. På hela vår energiproduktion
              motsvarar 1 öre ca 1,4 miljarder om vi årligen producerar 140
              terawattimmar, så 4,4 öre blir väl närmare 8 miljarder.
            </seg>
            <seg n="beffe8d0">
              Jag tycker att neodymdiskussionen är intressant. Jag förväntade
              mig inte att jag skulle få några svar här i dag, men kanske får
              jag något i Anna-Karin Hatts sista inlägg. Om Anna-Karin Hatt
              inte har sett dokumentären kan hon gå hem och titta på den, för
              den är intressant. Vi behöver ta diskussionen om det är moraliskt
              riktigt att använda så stora mängder neodym med tanke på att det
              bara finns i Kina och att Kinas regim är som den är med det mänskliga
              lidande som det medför. Dokumentären heter som sagt Kampen om
              de sällsynta metallerna .
            </seg>
            <seg n="09c3931c">
              Jag vet att ministern talar för regeringen, så hon kan egentligen
              inte tala för Centerpartiet. Men jag vet att Centerpartiet har
              som ambition att vi ska ta bort kärnkraften, och det lyser ju
              igenom inte minst i energiuppgörelsen, där jag utgår ifrån att
              det är Centerpartiet som har sett till att det har blivit väldigt
              krångligt, byråkratiskt och besvärligt att bygga ny kärnkraft
              i Sverige. Det kanske du vill bemöta det vet jag inte.
            </seg>
            <seg n="79144d5c">
              Jag skulle i alla fall vilja se att vi inför ett marknadsbaserat
              system, där marknaden får ta hand om behovet och efterfrågan.
              Det förvånar mig att Centerpartiet i andra sammanhang ger sken
              av att vara ett marknadsorienterat parti.
            </seg>
          </u>
          <note type="speaker" n="08d3a582">
            Anf. 113 Statsrådet ANNA-KARIN HATT (C):
          </note>
          <u who="anna-karin_hatt_energiminister_w" xml:id="i-66ed3c029d9ec998-41" n="87777ad6">
            <seg n="7c7aa91a">
              Fru talman! Sverige har en energipolitik. Bakom den står Moderaterna,
              Folkpartiet, Centerpartiet och Kristdemokraterna. Vi har tillsammans
              förhandlat fram den energipolitiken och står tillsammans för den
              energipolitik som har gällt och gäller från 2009 och fortsatt.
            </seg>
            <seg n="5eb1f395">
              Den energipolitiken är bra, för den levererar nu resultat. Den
              gör att vårt energisystem steg för steg blir mer diversifierat,
              att vi steg för steg ställer om mot ökad hållbarhet. Den har inte
              minst lett till att vi förra året, 2012, producerade mer el i
              Sverige än vad vi någonsin har gjort.
            </seg>
            <seg n="f8c044df">
              Det gör det också möjligt för oss att ha ett mycket lågt elpris.
              Precis i det läge vi befinner oss just nu, när svensk industri
              ska tampas med industrier i andra delar av världen, är det mycket
              viktigt. Här spelar den förnybara elproduktionen stor roll. När
              den kommer in på slutet pressar den marginalerna och pressar ned
              priset på den sist producerade kilowattimmen.
            </seg>
            <seg n="62fe479f">
              Josef Fransson har ifrågasatt meningen med att bygga ny vindkraft
              och den kostnad det medför. Precis som jag har redogjort för i
              svaret är min och regeringens övertygelse att satsningar på förnybar
              energi och satsningar på effektivare energianvändning är bra för
              svensk försörjningstrygghet och bra för den svenska konkurrenskraften.
              Det leder till att vi kan få fram svensk forskning och svenskt
              företagsamhet som kan ta en ledande roll i den globala omställningen
              till en kolsnål ekonomi.
            </seg>
            <seg n="70eb7ea5">
              Det leder också till att vi tack vare Sveriges rika, gröna resurser
              kan se till att vara med och exportera miljövänlig, koldioxidfri
              el till andra länder som gör att de kan stänga ned annan, klimatskadlig
              energiproduktion.
            </seg>
            <seg n="bba5b248">
              Klimatfrågan känner inga gränser. När klimatfrågan inte gör det
              och när koldioxidutsläppen inte gör det, då kan inte heller de
              gränsöverskridande lösningarna stanna vid gränsen, utan då måste
              vi arbeta tillsammans i Norden och Europa för att lösa våra gemensamma
              problem.
            </seg>
          </u>
          <note n="ef280647">
            Överläggningen var härmed avslutad.
          </note>
          <note n="190dfed1">
            21 § Svar på interpellationerna 2012/13:260 och 272 om en bra
            och tillgänglig förskola
          </note>
          <note type="speaker" n="8775c3ae">
            Anf. 114 Statsrådet MARIA ARNHOLM (FP):
          </note>
          <u who="unknown" xml:id="i-66ed3c029d9ec998-42" n="4ba3fc45">
            <seg n="a2337715">
              Fru talman! Ann-Christin Ahlberg har frågat mig vad jag avser
              att göra för att barngrupperna i förskolan ska bli mindre. Hon
              frågar också hur jag ser på de olika yrkesrollerna i förskolan
              när omsorg även erbjuds på kvällar, helger och nätter. Johan Andersson
              har frågat mig vilka åtgärder jag och regeringen kommer att vidta
              för att minska barngrupperna i förskolan.
            </seg>
            <seg n="529c9334">
              Alla barn har rätt till en bra förskola med en verksamhet som
              ger trygghet, utveckling och lärande. Den svenska förskolan håller
              världsklass, vilket har uppmärksammats i en rad internationella
              jämförelser. Personalen i förskolan, både förskollärare och barnskötare,
              har bidragit till det. I den nya skollagen utgör förskolan en
              egen skolform inom utbildningsväsendet och har samma övergripande
              mål som andra skolformer. Förskolan är till för barnets egen skull
              och har betydelse för barnets allsidiga utveckling. Tillsammans
              med föräldrarna bidrar förskollärare och barnskötare till att
              lägga grunden för ett livslångt lärande. Samtidigt skapas en möjlighet
              för föräldrar att förena föräldraskap och förvärvsarbete.
            </seg>
            <seg n="9f3721d1">
              Ansvaret för förskolan är delat mellan stat och kommun. Staten
              anger genom till exempel skollagen och läroplanen de övergripande
              målen, och kommunerna ansvarar för hur verksamheten genomförs.
              Den statliga Skolinspektionen har regeringens uppdrag att se till
              att skollagen följs.
            </seg>
            <seg n="317f6121">
              När det gäller barngruppernas storlek ställer staten genom skollagen
              (2010:800) krav på att barngrupperna i förskolan har en lämplig
              sammansättning och storlek och att barnen även i övrigt erbjuds
              en god miljö. Barngruppens storlek ska ses som en viktig del i
              barns utveckling och lärande. Faktorer som barnens ålder, personalens
              utbildning, lokalernas utformning och andelen barn i behov av
              särskilt stöd har betydelse. Förskolans läroplan tydliggör ansvaret
              för varje enskilt barns utveckling och lärande. Även i läroplanen
              framhålls att barngruppen ska ses som en viktig del i barns utveckling
              och lärande.
            </seg>
            <seg n="eeaf5b52">
              Det är alltid nödvändigt att anpassa gruppens storlek och personaltäthet
              till de förutsättningar som råder i varje förskola. Det finns
              inga belägg för att det skulle finnas någon gruppstorlek eller
              personaltäthet som är den optimala i alla sammanhang. Förutsättningarna
              varierar från grupp till grupp och från tid till annan. Även personalens
              kompetens har betydelse. I arbetslag med välutbildad och erfaren
              personal finns goda förutsättningar att arbeta med samspel och
              relationer i barngruppen.
            </seg>
            <seg n="a1a20081">
              Även om det inte är möjligt att slå fast vilken gruppstorlek
              som är den bästa i alla sammanhang måste det poängteras att förutsättningarna
              för en bra verksamhet försämras med större grupper. Barngruppens
              storlek är en viktig kvalitetsfaktor, och barngruppens sammansättning
              har betydelse för barns möjlighet att finna kamrater som det är
              intressant, inspirerande och roligt att vara tillsammans med.
            </seg>
            <seg n="5f76c2f1">
              Det är alltså huvudmännen kommuner och enskilda huvudmän som
              har ansvar för verksamhetens innehåll och kvalitet. Kommunerna
              har ansvar för att tilldela verksamheten de resurser som behövs.
              Jag följer noga utvecklingen på området.
            </seg>
            <seg n="f080fcfd">
              När det gäller yrkeskategorierna i förskolan arbetar såväl barnskötare
              som förskollärare utifrån en helhetssyn på barnen, deras utveckling
              och lärande. Förskollärare ansvarar för det pedagogiska innehållet
              och för att det målinriktade arbetet främjar varje barns utveckling
              och lärande i förskolan. Utöver förskollärare kan även annan personal
              arbeta där. Det är framför allt barnskötare, som bidrar med sin
              kompetens till barnens omsorg, utveckling och lärande. Barnskötare
              är en viktig personalgrupp i förskolans arbetslag och kompletterar
              förskollärarna. Även bild-, drama- och musikpedagoger samt personer
              med samma modersmål som barn med annat modersmål än svenska kan
              tillföra särskild kompetens. Det är viktigt att olika kompetenser
              kan bidra till förskolans utveckling.
            </seg>
            <seg n="341a3873">
              I ett modernt samhälle ska det gå att förena föräldraskap med
              förvärvsarbete. Möjlighet till omsorg för barn under så kallad
              obekväm arbetstid är särskilt viktig för ensamstående föräldrar.
              Omsorg under kvällar, nätter och helger kan erbjudas i olika former,
              som nattöppna förskolor, familjedaghem och barnvårdare i det egna
              hemmet. Det är upp till kommunen att besluta om i vilka former
              verksamheten ska bedrivas. I de fall omsorgen anordnas i en förskola
              är det förskolechefen som ansvarar för vilken personal och vilken
              kompetens som behövs för att genomföra verksamheten under så kallad
              obekväm arbetstid.
            </seg>
          </u>
          <note type="speaker" n="f48aa482">
            Anf. 115 ANN-CHRISTIN AHLBERG (S):
          </note>
          <u who="ann-christin_ahlberg_a0cd71" xml:id="i-1b4fb0c3dfadbefb-0" n="fc7b21a2">
            <seg n="767d5922">
              Fru talman! Jag ska börja med att välkomna Maria Arnholm till
              riksdagen och den första interpellationsdebatten med mig. Och
              tack för svaret!
            </seg>
            <seg n="cedcc4b2">
              I svaret anges hur det ska och bör vara. Men verkligheten ger
              en annan bild när jag besöker förskolor ute i landet.
            </seg>
            <seg n="f199c264">
              Personalen vittnar om att barngrupperna är mycket stora. De är
              inte anpassade till personaltätheten eller till lokalerna.
            </seg>
            <seg n="c0b7543b">
              Om man frågar om öppettiderna varierar de ganska mycket. Men
              det vanligaste svaret är 06.0017.30. Men om det är öppet längre
              är det med samma personaltäthet som om det är kortare öppettider.
            </seg>
            <seg n="042fa81b">
              Det är lätt att skjuta skulden på kommunerna. Men även staten
              har ett ansvar för att pengar finns för en bra och god förskola.
              Den borgerliga regeringen har minskat statsbidragen med betydande
              belopp till just kommunerna.
            </seg>
            <seg n="e547f0fd">
              130 av 290 kommuner uppger att de har barnomsorg på obekväm arbetstid.
              Majoriteten av den sker med dagbarnvårdare eller barnskötare.
            </seg>
            <seg n="c30f873f">
              Många kommuner säger att det inte finns någon efterfrågan, vilket
              inte är så konstigt egentligen eftersom föräldrarna vet vilka
              öppettider som gäller just på deras förskola.
            </seg>
            <seg n="17a340f0">
              Men behovet vinns, det är jag helt övertygad om. 70 procent av
              föräldrarna har inte ens fått frågan om de behöver barnomsorg
              på obekväm arbetstid. Vi vet att 34 procent av LO:s medlemmar
              med förskolebarn inte kan arbeta heltid på grund av att det inte
              finns barnomsorg på obekväm arbetstid. Vi vet också att 53 procent
              av de LO-anslutna mammorna och 38 procent av papporna arbetar
              på obekväm arbetstid. Det är siffror som bekräftar att behov finns.
            </seg>
            <seg n="f7730778">
              Fru talman! Min uppfattning är att man har lagt mer fokus på
              att diskutera hur stor andel förskollärare och hur stor andel
              barnskötare man ska ha än på att diskutera en tillgänglig förskola
              och barnomsorg i kommunerna.
            </seg>
            <seg n="7e182ee2">
              Båda yrkesgrupperna är viktiga, precis som ministern sade i sitt
              svar. Man behöver arbeta mer med att ta till vara på de olika
              yrkesgrupper med olika kompetens som finns.
            </seg>
            <seg n="75945556">
              Barnskötarna har i många år känt sig hotade av uppsägning för
              att tjänsterna ska konverteras till förskollärartjänster med stöd
              av skollagen. Men det finns inte alltid stöd för det. Barnskötarna
              får därför sämre möjligheter att söka nya tjänster och att få
              heltidstjänster.
            </seg>
            <seg n="26937cca">
              Många kommuner anställer inte barnskötare trots att dessa har
              utbildning. Men de kan i samma andetag tycka att det är okej att
              ta in vem som helst som anses kunna se efter barn. Då är kvalitet,
              trygghet och pedagogik inte i fokus. Visstidsanställningarna ökar
              också. Ca 25 000 barnskötare har en visstidsanställning just nu.
            </seg>
            <seg n="93931528">
              Jag besökte Blekinge för någon vecka sedan. Där berättade man
              att man hade haft en 85-procentig bemanning av personal på förskolorna.
              När ansvarig politiker frågade varför blev svaret att det inte
              fanns personal att få tag i. Hon tog då kontakt med Arbetsförmedlingen
              och frågade om man där kunde få fram några lämpliga personer som
              skulle kunna jobba i förskolorna. Det visade sig att det fanns
              50 arbetslösa barnskötare. 40 av dem kunde kommunen sedan anställa.
              Detta visar inställningen just till barnskötaryrket och vilka
              bekymmer denna yrkesgrupp har.
            </seg>
            <seg n="5da700bd">
              Vilka satsningar gör regeringen för att få barnomsorg på kvällar,
              helger och nätter, och vad anser ministern om barnskötarnas framtida
              yrkesroll?
            </seg>
          </u>
          <note type="speaker" n="73a9dbe8">
            Anf. 116 JOHAN ANDERSSON (S):
          </note>
          <u who="johan_andersson_758a5b_w" xml:id="i-fcf6b5174045c583-0" n="216927f0">
            <seg n="835b48d3">
              Fru talman! Jag vill instämma i det som Ann-Christin Ahlberg
              sade och hälsa statsrådet Maria Arnholm välkommen till riksdagen.
              Det ska bli trevligt att få debattera med statsrådet vid olika
              tillfällen framöver.
            </seg>
            <seg n="72714a5f">
              Skälet till att jag skrev denna interpellation om de stora barngrupperna
              i förskolan var att jag blev uppmärksammad på detta problem i
              min hemkommun Motala i Östergötland som jag kommer från. Jag började
              borra lite grann i detta och tittade hur det såg ut när det gäller
              rapporteringen om barngrupperna och hur det ser ut ute i landet.
              Är det bara i min kommun som vi har stora barngrupper, eller finns
              det även på andra platser runt om i landet? Det kom ganska snabbt
              fram att det var ett allmänt problem som man upplevde i förskolan
              att antalet stora barngrupper hade ökat.
            </seg>
            <seg n="2e1a9bd9">
              Jag tittade sedan på den forskning som finns, precis som statsrådet
              hänvisade till i sitt svar. Finns det någon koppling mellan stora
              barngrupper och kvaliteten i förskolan? Det som jag har fått fram
              är att ju större barngrupperna är, desto större är risken att
              kvaliteten sjunker.
            </seg>
            <seg n="3c6f5737">
              Som gammal kommunpolitiker är jag fullt medveten om ansvarsfördelningen
              mellan stat och kommun när det gäller denna del. Men jag tycker
              ändå att svaret lite grann andas att man smiter från sitt ansvar
              utifrån ett regeringsperspektiv och utifrån ett nationellt perspektiv
              när det gäller förskolan och framför allt när det gäller finansieringen
              av denna.
            </seg>
            <seg n="6204c87a">
              Jag tror att ministern och jag delar uppfattningen om vikten
              av en kvalitativt bra förskola i Sverige. Och vi har en bra förskola,
              det ska man vara ärlig och säga. Men den kan bli mycket bättre
              i denna del.
            </seg>
            <seg n="3396f452">
              Vi har från mitt parti, Socialdemokraterna, lagt fram förslag
              om att en obligatorisk förskola ska införas från två års ålder.
              Vi tycker att det är viktigt att satsa på förskolan i allra högsta
              grad.
            </seg>
            <seg n="7053f1d3">
              Jag har en konkret fråga till statsrådet. Vi har en mycket hög
              arbetslöshet i landet just nu, och vi har en sektor som jag tycker
              att man från regeringens sida inte har använt särskilt mycket
              när det gäller arbetsmarknadspolitik och annat, och det handlar
              om den offentliga sektorn. Den är också en mycket stor arbetsgivare.
              Vi kommer att ha ett ganska stort bekymmer framöver med att rekrytera
              personal till den offentliga sektorn. Under en femårsperiod räknar
              man med att ungefär 420 000 kommer att lämna den offentliga sektorn,
              därav många som jobbar i förskolan. Förskolan byggdes ut ganska
              mycket under 70- och 80-talet, vilket gör att de som i dag jobbar
              i förskolan börjar komma upp i en hög ålder.
            </seg>
            <seg n="513f7ab4">
              Min fråga till statsrådet är: Hur ser statsrådet och regeringen
              på den framtida utvecklingen när det gäller förskolan? Ann-Christin
              Ahlberg belyste rekryteringsproblem och annat. Samtidigt finns
              det också överskott på förskolepersonal i vissa delar. Man skulle
              naturligtvis kunna koppla ihop arbetsmarknadspolitik med en kvalitativ
              utveckling av förskolan.
            </seg>
          </u>
          <note type="speaker" n="a878ff79">
            Anf. 117 Statsrådet MARIA ARNHOLM (FP):
          </note>
          <u who="unknown" xml:id="i-66ed3c029d9ec998-43" n="4ba3fc45">
            <seg n="a95dddad">
              Fru talman! Jag tackar för välkomnandet. Jag börjar känna mig
              lite hemtam. Det är fjärde gången jag står i denna talarstol.
              Det känns allt roligare och tryggare.
            </seg>
            <seg n="a2907cfb">
              När det gäller frågan om de olika yrkesgrupperna håller jag verkligen
              med Ann-Christin Ahlberg om den stora betydelsen av bägge grupperna.
              Jag känner mig också nöjd och glad över att den läroplan som nu
              finns för förskolan mycket tydligt pekar ut betydelsen av de olika
              yrkesgrupperna och deras olika bidrag. Det är ett ganska tydligt
              uttryck för regeringens syn på det stora behovet av både förskollärare
              och barnskötare.
            </seg>
            <seg n="258b9820">
              Sedan ser det lite olika ut över landet. På vissa håll har man
              en bra balans och är nöjd med den. Men inte minst i Mälardalsregionen
              råder det fortfarande ett underskott på förskollärare i förhållande
              till den syn som kommunerna har. Därför har regeringen i regleringsbrev
              till ett antal lärosäten i Mälardalsregionen gett uppdraget att
              man ska utöka förskollärarutbildningen som sedan något år tillbaka
              återigen fyller sina platser sedan regeringen återtog en uttalad
              förskollärarutbildning i stället för att den skulle vara en del
              av tidiglärarutbildningen, vilket ledde till att allt färre sökte
              sig dit. Men nu kan man återigen fylla alla sina platser. Det
              tycker jag är positivt för att vi ska kunna fylla behovet för
              dem som fortfarande tycker att de har en dålig balans men också
              för det behov som Johan Andersson pekade på, alltså de 420 000
              som vi behöver under de närmaste sju åren. Det är klart att det
              kommer att ställa oerhört höga krav när det gäller både förskolepersonal
              och annan personal.
            </seg>
            <seg n="e724e82b">
              När det gäller barnomsorg på obekväm arbetstid delar jag verkligen
              Ann-Christin Ahlbergs uppfattning. Det är också därför som regeringen
              ger ett stimulansbidrag under de kommande åren till de kommuner
              som satsar på det. Jag är också övertygad om att det finns ett
              behov och att det kommer att visa sig tydligare hur det ser ut
              i takt med att det finns möjlighet att få plats.
            </seg>
            <seg n="bfd2e1ed">
              När det gäller barngruppernas storlek ser jag när jag är ute
              och reser exempel på att det inte fungerar och ibland är för stort
              men också att det väldigt ofta är på ett bra sätt. Mellan 2006
              och i dag har barngruppernas storlek förändrats från 16,7 till
              16,8 barn. Det är alltså en ganska stabil storlek under åren sedan
              denna regering tog över efter den förra.
            </seg>
            <seg n="a34dd060">
              Skolinspektionen är ute och inspekterar hur det ser ut i vår
              barnomsorg. De gjorde inspektioner i 32 kommuner mellan den 1
              juli 2011 och augusti 2012. Då var det 14 av dessa 32 kommuner
              som fick kritik när det gällde gruppsammansättning. Då handlade
              det inte så ofta om storleken utan mer om att det fanns ett väldigt
              slentrianmässigt sätt, att man inte var tillräckligt lyhörd för
              vad skollagen säger om att man verkligen ska vara noga med hur
              personalsammansättningen, barnens socioekonomiska situation och
              barnens ålder ser ut. Det fanns anledning att titta närmare på
              detta.
            </seg>
            <seg n="f996ff44">
              De kommuner som fick mest kritik var Göteborg och Malmö, vilket
              visar att det inte alltid enbart är en partipolitisk fråga hur
              man klarar av att fixa detta utan också en ekonomisk.
            </seg>
          </u>
          <note type="speaker" n="a5804afe">
            Anf. 118 ANN-CHRISTIN AHLBERG (S):
          </note>
          <u who="ann-christin_ahlberg_a0cd71" xml:id="i-1b4fb0c3dfadbefb-1" n="fc7b21a2">
            <seg n="97bb0bed">
              Fru talman! Jag kan hålla med ministern om att det är jätteviktigt
              att det finns förskollärare och barnskötare. Det var så jag också
              menade.
            </seg>
            <seg n="a0c265dc">
              Det som är oroväckande för många barnskötare är dock att de ständigt,
              under så många år, har levt med att tjänsterna konverteras till
              förskollärartjänster trots att det faktiskt inte finns förskollärare.
              Då får man gå på några konstiga vikariat, som ibland inte ens
              ger LAS-dagar för fast anställning. Det är alltså en jättestor
              oro i denna yrkesgrupp. Eftersom kommunerna inte kan stödja sig
              på skollagen, förskolans läroplan, i detta är det väldigt olyckligt
              att de driver på det. Det hade alltså varit väldigt bra om ministern
              kunde vara bra på att tala om ute i kommunerna att de inte har
              stöd i lagen för att göra så. Det är nämligen det de hänvisar
              till.
            </seg>
            <seg n="81017224">
              När det gäller stimulansbidraget är det jätteviktigt att man
              får det för att ha en mer tillgänglig förskola på kvällar, helger
              och nätter. Regeringen satsar dock bara 15 miljoner i år. Socialdemokraterna
              har lagt 100 miljoner, och vi hade gärna velat satsa ännu mer
              i år. Vi lägger lika mycket för varje år framöver, men regeringen
              satsar alltså bara så mycket på fyra år som vi gör på ett år.
              Jag undrar hur ministern ser på det och vilka signaler det ger.
              Det blir nämligen inte riktigt trovärdigt att man vill påskynda
              kommunerna.
            </seg>
            <seg n="70c08646">
              Jag tar några siffror: År 2010 hade 856 922 barnomsorg. Av alla
              dem var det 2 546 barn mellan ett och fem år och 1 487 barn mellan
              sex och tolv år som hade barnomsorg på obekväm arbetstid. Det
              motsvarar 0,47 procent. Det är otroligt få som får chans till
              barnomsorg, och ändå vet vi att det finns ett behov. Ministern
              är också jämställdhetsminister, och detta är en jätteviktig jämställdhetsfråga.
              Oavsett om kvinnan är ensamstående eller ej har hon rätt att försörja
              sig själv. Det är en av de viktigaste frågorna.
            </seg>
            <seg n="aec76cd6">
              När det gäller barngruppernas storlek har de ökat över tid. Vissa
              kommuner använder dock beräkningstal där man omvandlar kanske
              tre barn till ett barn. År 1994 hade 9 procent av förskolorna
              barngrupper på 21 barn eller fler. I dag är det jättevanligt att
              man har 21 barn eller fler. Samma år hade 63 procent färre än
              17 barn per avdelning. I dag är detta väldigt ovanligt. Jag vet
              att man räknar om väldigt mycket. Man räknar inte varje barn,
              utan man räknar volymtimmar, som det heter ibland, och lite annat.
            </seg>
            <seg n="69bc5aeb">
              Det är viktigt att vi håller en bra kvalitet i förskolan. Då
              måste man tillföra mer resurser till kommunerna. Det är oroväckande
              att vi har en regering som faktiskt minskar statsbidragen till
              kommunerna så mycket i samband med att det är hög arbetslöshet
              och kommunerna har ett jätteansvar för att se till att försörja
              människor som inte har a-kassa eller har hamnat i fas 3. Detta
              drabbar också förskolans värld såväl personalen och barnen som
              föräldrarna.
            </seg>
          </u>
          <note type="speaker" n="7ef96414">
            Anf. 119 JOHAN ANDERSSON (S):
          </note>
          <u who="johan_andersson_758a5b_w" xml:id="i-fcf6b5174045c583-1" n="216927f0">
            <seg n="ab360c55">
              Fru talman! Jag tyckte inte att jag riktigt fick svar av ministern
              när det gäller statlig arbetsmarknadspolitik och offentlig sektor
              kopplat till kvalitetsökningar i förskolan och inom välfärden
              rent generellt. Statsrådet kanske kan återkomma till den delen.
            </seg>
            <seg n="272c9fd6">
              När det gäller barngruppernas storlek tycker jag att Ann-Christin
              Ahlberg beskrev det på ett ganska bra sätt. Hur man räknar för
              att få fram talen för hur stora grupperna är ser lite olika ut
              ute i kommunerna. Jag säger inte att man ska ta det med en nypa
              salt, men det är lite svårt att jämföra mellan kommuner och i
              kommunsektorn i den delen.
            </seg>
            <seg n="bb0fe22d">
              För att återgå till min fråga när det gäller barngrupperna är
              det i dag så att kommunerna åläggs ganska stora kostnader, bland
              annat kostnaden för den höga arbetslösheten. Det är ökade kostnader
              för försörjningsstöd och andra delar. Samtidigt har vi en stor
              grupp människor som står utanför arbetsmarknaden. Min fråga till
              ministern är: Finns det några tankegångar från regeringens sida
              om att göra en ordentlig kvalitetssatsning när det gäller förskolan
              explicit, men inte minst offentlig sektor, också kopplat till
              de stora pensionsavgångar vi nämnde tidigare? Ett sätt skulle
              vara att tidigt börja rekrytera för att sedan kunna möta när den
              äldre arbetskraften framgent går i pension. Det finns också andra
              delar.
            </seg>
            <seg n="eca0f1d9">
              Jag tror att det är viktigt att man satsar på personal inom förskolan,
              för många av dem är viktiga för barnets fortsatta utveckling.
              Tillgängliga undersökningar visar också väldigt tydligt att de
              barn som har haft en kvalitativ, bra förskola sedan har lättare
              att lyckas längre fram i livet. Jag tror att både ministern och
              jag gärna vill ha en skola som är värd namnet och en skola där
              vi verkligen uppnår väldigt goda resultat.
            </seg>
            <seg n="4411e369">
              Dess värre har alla undersökningar under de senaste åtta åren
              i stället visat nedåt när det gäller skolresultat och annat. Därför
              tror jag att det gäller att man börjar i ett tidigt skede, och
              förskolan är ett tidigt skede. Vi ser förskolan som en förberedelse
              inför vuxenlivet framöver och inte minst inför den fortsatta skolgången.
            </seg>
            <seg n="9c0cf129">
              Mina frågor kvarstår alltså: Hur ser ministern på barngrupperna
              på sikt? Ser man möjligheten att koppla ihop arbetsmarknadspolitik
              och offentlig sektor med att kunna värna välfärdens kärna och
              inte minst med att utveckla förskolan i framtiden?
            </seg>
          </u>
          <note type="speaker" n="26d8c7a6">
            Anf. 120 Statsrådet MARIA ARNHOLM (FP):
          </note>
          <u who="unknown" xml:id="i-66ed3c029d9ec998-44" n="4ba3fc45">
            <seg n="a49b1705">
              Fru talman! Jag förstår inte riktigt vad Ann-Christin Ahlberg
              menar med att regeringen har skurit ned så mycket på bidragen
              till kommunerna. Denna regering har tillfört pengar till kommunerna.
              Sveriges kommuner gick med överskott 2012 och räknar med att göra
              det också 2013.
            </seg>
            <seg n="2aa1d5b3">
              Jag skyller inte på kommunerna, men där finns absolut resurser
              att tillgodose de behov av barnomsorg som finns. Vi har tyckt
              att det är viktigt att med stimulans visa att de kommuner som
              är beredda att göra den viktiga utbyggnaden när det gäller barnomsorg
              på obekväm arbetstid ska få ett tillskott. Vi ska nu noggrant
              följa hur det utvecklas och vad det innebär. Vi ger under de kommande
              åren sammanlagt 100 miljoner.
            </seg>
            <seg n="7172f576">
              Som Ann-Christin Ahlberg mycket riktigt säger är det mindre än
              vad Socialdemokraterna föreslår i sin motion. Men vi är stolta
              och glada över de pengar vi har anslagit och är övertygade om
              att de kommer att bidra till att den utveckling som kommunerna
              har satt i gång och där man tar sitt ansvar i väldigt många fall
              får en extra puff. Det finns inget som utesluter att det så småningom
              kan bli mer om det finns ett behov av det.
            </seg>
            <seg n="dceec8f0">
              När det gäller barngruppernas storlek tycker jag, som interpellanterna,
              att det är viktigt att man följer skollagen och håller en gruppstorlek
              som är väl förenlig med de krav som skollagen ställer på verksamheten.
              Men kommunerna måste leva upp till det och bestämma sig för hur
              stora grupperna ska vara. Jag vet att det finns ett antal kommuner
              som bestämmer sig för ett tak eller riktlinjer som de jobbar efter.
              Jag vill stödja den typen av fördelning mellan stat och kommun.
            </seg>
            <seg n="f2cff63c">
              Sedan har vi Skolinspektionen som kontrollerar och som kommer
              med förelägganden om man inte gör det man borde göra.
            </seg>
            <seg n="125ea4cf">
              Jag ser absolut framför mig att kommunerna under de kommande
              åren kommer att få fortsatt gott stöd av riksdag och regering
              på det sätt de har fått under de senaste åren. Självklart kommer
              det att innebära att man både satsar på utbildning av barnskötare
              och förskollärare och jobbar med och det är en väldigt viktig
              del i hur vi ska kunna klara att rekrytera dessa 420 000 personer
              att hålla en lönenivå som är i konkurrens med lönerna inom många
              andra yrken, manliga yrken, som finns utanför den offentliga sektorn.
              Jag är övertygad om att den här regeringen kommer att behöva fortsätta
              att slita med den frågan.
            </seg>
          </u>
          <note type="speaker" n="d45bd0b7">
            Anf. 121 ANN-CHRISTIN AHLBERG (S):
          </note>
          <u who="ann-christin_ahlberg_a0cd71" xml:id="i-1b4fb0c3dfadbefb-2" n="fc7b21a2">
            <seg n="31255a36">
              Fru talman! Jag vill avsluta med att säga att alla barn har särskilda
              behov, en del har lite mer. Många bland förskolepersonalen som
              jag träffar vittnar om att de inte får rätt resurser för att faktiskt
              kunna ge barnen det de har behov av. En del barn kan finna sig
              väl i en större barngrupp, men en del mår väldigt dåligt av det.
              För att vi ska kunna ha en bra förskola måste man få förutsättningar
              och resurser, och för att kunna leva upp till skollagen måste
              man få resurser. I alla fall i mitt hemområde har kommunerna fått
              betydigt mindre i statsbidrag, som får till följd att man får
              dra ned eller inte kan anställa fler fastän man så väl vet att
              det behövs inom förskolan, äldreomsorgen och skolan.
            </seg>
            <seg n="8f1c66ba">
              Barnen är faktiskt vår framtid, och förskolan ska vara bra både
              för barnen när föräldrarna jobbar och för föräldrarna så att de
              kan känna trygghet i att när de går till jobbet eller studerar
              har deras barn det bra där. Det ska också vara en arbetsmiljö
              som är bra för dem som jobbar där. Men personalen vittnar jätteofta
              om att det inte är den kvalitet som man ska ha enligt skollagen.
              Då måste vi som politiker ta det på största allvar. Om vi tycker
              att det är viktigt att fixa barnomsorg även på kvällar, helger
              och nätter får vi sluta att bara prata om yrkesgrupper, hur många
              procent det ska vara, utan vi måste våga säga att det är barnen
              som måste vara i fokus om det är en förskola av hög kvalitet som
              vi ska fortsätta att utveckla. Då krävs det mer resurser.
            </seg>
          </u>
          <note type="speaker" n="84e67238">
            Anf. 122 JOHAN ANDERSSON (S):
          </note>
          <u who="johan_andersson_758a5b_w" xml:id="i-fcf6b5174045c583-2" n="216927f0">
            <seg n="857641eb">
              Fru talman! Jag ska bara kort återgå till min tidigare fråga
              med koppling till arbetsmarknadspolitiken och offentlig sektor,
              explicit förskolan. Ministern och jag är överens om att vi kommer
              att ha stora bekymmer framöver att rekrytera personal till offentlig
              sektor. Jag tror att man behöver använda alla till buds stående
              medel inom både offentlig sektor och naturligtvis privat näringsliv.
            </seg>
            <seg n="f376bc34">
              Den politik som förs när det gäller arbetsmarknaden visar att
              vi har en hel del kvar att göra bland annat vad gäller missmatchningen
              på arbetsmarknaden, en term som används frekvent i debatten.
            </seg>
            <seg n="b523a865">
              Är ministern beredd att i regeringen verka för att göra någon
              form av satsning för i första hand offentlig sektor, också kopplat
              till förskolan, för att behovet av möta rekrytering och utbildning
              av personal på sikt med tanke på den höga arbetslöshet vi har
              i dag? Vi har stora bekymmer när det gäller ungdomsarbetslöshet.
              Där finns det en del förslag från regeringens sida, men för vår
              del tycker vi att de är långt ifrån tillräckliga. Därför har vi
              lagt fram förslag om utbildningskontrakt och andra satsningar.
              Det skulle vara intressant att höra om ministern ser några sådana
              möjligheter framöver, kopplat till arbetsmarknadspolitiken i allra
              högsta grad.
            </seg>
          </u>
          <note type="speaker" n="6bd17c10">
            Anf. 123 Statsrådet MARIA ARNHOLM (FP):
          </note>
          <u who="unknown" xml:id="i-66ed3c029d9ec998-45" n="4ba3fc45">
            <seg n="f7f52084">
              Fru talman! Jag är stolt över svensk förskola. Vi håller en unikt
              hög standard på den. Det är någonting som har vuxit fram i Sverige
              under många decennier. Under olika politiska ledningar har de
              gamla barnkrubborna utvecklats till fantastiska inrättningar.
              Det senaste bidraget från den här regeringen är att förskolan
              är en egen skolform i skollagen med egen läroplan, med tydliga
              yrkesroller, med uttalat ansvar och med ett starkare pedagogiskt
              inslag, än tydligare förstärkning av den speciella förskolepedagogiken
              där kreativitet, lek, lärande och pedagogik blandas. Den läroplanen
              är det tydligaste uttrycket för att både barnskötare och förskollärare
              behövs. Vi ska understryka det i alla sammanhang där det kan vara
              viktigt så att det inte ska råda något missförstånd kring det.
            </seg>
            <seg n="78a8a740">
              Det finns pengar i Sveriges kommuner. Det går inte att skylla
              på staten när kommunerna inte fullföljer sina åtaganden. Statens
              roll är att sätta upp ramverken och via Skolinspektionen följa
              upp och se till att skollagen följs.
            </seg>
            <seg n="85cac5b5">
              När det sedan gäller frågan med koppling till arbetsmarknadspolitiken
              är jag stolt och glad över de satsningar som regeringen har gjort
              under senare år med extra insatser på inte minst gymnasieutbildning
              och vuxenutbildning och möjligheterna att utbilda sig till olika
              yrken och bristyrken. Det kommer med all säkerhet att innebära
              en ökad koppling till de behov som vi ser framför oss.
            </seg>
          </u>
          <note n="ef280647">
            Överläggningen var härmed avslutad.
          </note>
          <note n="496d0bce">
            22 § Svar på interpellation 2012/13:262 om omskolning till kommande
            bristyrke
          </note>
          <note type="speaker" n="9393e4a6">
            Anf. 124 Statsrådet MARIA ARNHOLM (FP):
          </note>
          <u who="unknown" xml:id="i-66ed3c029d9ec998-46" n="4ba3fc45">
            <seg n="3e6ce1fa">
              Fru talman! Gunilla Svantorp har frågat mig vad jag kommer att
              vidta för åtgärder för att med vuxenutbildningen som verktyg ge
              människor möjlighet att omskola sig till ett kommande bristyrke,
              till exempel undersköterska.
            </seg>
            <seg n="e54482d3">
              Låt mig först säga att en framtida brist på undersköterskor är
              ett samhällsproblem som vi bör möta. Undersköterskor är en viktig
              yrkesgrupp som bidrar till högre kvalitet i vår vård och omsorg.
            </seg>
            <seg n="e5c3de41">
              För att svara upp mot den ökade efterfrågan på undersköterskor
              och annan utbildad personal inom vård och omsorg föreslår regeringen
              bland annat förändringar i gymnasieskolans vård- och omsorgsprogram.
              Regeringen har gett Statens skolverk i uppdrag att dels utreda
              en särskild undersköterskeexamen, dels föreslå en särskild inriktning
              mot sjuksköterska. Förändringarna ska syfta till att göra utbildningen
              mer attraktiv och därmed locka fler ungdomar.
            </seg>
            <seg n="3d78b84e">
              Inom den kommunala vuxenutbildningen finns inga formella hinder
              för dem med slutbetyg att studera till exempelvis undersköterska.
              Samtidigt prioriteras elever med kort tidigare utbildning vid
              antagningen till komvux. Möjligheten att studera påverkas också
              av att många kommuner lägger allt mindre resurser på komvux. Kommunernas
              nedskärningar kan innebära att vuxna i behov av utbildning nekas
              plats. Detta riskerar i sin tur att försvåra omställning till
              yrken där jobben finns.
            </seg>
            <seg n="26f8b9c8">
              För att så många som möjligt ska kunna studera har regeringen
              gjort kraftfulla satsningar på vuxenutbildningen. Satsningarna
              syftar framför allt till att ge fler vuxna tillgång till en utbildning
              som leder till arbete. Under 2013 uppgår de statliga satsningarna
              på vuxenutbildning till över 7,3 miljarder kronor, ett historiskt
              sett mycket högt belopp. Bland annat görs riktade satsningar på
              yrkesinriktad vuxenutbildning på gymnasial nivå, det som kallas
              yrkesvux, och på lärlingsutbildning för vuxna, lärlingsvux.
            </seg>
            <seg n="7d81d179">
              Vi ser att regeringen satsar, och vi ser att många kommuner satsar
              allt mindre. Det är olyckligt, och det är mot den bakgrunden jag
              tolkar Gunilla Svantorps fråga. Jag vill därför meddela att regeringen
              kommer att se över regelverket i syfte att säkerställa att de
              statliga medlen ska innebära nettoökningar av antalet utbildningsplatser.
              Vi kommer också att noga följa hur volymerna utvecklas framöver.
            </seg>
          </u>
          <note type="speaker" n="1c7d95f3">
            Anf. 125 GUNILLA SVANTORP (S):
          </note>
          <u who="gunilla_svantorp_48bc86_w" xml:id="i-cb0b2a7cf56f30db-0" n="33e59ae2">
            <seg n="b755df25">
              Fru talman! Jag vill börja med att tacka för svaret. Även jag
              vill hälsa statsrådet välkommen till hennes uppdrag. Det är första
              gången vi möts i en debatt, och jag tror inte att det blir sista
              gången.
            </seg>
            <seg n="906cec84">
              Jag har ställt en interpellation i en viktig fråga, nämligen
              om jobb- och utbildningsmöjligheter. Som jag skriver i min interpellation
              tog fackförbundet Kommunal 2010 fram en rapport med namnet Välfärdens
              framtida finansiering . Den innehåller bland annat ett kapitel
              om behovet av framtida arbetskraft. En yrkesgrupp som prognoserna
              visar kommer att vara för liten om ingenting görs är undersköterskorna.
              Rapporten, liksom andra rapporter, bland annat från SCB, visar
              att det kommer att saknas 150 000 undersköterskor inom bara några
              få år.
            </seg>
            <seg n="904c99af">
              Jag är glad att statsrådet i sitt svar visar att vi har samma
              åsikt om omsorgspersonalen, att deras arbete har stor betydelse
              för välfärden i vårt land. Det är de som många gånger sliter på
              omänskliga scheman, som jobbar fler helger än många andra yrkesgrupper
              och som får vänta 1015 år på en tillsvidareanställning, om de
              någonsin får det.
            </seg>
            <seg n="48353bf4">
              Tyvärr är det också undersköterskorna som för många år sedan
              slutade säga till sina barn att undersköterskejobbet är något
              att satsa på. Därför tycker jag att vi måste göra något. Det måste
              vara en av de mest prioriterade sakerna, oavsett partifärg, att
              se till att omsorgsarbetet, antingen det handlar om våra barn,
              om våra äldre eller om dem som är funktionshindrade och har behov
              av stöd, är ett jobb med sjysta villkor och bra arbetsmiljö.
            </seg>
            <seg n="dec8be2a">
              För att lyckas med det krävs resurser till kommuner och landsting.
              Då kan vi inte ha en regering som den nuvarande, som fortsätter
              att sänka skatterna och dela ut miljarder i avdrag till dem som
              har råd att betala och till dem som har en sådan inkomst att de
              kan göra avdrag.
            </seg>
            <seg n="b93c3b39">
              Regeringen vann valet 2006 på framför allt två frågor, jobb och
              utanförskap. Budskapet var tydligt. Jobblinjen skulle gälla. Nu
              har det inte gått så bra. Arbetslösheten är betydligt högre i
              dag än 2006, och utanförskapet mäts bäst genom att titta på hur
              kommunernas försörjningsstöd ser ut.
            </seg>
            <seg n="3abf1c82">
              Låt mig komma med lite historia. 1996 var det värsta året, efter
              90-talskrisen. Då fick över 387 000 hushåll ekonomiskt bistånd.
              Bäst var det 2007 då runt 211 000 hushåll fick bistånd. Därefter
              har det vänt igen, och 2010 tvingades nästan 250 000 hushåll ta
              emot ekonomiskt bistånd. Alltså är det ganska lätt att konstatera
              att utanförskapet har ökat sedan 2006.
            </seg>
            <seg n="90d8e107">
              Jobben då? 2006 var 28 000 personer långtidsarbetslösa. I dag
              har den siffran stigit till nästan 70 000. Den genomsnittliga
              arbetslöshetstiden har ökat med 40 procent jämfört med 2006, och
              värst av allt är att ungdomsarbetslösheten ökat med 30 procent.
              Det går alltså inte så bra.
            </seg>
            <seg n="31a58117">
              Vuxenutbildning, antingen den bedrivits som reguljär utbildning
              eller som arbetsmarknadsutbildning, har alltid varit ett viktigt
              verktyg för att bygga på kompetensen och öka möjligheterna att
              få jobb. Därför blir jag lite bekymrad när jag läser statsrådets
              svar och ser att där inte ges några svar på min fråga om åtgärder
              för omskolning. Jag får inget annat svar än att det görs fler
              utredningar och att man avser att noga följa utvecklingen. Det
              räcker inte, anser jag, när 400 000 personer är arbetslösa, varav
              över 100 000 ungdomar.
            </seg>
            <seg n="b3d2f7e9">
              Min fråga kvarstår därför, fru talman: Vad kommer regeringen
              att göra för att matcha ihop arbetslösa och bristyrken?
            </seg>
          </u>
          <note type="speaker" n="76af1669">
            Anf. 126 Statsrådet MARIA ARNHOLM (FP):
          </note>
          <u who="unknown" xml:id="i-66ed3c029d9ec998-47" n="4ba3fc45">
            <seg n="80446f70">
              Fru talman! Jag blir lite bekymrad när jag lyssnar på Gunilla
              Svantorp. Sedan 2006 har regeringen satsat 30 miljarder mer på
              den kommunala sektorn. Sysselsättningsgraden är högre nu än då
              i alla åldersgrupper. Europa går igenom den längsta och djupaste
              lågkonjunkturen sedan 30-talet, och Sverige är ett av de länder
              som kommit allra bäst ut ur den. Jag begär inte att Gunilla Svantorp
              ska göra vågen för det, men det är bevisade fakta. Dessutom har
              regeringen det här året satsat 7,3 miljarder på vuxenutbildning.
              Det är en historiskt hög siffra. Jag känner mig därför ganska
              stolt över mitt svar.
            </seg>
            <seg n="7a65492d">
              Det finns resurser avsatta och tankar tänkta om hur vi på ett
              ännu bättre sätt ska kunna ta vara på de resurser som finns. Den
              stora missmatchningen mellan antalet arbetslösa och de som finns
              i arbetskraften och det stora behovet av ytterligare arbetskraft
              är ett problem på svensk arbetsmarknad. Det är min förhoppning
              att de historiskt stora resurser som är avsatta för detta ska
              göra att vi ännu bättre kan möta behoven.
            </seg>
          </u>
          <note type="speaker" n="ea443cad">
            Anf. 127 GUNILLA SVANTORP (S):
          </note>
          <u who="gunilla_svantorp_48bc86_w" xml:id="i-cb0b2a7cf56f30db-1" n="33e59ae2">
            <seg n="1f9ca03c">
              Fru talman! När vi socialdemokrater lade fast vår budget i höstas
              satsade vi på utbildning. Vi hade pengar till 35 000 fler platser
              inom vuxenutbildning, yrkesvux, arbetsmarknadsutbildning, yrkeshögskola,
              högskola och universitet 35 000 fler platser, fullt finansierade.
              Det kunde vi göra eftersom vi valde att prioritera utbildning
              och omställning före sänkta bolagsskatter och sänkning av krogmomsen.
            </seg>
            <seg n="942ce245">
              Konjunkturinstitutet har konstaterat att matchningen på arbetsmarknaden
              försämrats markant de senaste åren. I arbetslöshetens Sverige
              råder brist på allt från kranförare till sjuksköterskor. Självklart
              hänger det ihop med att regeringen valt att skära ned på vuxenutbildningen
              och kraftigt minskat antalet platser inom arbetsmarknadsutbildningen.
              De är i dag nere på nästan obefintliga nivåer.
            </seg>
            <seg n="1deafb57">
              I maj i fjol skrev Lena Hagman, chefsekonom på Almega, i Dagens
              Industri: Regeringen struntar i kompetensbristen. Hon säger, precis
              som Konjunkturinstitutet, att matchningen på arbetsmarknaden fungerar
              allt sämre och tar som exempel att andelen långtidsarbetslösa
              2011 var 30 procent av det totala antalet arbetslösa. Detta ska
              jämföras med 26 procent under det förra högkonjunkturåret, som
              var 2007.
            </seg>
            <seg n="a9694032">
              Det betyder att de arbetslösa kommer allt längre bort från arbetsmarknaden.
              Lena Hagman avslutar sitt inlägg: Men bristen på högutbildad arbetskraft
              med den kompetensprofil företagen behöver riskerar att hålla arbetslösheten
              uppe och hålla nere tillväxten i svensk ekonomi. Det behövs en
              politik som även löser bristen på högre kompetens samtidigt som
              effektivare åtgärder krävs för att få ned långtidsarbetslösheten.
              Så långt Lena Hagman. Det är bara att hålla med. Vuxenutbildningen
              är, som jag sade tidigare, ett oerhört viktigt verktyg för att
              stärka människors situation.
            </seg>
            <seg n="02849d68">
              Statsrådet skriver i sitt svar till mig att de statliga satsningarna
              på vuxenutbildningen under 2013 uppgår till 7,3 miljarder kronor
              och att det är en historisk satsning. Jag tror, fru talman, att
              jag och statsrådet lägger olika betydelser i ordet historisk.
              En satsning som var historisk var satsningen på Kunskapslyftet
              åren 19972002 då över 100 000 helårsplatser inrättades inom vuxenutbildningen
              varje år. Då började många människor i vårt land sin resa mot
              att bygga upp sin kompetens eller byta yrkesbana.
            </seg>
            <seg n="4ecbbc0b">
              Jag möter i dag otaliga människor som säger att Kunskapslyftet
              var deras start, att det var då de vågade hoppa. Om jag kommer
              ihåg siffran rätt satsade vi 42 miljarder kronor på vuxenutbildning
              under de åren. Det är vad jag kallar en historisk satsning.
            </seg>
            <seg n="6a46a8c2">
              Det är bra att regeringen satsar 7,3 miljarder kronor, men det
              är också viktigt att komma ihåg att regeringen mellan åren 2011
              och 2012 minskade det statliga stödet till vuxenutbildningen med
              1,1 miljard kronor. I år ökar man med 400 miljoner kronor. År
              2013 får alltså vuxenutbildningen 700 miljoner mindre än 2011.
              Man kan fundera på var det historiska ligger i det.
            </seg>
            <seg n="ef9c1117">
              Jag skulle vilja fråga statsrådet om det inte är läge för ett
              nytt kunskapslyft med tanke på hur det ser ut i Sverige i dag.
            </seg>
          </u>
          <note type="speaker" n="9be62f6e">
            Anf. 128 MONICA GREEN (S):
          </note>
          <u who="monica_green_034893_w" xml:id="i-eb06e36c9970bf04-2" n="b2f9fd24">
            <seg n="389f8f39">
              Fru talman! Jag begärde ordet när jämställdhetsministern plötsligt
              sade att det är bevisat att Sverige har klarat sig bättre. Nu
              är jämställdhetsministern ny, och det är klart att man inte kan
              begära att hon ska hålla koll på alla forskare och allting. Men
              det går inte att lyssna bara på borgerligt prat. Ministern kanske
              tror att man kan lyssna på till exempel Anders Borg. Nu visar
              det sig att hans så kallade fakta är söndersmulade. Det finns
              inga fakta bakom Anders Borgs påståenden om att Sverige har klarat
              sig bättre än omvärlden. Vi har inte klarat oss bättre än Tyskland,
              Österrike, Danmark, Norge, Holland och så vidare. En mängd jämförbara
              länder har klarat sig betydligt bättre genom krisen. Det har varit
              en chimär, en bubbla. Anders Borg har sagt det om och om igen,
              tills alla borgerliga personer i landet trott att det är sant.
            </seg>
            <seg n="d50abd53">
              Det skulle vara bra om jämställdhetsministern, som nu är ny,
              också började titta på andra fakta som finns runt omkring här
              i landet. Vi har 400 000 arbetslösa. Vi har en arbetslöshet på
              över 8 procent. Det är fakta. Den är högre nu än när Anders Borg
              kallade arbetslösheten för massarbetslöshet 2006.
            </seg>
            <seg n="93db39a8">
              Dessutom hörde jag jämställdhetsministern säga att det finns
              pengar i kommunerna. Det är inte sant. Kommunerna håller nu på
              att dra ned på sin verksamhet, som blir mer och mer slimmad. Kvinnor
              ska vi diskutera här senare. I ett allt mindre jämställt samhälle
              får kvinnor slita i kommunerna, med delade turer och allt stressigare
              arbeten, för att kommunerna inte har råd att satsa. Det är det
              som är fakta.
            </seg>
            <seg n="f77cd85b">
              Ni har valt att satsa på de högavlönades skattesänkningar framför
              reformer i kommuner och landsting. Det borde i stället ha skett
              satsningar på vård, skola och omsorg på mindre barngrupper, på
              fler lärare, på det livslånga lärandet, som Gunilla Svantorp så
              förträffligt har pratat om här. Men det har ni inte gjort. Ni
              har valt att öka klyftorna i landet, eftersom ni sätter skattesänkningar
              före välfärd.
            </seg>
          </u>
          <note type="speaker" n="42deb973">
            Anf. 129 Statsrådet MARIA ARNHOLM (FP):
          </note>
          <u who="unknown" xml:id="i-66ed3c029d9ec998-48" n="4ba3fc45">
            <seg n="297bdfb2">
              Fru talman! Monica Green har rätt i att jag är ny och inte har
              all den respektingivande bakgrund som hon och Gunilla Svantorp
              har. Men jag försöker säga sådant jag kan stå för.
            </seg>
            <seg n="5c0097c1">
              I så gott som alla andra europeiska länder har statsskulden ökat
              under de senaste åren. I Sverige har den minskat. Det är ett uttryck
              för att vi har klarat oss relativt bra under svåra tider, trots
              att vi också haft det svårt.
            </seg>
            <seg n="68bab215">
              Sveriges Kommuner och Landsting, som organiserar Sveriges kommuner,
              säger att de går med överskott. De säger att de gick med 18 miljarder
              i överskott förra året och med 9 miljarder enligt prognosen för
              i år. Det är den statistik jag kan luta mig mot.
            </seg>
            <seg n="8803f6df">
              Gunilla Svantorp! Såvitt jag kan se i budgeten satsar alliansregeringen
              261 miljarder på utbildning. I det socialdemokratiska alternativet
              är det 264 miljarder. Det är förvisso 3 miljarder mer, men den
              extremt stora skillnad som Gunilla Svantorp målar upp i sin retorik
              tycker jag inte riktigt att den skillnaden svarar emot.
            </seg>
            <seg n="3d1beb4e">
              42 miljarder satsades under ett antal år, sade Gunilla Svantorp.
              Hur många år var det? 7,1 miljarder på ett år tror jag kan mäta
              sig ganska väl med den siffran. Jag tycker att Kunskapslyftet
              var fantastiskt, och det är ett kunskapslyft som fortsätter, för
              de senaste åren har vi satsat mer och mer på vuxenutbildning och
              gymnasieutbildning. Vi har satsat på lärlingsvux och en rad andra
              vuxenutbildningsreformer. Vi har också gett extra pengar till
              folkhögskolorna de senaste åren för att ta med dem i diskussionen
              om vuxenutbildning.
            </seg>
            <seg n="52584cdd">
              Fru talman! Med ödmjukhet inför att jag inte har mer än sju veckor
              på posten känner jag mig ändå fortsatt stolt och övertygad om
              att den här regeringen är på rätt väg.
            </seg>
          </u>
          <note type="speaker" n="b2c00a63">
            Anf. 130 GUNILLA SVANTORP (S):
          </note>
          <u who="gunilla_svantorp_48bc86_w" xml:id="i-cb0b2a7cf56f30db-2" n="33e59ae2">
            <seg n="c8bfaa13">
              Fru talman! 35 000 fler platser inom utbildningssektorn har vi
              i vårt gällande budgetförslag. Det tycker jag är ganska bra.
            </seg>
            <seg n="69c2447c">
              Det måste ändå vara så, statsrådet, att om man minskar på vuxenutbildningen
              med 700 miljoner kronor mellan åren 2011 och 2013 ökar man inte,
              även om man ökar just i år. Sett över en längre period ökar man
              inte.
            </seg>
            <seg n="5422e3e1">
              Före 2007 var det så att kommunerna fick pengar till vuxenutbildningen
              utifrån invånarnas utbildningsnivå. Det var alltså baserat på
              behov. Detta har statsrådets regering ändrat på. Nu kommer alla
              pengar i den så kallade påsen. Jag tycker att man ska fundera
              över om det ska se ut så.
            </seg>
            <seg n="5be2e1f9">
              Riksdagen har efter ett S-initiativ gjort ett tillkännagivande
              om att staten ska återinföra ett riktat statsbidrag till vuxenutbildningen.
              Men det har man inte brytt sig om att genomföra ännu. Vi hoppas
              att det finns med i vårens budget.
            </seg>
            <seg n="8aa3eb3a">
              Jag är lite nyfiken på vad regeringen och kanske framför allt
              det nya statsrådet egentligen vill ha ut av vuxenutbildningen.
              Det är ändå en hel del pengar som läggs på vuxenutbildningen,
              även om jag tycker att det är för lite. Frågan är vad som har
              hänt efter 2007, då man valde att lägga in pengarna i den så kallade
              påsen. Har man fått det man ville? Är man nöjd? Det skulle vara
              intressant om statsrådet i sin sista replik ville utveckla sina
              tankar kring det.
            </seg>
            <seg n="695d5841">
              Fru talman! Slutligen skulle jag vilja påminna statsrådet om
              att det inte är förbjudet att stjäla goda idéer. Från mitten av
              90-talet och ända till 2006 utgick det extra statsbidrag till
              kommunerna för särskilda utbildningsåtgärder riktade mot arbetslöshet.
              Kunskapslyftet var en del i det. Tycker inte statsrådet i det
              läge vi har i dag, med 8 procents arbetslöshet, att detta vore
              en bra idé att använda sig av för att komma till rätta med den
              kompetensbrist som vi ser i dag och som kommer att finnas inom
              allt fler branscher?
            </seg>
          </u>
          <note type="speaker" n="a97a71ba">
            Anf. 131 MONICA GREEN (S):
          </note>
          <u who="monica_green_034893_w" xml:id="i-eb06e36c9970bf04-3" n="b2f9fd24">
            <seg n="c27911d1">
              Fru talman! Jag har all respekt för att Maria Arnholm är ny.
              Men jag hörde att hon känner sig lite mer varm i kläderna nu.
              Det kanske är dags att börja leva upp till förväntningarna.
            </seg>
            <seg n="4046bdb5">
              Då kan det vara bra att prata lite om samhällsekonomi och nationalekonomi.
              Vi ska ha klart för oss hur det står till. Varför har Sverige
              en ganska stabil ekonomi? Jo, därför att vi efter 90-talskrisen
              satte upp ramar i riksdagen. Vi satte upp ramar med utgiftstak
              för att få ordning och reda. Det var under den socialdemokratiska
              regeringens tid. Vi städade upp efter det som skett. De ramarna
              gäller fortfarande. Dem har inte den borgerliga regeringen tagit
              bort. Alltså har vi ordning och reda i ekonomin. Vi följer de
              böcker som vi satte upp. Det är bra att den borgerliga regeringen
              inte har slarvat bort detta. Det är ordning och reda för att vi
              satte upp de reglerna.
            </seg>
            <seg n="ca721d73">
              Maria Arnholm hänvisar till att kommunerna har överskott. Jag
              måste förklara hur det går till. När en kommun gör en budget gör
              den en budget på hur mycket pengar den förväntar sig att få, det
              vill säga skatteintäkter och hur mycket den förväntar sig att
              få av staten.
            </seg>
            <seg n="15286a74">
              Nu får de inte särskilt mycket uppräkningar av staten längre.
              Alltså drar de ned på förväntningarna. De kan inte öka på. De
              räknar med: Nästa år får vi bara så här mycket pengar att röra
              oss med. Då gör de en budget utifrån det.
            </seg>
            <seg n="d53285bd">
              När året har gått summerar de och ser att det blir lite över.
              Det är därför som man varje år ser ett visst överskott. Det kan
              vara pedagogiskt svårt att förstå och svårt att förstå även hos
              väljarna. Men så ligger det till.
            </seg>
            <seg n="e7fb7a94">
              Det är därför man måste satsa mer på kommunerna hela tiden eftersom
              det kostar alltmer och vi vill ha bra reformer och god service
              till medborgarna. Så ligger det till.
            </seg>
          </u>
          <note type="speaker" n="904b1e77">
            Anf. 132 Statsrådet MARIA ARNHOLM (FP):
          </note>
          <u who="unknown" xml:id="i-66ed3c029d9ec998-49" n="4ba3fc45">
            <seg n="01f917e3">
              Fru talman! Jag får börja med att svara Monica Green. Jag har
              svårt att ta in allt på en gång och sortera upp det.
            </seg>
            <seg n="bb17904f">
              Man måste väl ändå utgå från, Monica Green, att kommunekonomer
              vet vad de håller på med. Om det är så att de säger att de har
              pengar och vi säger att vi ändå vet bättre än de är det en pedagogik
              som jag inte riktigt begriper.
            </seg>
            <seg n="f3835492">
              Jag är av uppfattningen att det finns en bra record och bra saker
              som alla regeringar har gjort. Det måste vara fantastiskt att
              känna, Monica Green, att även om det inte är en socialdemokratisk
              regering är det tack vare den som det också sker bra saker nu.
            </seg>
            <seg n="b8099251">
              Jag är övertygad om att den förra socialdemokratiska regeringen
              gjorde bra saker. Men det är svårt att säga att den lyckade ekonomiska
              politik som denna regering har fört bara är lyckad tack vare regeringen
              som satt innan. Vi får nog ge Anders Borg och den alliansregering
              som jag nu ingått i bara sju veckor viss kredd för det.
            </seg>
            <seg n="9f7d060b">
              När det gäller det Gunilla Svantorp sade har jag svårt att se
              att de 30 miljarder ytterligare sedan 2006 som regeringen har
              gett till kommunerna och de stora satsningar som har gjorts på
              vuxenutbildning år efter år och nu senast med 7,1 miljarder det
              här året inte skulle vara ett kunskapslyft som är värt en viss
              respekt.
            </seg>
            <seg n="48b2645d">
              De svårigheter som ligger i lågkonjunkturen och att vi har svårt
              att alla gånger klara att få ihop matchningen är någonting som
              vi fortsätter att arbeta med.
            </seg>
          </u>
          <note n="ef280647">
            Överläggningen var härmed avslutad.
          </note>
          <note n="eef69512">
            23 § Svar på interpellation 2012/13:264 om den ojämställda arbetsmarknaden
          </note>
          <note type="speaker" n="e238b22e">
            Anf. 133 Statsrådet MARIA ARNHOLM (FP):
          </note>
          <u who="unknown" xml:id="i-66ed3c029d9ec998-50" n="4ba3fc45">
            <seg n="95a28366">
              Fru talman! Monica Green har frågat mig vad jag avser att göra
              för att minska den stora löneskillnaden mellan män och kvinnor.
              Hon har också frågat vad jag avser att göra för att kvinnor ska
              ha samma möjlighet till heltid som män har.
            </seg>
            <seg n="90e32164">
              Inledningsvis vill jag instämma i att löneskillnaderna är för
              stora och att det är ett stort problem.
            </seg>
            <seg n="0dd41890">
              Enligt Medlingsinstitutets årsrapport har löneskillnaden mellan
              kvinnor och män sakta minskat sedan 2005. År 2011 var kvinnornas
              medellön i genomsnitt 86 procent av männens, alltså en skillnad
              på 14 procent. Tar man hänsyn till faktorerna ålder, yrke, sektor,
              arbetstid och utbildning blir den oförklarade skillnaden 5,9 procent.
            </seg>
            <seg n="ac660195">
              Lönegapet minskar alltså, men alldeles för långsamt.
            </seg>
            <seg n="7af86b98">
              Löneskillnaderna beror på att kvinno- och mansdominerade yrken
              värderas olika, på att kvinnor i högre grad jobbar deltid och
              på regelrätt diskriminering. Många aktörer har ett ansvar för
              detta.
            </seg>
            <seg n="72637fe0">
              Regeringen arbetar på flera sätt med att komma till rätta med
              löneskillnaderna. Jag vill här inledningsvis nämna tre:
            </seg>
            <seg n="9e97faf5">
              För det första är en viktig grund för en jämställd arbetsmarknad
              att bryta könsstereotypa studieval. Regeringen har därför under
              senare år genomfört insatser för att minska förekomsten av sådana
              studieval till gymnasieskola och högskola.
            </seg>
            <seg n="de0a0c23">
              För det andra är kvinnor fortfarande underrepresenterade på ledande
              befattningar i näringslivet. Regeringen har därför gett Statistiska
              centralbyrån i uppdrag att fördjupa kunskaperna om bakomliggande
              faktorer, attityder, värderingar med mera som kan styra utvecklingen.
            </seg>
            <seg n="03f42541">
              För det tredje vill jag nämna att regeringen i februari i år
              gett ett uppdrag till Diskrimineringsombudsmannen om en större
              och mer sammanhållen tillsyn över tillämpningen av bestämmelserna
              om lönekartläggning. Uppdraget till Diskrimineringsombudsmannen
              löper under perioden 20132014, och totalt avsätts 9 miljoner kronor.
              Inom ramen för detta uppdrag ska också universitetens och högskolornas
              arbete med aktiva åtgärder enligt diskrimineringslagen ses över.
            </seg>
            <seg n="b28a9dc9">
              Jag delar Monica Greens syn på det ofrivilliga deltidsarbetet.
              Forskning visar tydligt att frånvaro från arbetsmarknaden har
              en negativ effekt på lönen oavsett om den beror på deltidsarbete,
              sjukfrånvaro eller föräldraledighet. Kvinnors högre grad av deltidsarbete
              och frånvaro från arbetet har stor betydelse för den ekonomiska
              ojämställdheten.
            </seg>
            <seg n="e88abef9">
              Många kvinnor i offentlig sektor arbetar mindre än de skulle
              vilja. Åtgärder mot ofrivilligt deltidsarbete i denna del av arbetsmarknaden
              är ett ansvar för oss politiker, och jag hoppas att Monica Green,
              precis som jag, tar upp den frågan med sina partikamrater i kommuner
              och landsting.
            </seg>
            <seg n="5eb5ce9a">
              Ett mer jämställt vardagsliv där omsorgen om nära och kära, det
              obetalda arbetet i hemmet och föräldraledigheten delas mer lika
              har slutligen betydelse för och kan minska lönegapet. Det är min
              förhoppning att den förenkling av jämställdhetsbonusen som införts
              ska främja ett mer jämställt föräldraskap.
            </seg>
          </u>
          <note type="speaker" n="350a0e7a">
            Anf. 134 MONICA GREEN (S):
          </note>
          <u who="monica_green_034893_w" xml:id="i-eb06e36c9970bf04-4" n="b2f9fd24">
            <seg n="83846c0c">
              Fru talman! Tack för svaret. Vi är överens om mycket. Det går
              alldeles för långsamt. Det är till och med så att väldigt många
              kvinnor nu upplever en backlash.
            </seg>
            <seg n="46e73903">
              Maria Arnholm har många fina synpunkter och har en jämställdhetssyn
              som man skulle kunna göra mycket av. Förväntningarna blir stora
              på jämställdhetsministern. Vi har väldigt mycket att göra på jämställdhetsområdet.
              Det har stått still, och vi upplever en backlash. På vissa områden
              går det lite framåt, och på andra områden går det bakåt.
            </seg>
            <seg n="8906af15">
              Kvinnor som jobbar inom hotell och restaurang och inom handeln
              upplever just nu en väldigt svår arbetssituation. Vissa har fasta
              anställningar, men det är väldigt få. Väldigt många har osäkra
              anställningar.
            </seg>
            <seg n="db6863d5">
              En del kvinnor får gå omkring med mobilen i handen eller sova
              med den på natten för att kunna snabbt vara den första som säger
              ja på ett sms för att få dagens tillfälliga arbete. Så är det
              inom handeln, hotell och restaurang och inom vården.
            </seg>
            <seg n="a03f235f">
              Det är kvinnor som upplever det på det sättet. Så kan vi inte
              ha det. Det är dels de osäkra anställningarna, dels att kvinnor
              tvingas jobba deltid. Den ofrivilliga deltiden är ett stort aber
              både för jämställdheten och också för ekonomin i landet.
            </seg>
            <seg n="f3deff6c">
              Kvinnor borde erbjudas heltid. Där är vi helt överens. Då måste
              vi båda två se till att vi går från ord till handling. Det handlar
              om att vi politiker talar om att vi nu ska ha heltid i det här
              landet och att det är normen.
            </seg>
            <seg n="1adc6eb8">
              Det kan jämställdhetsministern göra om hon vill och om hon vill
              vara med och peka med hela handen och se till att kvinnor får
              det bättre och att vi får en bättre jämställdhetssituation.
            </seg>
            <seg n="e1d2196f">
              Maria Arnholm känner till att kvinnorna har 85 procent av männens
              löner om man räknar på en heltid. Om man slår ut det på ett helt
              arbetsliv innebär det att männen tjänar 3,6 miljoner mer än kvinnorna.
              Det är fruktansvärt orättvist och mycket ojämställt. Vi måste
              göra någonting åt detta.
            </seg>
            <seg n="2a88452f">
              Maria Arnholm tyckte inte att jag skulle säga att allting var
              bra när sossarna styrde, men vi hade i alla fall lönekartläggningar
              varje år. Vi införde det för alla företag som hade fler än tio
              anställda. Det var en mycket bra åtgärd eftersom man upptäckte
              saker. Man upptäckte att det var fel. Man belyste skevheterna.
              90 procent av de fel man upptäckte handlade om kvinnors löner,
              och man kunde rätta till det.
            </seg>
            <seg n="686839c6">
              Nu har ni ändrat på det och säger att det bara ska vara lönekartläggning
              vart tredje år och bara för företag med fler än 25 anställda.
              Det gör att man tappar fart. Man ser inte de här felen varje år.
              Man får bygga upp rutinerna vart tredje år i stället för att ha
              det som en naturlig genomgång varje år.
            </seg>
            <seg n="159aca03">
              Det är en mycket bra åtgärd som Maria Arnholm skulle kunna vidta
              omedelbart. Maria Arnholm skulle kunna säga: Nu är jag ny jämställdhetsminister.
              Jag inser att det här var fel. Jag inser att den borgerliga regeringen
              gjorde fel. Jag ser till att det nu blir lönekartläggning varje
              år.
            </seg>
            <seg n="ffaa085c">
              Det finns andra saker som Maria Arnholm också kan göra när det
              gäller bemanning i vård och omsorg, men det återkommer jag till
              i nästa inlägg.
            </seg>
          </u>
          <note type="speaker" n="5b77f576">
            Anf. 135 Statsrådet MARIA ARNHOLM (FP):
          </note>
          <u who="unknown" xml:id="i-66ed3c029d9ec998-51" n="4ba3fc45">
            <seg n="b228a8b2">
              Fru talman! Jag hämtar mycket av min kraft och energi ur dessa
              3,6 miljoner. Det gör mig så upprörd varje gång jag tänker på
              det. Första gången som huvudsekreteraren i regeringens delegation
              för jämställdhet i arbetslivet presenterade detta för mig blev
              det en tydlig ögonöppnare för något jag redan visste, och det
              blir också väldigt lätt att tala om det. Jag tillhör inte dem
              som säger att politiken inte kan göra någonting åt detta. Jag
              tror att det viktigaste vi kan göra kan vi göra i vår roll som
              arbetsgivare.
            </seg>
            <seg n="c05d66b6">
              Jag lyssnade på Anders Knape, ordförande i Sveriges Kommuner
              och Landsting, häromdagen. Han sade just: Jag förstår inte varför
              politiker säger att de inte kan göra någonting åt det. Det är
              politiker som bestämmer hur det ska vara i Sveriges kommuner och
              landsting.
            </seg>
            <seg n="79f2caec">
              Jag vill vara med och dra mitt strå till stacken för att vi där
              ska jobba med rimliga löner och heltids- och deltidsfrågan. Jag
              håller verkligen med om det.
            </seg>
            <seg n="c4ee2457">
              Anders Knape kunde också vittna om att de nästan 250 miljoner
              som Sveriges kommuner och landsting har fått i HÅJ-pengar, jämställdhetsintegreringspengar,
              håller på att ge resultat. Runt om i landet har man jobbat i myllan,
              i den enskilda kommunen, i den enskilda kommunledningen och i
              den enskilda personalavdelningen, med sådana här frågor. Han berättade
              om hur han och de ledande företrädarna från båda sidor av politiken
              åker runt och predikar, talar om och förankrar detta. Jag tror
              att det är en framkomlig och viktig väg att arbeta med.
            </seg>
            <seg n="283fd774">
              Precis som Monica Green säger ändrade den här regeringen de aktiva
              åtgärderna med lönekartläggning från varje år till vart tredje
              år och från bolag med 10 anställda till bolag med 25 anställda.
              Man kan konstatera att under den tid som det har gällt har vi
              ännu så länge inte sett några försämringar utan en pytteliten
              förbättring av löneskillnaderna. Det är naturligtvis svårt att
              dra några slutsatser av det. De här effekterna kan också komma
              längre fram.
            </seg>
            <seg n="21a20130">
              Det finns en utredning som tittar på och utvärderar de här aktiva
              åtgärderna. Den kommer att lämna förslag till mig i november 2013.
              Då får vi se om det blir som Monica Green hoppas, det vill säga
              att det kommer att finnas resultat som stöder att det verkligen
              har varit en försämring. Det kommer kanske också fram förslag
              till ytterligare förbättringar.
            </seg>
            <seg n="8b40430f">
              Det finns många arbetsgivare som också tycker att det var ett
              jättebra verktyg eftersom de fick syn på saker som de inte såg
              annars. Men det finns också en del kritik från både facket och
              arbetsgivarna mot hur kartläggningsverktyg var uppbyggt. Det finns
              kanske till och med möjligheter att effektivisera det och göra
              det bättre. Jag ser fram emot vad den utredningen ska visa.
            </seg>
            <seg n="8c3314c2">
              Under tiden får vi hoppas att Diskrimineringsombudsmannen, med
              de extra resurser som regeringen har tilldelat, effektivare och
              bättre kommer att kunna tillse att lagen efterlevs i sin nuvarande
              utformning.
            </seg>
          </u>
          <note type="speaker" n="9efe442d">
            Anf. 136 MONICA GREEN (S):
          </note>
          <u who="monica_green_034893_w" xml:id="i-eb06e36c9970bf04-5" n="b2f9fd24">
            <seg n="f4cd7448">
              Fru talman! Det är bra. Jag förväntar mig att lönekartläggningen
              kommer. Jag kan inte tänka att det kan bli något annat resultat.
              Vi får tåla oss till dess eftersom Maria Arnholm vill vänta på
              utredningen. Den borgerliga regeringen har vant sig vid att kan
              man inte skylla saker på sossarna kan man skylla på den internationella
              krisen eller stoppa in sakerna i en utredning så att man inte
              får någonting gjort. Se då till att inte stoppa in det här i en
              ny utredning när resultatet kommer!
            </seg>
            <seg n="2c3c1bab">
              Nu ska jag berätta en sak för ministern. Om kommunerna ska kunna
              påverka kvinnors möjligheter att jobba heltid, kvinnors möjligheter
              att få rättvisa löner och kvinnors möjligheter att slippa ha håltimmar
              mitt på dagen och i stort sett jobba gratis eller vara kvar på
              jobbet i tre timmar måste kommunerna faktiskt ha pengar.
            </seg>
            <seg n="c4912d53">
              Jag insåg helt nyligen att Maria Arnholm inte riktigt har klart
              för sig att kommunerna behöver pengar. Ni har valt att satsa på
              skattesänkningar för dem som har det allra bäst. Det är er huvudprincip
              med jobbskatteavdragen och andra skattesänkningar som har gynnat
              högavlönade allra mest. Det har också gynnat de lågavlönade lite
              grann, men de högavlönade har fått allra mest. Ni har valt att
              satsa på det. Därför har ni inte kunnat satsa på kommuner och
              landsting i den utsträckning som hade behövts.
            </seg>
            <seg n="1a937faf">
              Maria Arnholm säger att kommunerna säger att de har pengar. Eftersom
              man gör ett bokslut vid årets slut tror Maria Arnholm att de är
              nöjda med det. Som kommunpolitiker kan jag berätta att jag sitter
              i en kommun där man får ett överskott, och ändå drar man ned på
              äldreomsorgen. Det ska dras ned 25 miljoner på äldreomsorgen i
              Skövde kommun, i en kommun som säger att den har överskott. Jag
              kan förstå att det är svårt att förstå. Man gör en budget i början
              av året, sedan drar man ned efter det och sedan blir det ett litet
              överskott. Men man behöver pengar.
            </seg>
            <seg n="f1a4daa1">
              Ni i den borgerliga regeringen satsade lite grann på kommunerna
              under valåret 2010 för att det skulle se bra ut. Regeringsföreträdarna
              sade: Vi vill inte att de säger upp personer just nu. Det var
              underförstått att man inte vill att de ska göra det under ett
              valår. Men nu har ni inte satsat. Ni har inte genomfört några
              nya reformer, men ni säger att det ska vara en satsning på äldreomsorgen
              och på mindre förskolegrupper med mer förskolepersonal och fler
              lärare.
            </seg>
            <seg n="d18b0006">
              Det behövs pengar för att man ska kunna utnyttja sin makt som
              politiker i kommunerna. Kommunpolitikerna vill erbjuda alla heltid,
              men det anser sig inte ha råd eftersom de har mindre pengar att
              röra sig med. Jag tror att Maria Arnholm behöver sätta sig in
              i detta lite mer. Jag insåg att det finns mer att lära där. Det
              kan vi alla göra. Vi kan alla lära oss mer om saker och ting.
            </seg>
            <seg n="1ccaca13">
              Vi borde kanske också säga någonting om föräldraförsäkringen
              eftersom Maria Arnholm är medveten om att kvinnor förlorar både
              i lön och i karriärmöjligheter när de är borta. Det är alldeles
              för få pappor som tar ut föräldraförsäkring. Enligt TCO:s pappaindex
              är det 51 år kvar tills vi har ett jämnt uttag i föräldraförsäkringen
              om det fortsätter i den här takten. Nästan var femte pappa tar
              inte ut någon föräldraledighet alls. Har Maria Arnholm någon kommentar
              till det?
            </seg>
          </u>
          <note type="speaker" n="64f27f2c">
            Anf. 137 Statsrådet MARIA ARNHOLM (FP):
          </note>
          <u who="unknown" xml:id="i-66ed3c029d9ec998-52" n="4ba3fc45">
            <seg n="4593d18d">
              Fru talman! Jag ska försöka att vara lagom ödmjuk. Jag har trots
              allt någon koll på saker och ting. Det är inte så att Sveriges
              kommuner drivs med statliga pengar. Monica Green får det låta
              som om det är staten som håller i hela påsen och tjuvhåller på
              en massa pengar som inte finns i kommunerna. Kommunerna har pengar.
              Kommunerna har egen beskattningsrätt. Kommunerna har fått 30 miljarder
              mer sedan 2006.
            </seg>
            <seg n="b7121820">
              Jag känner inte igen mig i bilden av att borgerliga politiker
              egentligen vill illa men ger lite pengar när det är valår. Det
              är inte min uppfattning vare sig som väljare eller politiker eller
              statsråd.
            </seg>
            <seg n="5a1b2bd5">
              När det gäller utredningar är det en gammal god metod som både
              socialdemokrater och borgerliga partier alltid använt. Funderar
              man på en sak ber man någon titta lite på det innan man utvecklar
              det. Jag tror att vi kan vara överens om att det är bra sätt att
              jobba, att inte bara gå på magkänsla utan försöka skaffa sig kunskaper
              om de förändringar man ska göra.
            </seg>
            <seg n="e3fc270f">
              När det gäller föräldraförsäkringen och uttaget av föräldradagar
              är jag av uppfattningen att det är mycket angeläget att öka jämlikheten
              i uttaget. Den dag vi har jämställda löner har vi också jämställda
              föräldrar, och ditåt måste vi. En av de bästa sakerna jag var
              med om när jag förra gången jobbade politiskt i början av 90-talet
              med Bengt Westerberg var när den första pappamånaden infördes.
              Nu har vi också en andra pappamånad.
            </seg>
            <seg n="4d0fd015">
              Regeringen har satsat på jämställdhetsbonus för att pröva ett
              annat sätt att ytterligare öka uttaget. Det har fungerat i ett
              år på ett rimligt sätt, och det finns anledning att avvakta hur
              det fungerar. Om det inte fungerar som vi hoppas ser jag framför
              mig att vi får överväga andra lösningar för att fortsätta utveckla
              föräldraförsäkringen och för att nå målet om ett jämställt uttag.
            </seg>
          </u>
          <note type="speaker" n="02dd742f">
            Anf. 138 MONICA GREEN (S):
          </note>
          <u who="monica_green_034893_w" xml:id="i-eb06e36c9970bf04-6" n="b2f9fd24">
            <seg n="a006054b">
              Fru talman! Maria Arnholm tyckte att jag skulle ge en eloge,
              och då passar jag på att göra det. Pappamånaden var bra, och Bengt
              Westerberg gjorde en bra sak när han tillsatte den första mansarbetsgruppen
              och också införde pappamånaden.
            </seg>
            <seg n="5b56c93b">
              När det gäller kommunerna är det klart att regeringen inte tjuvhåller
              på några pengar. Ni slösar bort dem med skattesänkningar i stället.
              Ni slösar bort dem till dem som har det allra bäst i stället för
              att satsa där det behövs mest, på vård, skola och omsorg.
            </seg>
            <seg n="591d5186">
              Det är sant att kommunerna har egen beskattningsrätt, men då
              vill det till att människor arbetar. Ni har misslyckats med jobben.
              Vi har en högre arbetslöshet nu än 2006. 70 000 personer är långtidsarbetslösa.
              Ungdomsarbetslösheten är över 20 procent. Den öppna arbetslösheten
              är över 8 procent.
            </seg>
            <seg n="bbbee18e">
              Ni har påstått att ni har en jobbpolitik, men nu visar det sig
              att det inte är sant. Ni har ingen jobbpolitik eftersom arbetslösheten
              bara ökar.
            </seg>
            <seg n="a29ca960">
              Sysselsättningsgraden har minskat. En del borgerliga politiker
              säger att det är för att vi har blivit fler i landet. Men man
              måste räkna alla invånare. Man kan inte strunta i att räkna med
              de nya. Det är klart att vi måste räkna alla. Man kan inte skylla
              på att vi har blivit fler och att det därför är svårare.
            </seg>
            <seg n="8b328033">
              Nej, ni har misslyckats med er jobbpolitik. Därför har kommunerna
              det mycket tuffare med sin ekonomi.
            </seg>
            <seg n="f42209b3">
              Ni har misslyckats med jobben och tyvärr också, än så länge,
              med jämställdheten eftersom många kvinnor upplever en backlash.
              Maria Arnholm har en tuff uppgift, och jag välkomnar dig att ta
              itu med den.
            </seg>
          </u>
          <note type="speaker" n="07a436d9">
            Anf. 139 Statsrådet MARIA ARNHOLM (FP):
          </note>
          <u who="unknown" xml:id="i-66ed3c029d9ec998-53" n="4ba3fc45">
            <seg n="261ad39f">
              Fru talman! Jag känner verkligen att jag har en tuff och viktig
              uppgift, och jag tar mig an den med stor energi och gott hopp
              om att kunna vara med och föra jämställdheten i Sverige ett litet
              steg framåt.
            </seg>
            <seg n="d716e36f">
              Monica Green tar upp skattesänkningarna och upprepar att vi ger
              pengar till de rika. Motivet och ambitionen med regeringens skattepolitik
              är att det ska löna sig för fler människor att arbeta och att
              man ska få ut fler människor i arbete.
            </seg>
            <seg n="04470934">
              Den kvinnliga förvärvsfrekvensen har ökat från 80 till 82 procent.
              Sysselsättningsgraden har, såvitt jag vet, ökat, men Monica Green
              säger att den har minskat. Vi får väl fortsätta träta om det.
            </seg>
            <seg n="49e7ed45">
              Det är ofrånkomligt när man gör skattesänkningar att de som har
              högst inkomster tjänar mest på det. Det motsatta resonemanget
              skulle vara att om man tog alla pengar i skatt skulle man ha råd
              till vad som helst. Jag tycker som Monica Greens före detta partiledare
              att det är häftigt att betala skatt. Det är häftigt att leva i
              ett samhälle där vi gemensamt hjälps åt att investera, satsa på
              utbildning och ta hand om dem som har det svårast. Det måste dock
              vara på ett sätt och på en nivå som också gynnar arbete. Att kvinnor
              ska få mer i plånboken måste handla om att de får högre löner
              och inte att vi tar ut högre skatter.
            </seg>
          </u>
          <note n="ef280647">
            Överläggningen var härmed avslutad.
          </note>
          <note n="3be3be51">
            24 § Bordläggning
          </note>
          <note n="bf588490">
            Anmäldes och bordlades
          </note>
          <note n="0e7231ee">
            25 § Anmälan om interpellationer
          </note>
          <note n="cf23b064">
            Anmäldes att följande interpellationer framställts
          </note>
          <note n="45bf10db">
            den 8 mars
          </note>
          <note n="06f2b05a">
            Lars Eriksson
          </note>
          <note n="db260b8d">
            den 12 mars
          </note>
          <note n="09217459">
            Hans Linde
          </note>
          <note n="8ad5ae76">
            Interpellationerna redovisas i bilaga som fogats till riksdagens
            snabbprotokoll tisdagen den 19 mars.
          </note>
          <note n="1d9dbec1">
            26 § Anmälan om frågor för skriftliga svar
          </note>
          <note n="3d257e8c">
            Anmäldes att följande frågor för skriftliga svar framställts
          </note>
          <note n="45bf10db">
            den 8 mars
          </note>
          <note n="7d5e515e">
            Johan Löfstrand
          </note>
          <note n="b1331fa1">
            Lena Olsson
          </note>
          <note n="db260b8d">
            den 12 mars
          </note>
          <note n="730de6e6">
            Roger Haddad
          </note>
          <note n="94031006">
            Maria Lundqvist-Brömster
          </note>
          <note n="197dea6e">
            Peter Hultqvist
          </note>
          <note n="60dbf80c">
            Frågorna redovisas i bilaga som fogats till riksdagens snabbprotokoll
            tisdagen den 19 mars.
          </note>
          <note n="54f15119">
            27 § Anmälan om skriftliga svar på frågor
          </note>
          <note n="3830a8ef">
            Anmäldes att skriftliga svar på följande frågor inkommit
          </note>
          <note n="45bf10db">
            den 8 mars
          </note>
          <note n="1ec1efea">
            Annika Lillemets
          </note>
          <note n="1ec1efea">
            Annika Lillemets
          </note>
          <note n="db260b8d">
            den 12 mars
          </note>
          <note n="09217459">
            Hans Linde
          </note>
          <note n="ec2abfb2">
            Svaren redovisas i bilaga som fogats till riksdagens snabbprotokoll
            tisdagen den 19 mars.
          </note>
          <note n="b4945618">
            28 § Kammaren åtskildes kl. 22.06.
          </note>
          <note n="60595d06">
            Förhandlingarna leddes
          </note>
          <note n="c1365374">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
