<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201213</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201213</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--118</head>
          <docDate when="2013-06-07">2013-06-07</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2012/13:118
          </note>
          <note>
            Fredagen den 7 juni
          </note>
          <note>
            Kl. 09:00 - 11:39
          </note>
          <note>
            1 § Justering av protokoll
          </note>
          <note>
            Justerades protokollet för den 31 maj.
          </note>
          <note>
            2 § Anmälan om protokollsutdrag från utskott
          </note>
          <note>
            Förste vice talmannen anmälde att ett utdrag ur prot. 2012/13:35
            för tisdagen den 4 juni i ärende om subsidiaritetsprövning av
            EU-förslag inkommit från arbetsmarknadsutskottet.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2012/13:446
          </note>
          <note>
            Interpellation 2012/13:446 Konsumenternas rätt till en tydlig
            ursprungsmärkning på färdigmatförpackningar
          </note>
          <note>
            Interpellationen kommer att besvaras onsdagen den 19 juni 2013.
          </note>
          <u>
            <seg>
              Skälet till dröjsmålet är tjänsteresor.
            </seg>
          </u>
          <note>
            Mats Wiberg
          </note>
          <note>
            Interpellation 2012/13:449
          </note>
          <note>
            Interpellation 2012/13:449 Regeringssamverkan med Sverigedemokraterna
          </note>
          <note>
            Interpellationen kommer att besvaras torsdagen den 27 juni 2013.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Rikard Jermsten
          </note>
          <note>
            Interpellation 2012/13:455
          </note>
          <note>
            Interpellation 2012/13:455 Gemensam järnvägsplanering inför Fehmarn
            Bält-förbindelsen
          </note>
          <note>
            Interpellationen kommer att besvaras onsdagen den 26 juni 2013.
          </note>
          <u>
            <seg>
              Skälet till dröjsmålet är tidigare inbokade resor och arrangemang.
            </seg>
          </u>
          <note>
            Christina Nyström
          </note>
          <note>
            Interpellation 2012/13:456
          </note>
          <note>
            Interpellation 2012/13:456 Kostnadsansvaret för förseningar i
            tågtrafiken
          </note>
          <note>
            Interpellationen kommer att besvaras onsdagen den 26 juni 2013.
          </note>
          <u>
            <seg>
              Skälet till dröjsmålet är tidigare inbokade resor och arrangemang.
            </seg>
          </u>
          <note>
            Christina Nyström
          </note>
          <note>
            Interpellation 2012/13:468
          </note>
          <note>
            Interpellation 2012/13:468 Minskat behov av Förbifart Stockholm
          </note>
          <note>
            Interpellationen kommer att besvaras onsdagen den 19 juni 2013.
          </note>
          <u>
            <seg>
              Skälet till dröjsmålet är tidigare inbokade resor och arrangemang.
            </seg>
          </u>
          <note>
            Christina Nyström
          </note>
          <note>
            Interpellation 2012/13:479
          </note>
          <note>
            Interpellation 2012/13:479 Höghastighetsbanor med europeisk standard
          </note>
          <note>
            Interpellationen kommer att besvaras onsdagen den 26 juni 2013.
          </note>
          <u>
            <seg>
              Skälet till dröjsmålet är tidigare inbokade resor och arrangemang.
            </seg>
          </u>
          <note>
            Christina Nyström
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 30 juli
          </note>
          <note>
            5 § Förnyad bordläggning
          </note>
          <note>
            Föredrogs och bordlades åter
          </note>
          <note>
            6 § Svar på interpellationerna 2012/13:442 och 444 om långsiktig
            finansiering av kvinno- och tjejjourer
          </note>
          <note type="speaker">
            Anf. 1 Statsrådet MARIA LARSSON (KD):
          </note>
          <u>
            <seg>
              Fru talman! Amineh Kakabaveh har frågat mig vilka åtgärder jag
              avser att vidta för att kvinno- och tjejjourerna ska kunna fortsätta
              erbjuda ett långsiktigt kvalitativt stöd till kvinnor, tjejer
              och barn som utsatts för mäns våld.
            </seg>
          </u>
          <u>
            <seg>
              Amineh Kakabaveh har också frågat vilka åtgärder jag avser att
              vidta för att säkerställa att alla kvinnor som utsätts för mäns
              våld har fortsatt tillgång till stöd och skydd, oavsett kontakt
              med socialtjänsten.
            </seg>
          </u>
          <u>
            <seg>
              Gustav Fridolin har frågat statsministern om han avser att vidta
              åtgärder så att kvinnojourerna kan garanteras en långsiktig och
              oberoende finansiering. Arbetet inom regeringen är så fördelat
              att det är jag som ska besvara interpellationen.
            </seg>
          </u>
          <u>
            <seg>
              Att stärka skyddet för våldsutsatta kvinnor och deras barn är
              av största vikt. I det arbetet ingår som en viktig del att det
              finns långsiktiga och stabila ekonomiska villkor för kvinnojourer
              och tjejjourer. Det är kommunerna som ansvarar för att medborgarna
              får det stöd och den hjälp de är i behov av. En stor del av socialtjänstens
              insatser på området utförs av kvinnojourer som då ska få ersättning
              av socialtjänsten för detta. När kommuner och jourer upprättar
              avtal för utförande av socialtjänst borgar det för en långsiktig
              finansiering av denna del av verksamheten. Oavsett vem som är
              utförare har socialtjänsten ansvar för att arbetet bedrivs med
              god kvalitet, att ärenden följs upp och att arbetet är långsiktigt
              hållbart.
            </seg>
          </u>
          <u>
            <seg>
              Statligt stöd till kvinnojourer sker på olika sätt, både direkt
              och indirekt och både till kvinnojourernas ideella verksamhet
              och för att kvalitetsutveckla insatser beslutade inom socialtjänsten
              men som kvinnojourerna utför. Varje år satsas 109 miljoner kronor
              i utvecklingsmedel för att kvalitetsutveckla socialtjänstens arbete
              med stöd och hjälp till våldsutsatta kvinnor och barn som bevittnar
              våld samt våldsutövare. Medlen är långsiktiga och fördelas numera
              av Socialstyrelsen, både till kommunerna och till ideella föreningar.
              Detta innebär att även lokala jourer kan ansöka om medel direkt
              till Socialstyrelsen. En del av medlen används också till att
              skapa en nationell och regional stödstruktur i syfte att bidra
              till ett mer långsiktigt metodutvecklingsarbete på området. Regeringen
              stöder också ideella organisationer som bedriver frivilligt arbete
              bland annat i syfte att motverka våld mot kvinnor via förordningen
              om statsbidrag till vissa organisationer inom det sociala området.
              Varje år fördelas totalt ca 76 miljoner kronor, varav en del alltså
              fördelas till ideell verksamhet för att motverka våld mot kvinnor.
              Sedan 2007 har denna förordning förstärkts med 10 miljoner per
              år, vilket är särskilt öronmärkta medel för just frivilligt arbete
              i syfte att motverka våld mot kvinnor.
            </seg>
          </u>
          <u>
            <seg>
              Regeringen har även tillsatt en samordnare mot våld i nära relationer
              i vars uppdrag det ingår att, med beaktande av kommunernas ansvar
              på området, särskilt överväga hur kvinnojourers och andra berörda
              ideella organisationers verksamhet kan förstärkas. Uppdraget ska
              slutredovisas den 30 juni 2014. Regeringen har dessutom aviserat
              att man kommer att återkomma till riksdagen under året med förslag
              för att stärka landets kvinnojourer.
            </seg>
          </u>
          <note type="speaker">
            Anf. 2 GUSTAV FRIDOLIN (MP):
          </note>
          <note>
            Fru talman! Tack, statsrådet Maria Larsson, för svaret!
          </note>
          <u>
            <seg>
              Detta har alltså hänt: I statsministerns jultal 2011 aviserades
              kraftfulla åtgärder för att stödja alla dem som i Sverige hjälper
              kvinnor och tjejer som utsätts för mäns våld. Detta var ett tal
              som applåderades långt utanför de moderata och alliansstyrda leden.
              Även vi i Miljöpartiet berömde Fredrik Reinfeldt för detta jultal.
              Jag personligen sade att det var skönt att man kommit till denna
              tunga insikt, som också bör leda till politisk handling. Vår jämställdhetspolitiska
              talesperson Gunvor G Ericson och tidigare språkröret Peter Eriksson
              gjorde tydliga markeringar av att vi nu äntligen vet att det kommer
              att ske förbättringar på landets kvinno- och tjejjourer.
            </seg>
          </u>
          <u>
            <seg>
              Det här är löften som förpliktar. Men utvecklingen sedan dess
              har inneburit att vi har sett kvinnojourer som behövt lägga ned,
              att vi har sett kvinno- och tjejjourer som kraftigt behövt dra
              ned på sin verksamhet och att man har behövt använda mer tid till
              att ansöka om medel och mindre tid till att använda medlen till
              det viktiga arbete man utför.
            </seg>
          </u>
          <u>
            <seg>
              Det handlar framför allt om två regelförändringar, som något
              beskrevs i statsrådets svar. Den ena innebär att kvinnojourerna
              för att få del av den större delen av medlen måste samarbeta nära
              med socialtjänsterna. Den andra delen av verksamheten på kvinnojourerna
              kan inte söka medel utifrån detta. Det blir ett styrande av civilsamhället.
            </seg>
          </u>
          <u>
            <seg>
              Samarbete är såklart gott när det kan komma till. Det är bra
              när kvinnojourer får vara med och kvalitetssäkra och ibland höja
              kvaliteten på socialtjänstens insatser. Det är bra när socialtjänst
              och kvinnojourer tillsammans kan hjälpa våldsutsatta kvinnor.
              Men när medlen fördelas på ett sådant sätt att det blir omöjligt
              för den som inte för stunden har samarbete med sin socialtjänst
              att söka medel uppstår såklart problem.
            </seg>
          </u>
          <u>
            <seg>
              Det andra problemet är att medlen inte utdelas långsiktigt. Den
              andra delen, den andra potten, av det statliga stödet är utformad
              på ett sådant sätt att man måste söka för en ganska kort tid.
              Man har inte tillgång till medlen under en längre tid, och man
              måste därför söka om år från år. Kvinnojourverksamheten betraktas
              som ett projektarbete, men det är tyvärr inget projektarbete att
              hjälpa kvinnor och tjejer som utsätts för mäns våld. Det är ett
              arbete som måste utföras långsiktigt och ständigt finnas på plats
              över hela landet för alla kvinnor och tjejer som utsätts för det.
            </seg>
          </u>
          <u>
            <seg>
              Det var på grund av detta som jag ställde en interpellation till
              statsministern. Statsministern har valt att lämna den vidare.
              Tillåt mig att få fört till protokollet att jag beklagar att statsministern
              inte använder interpellationsinstrumentet för att svara på frågor
              utifrån de utfästelser som statsministern själv har gjort, till
              exempel i ett jultal. Interpellationsinstrumentet är det verktyg
              som vi i riksdagen har för att ställa den typen av frågor och
              få en längre debatt än vad vi kan ha vid torsdagens frågestund.
            </seg>
          </u>
          <u>
            <seg>
              Statsministern har överlämnat ansvaret för att svara på interpellationen
              till statsrådet Maria Larsson, och hon klargör slutligen i sitt
              svar att regeringen aviserar att man kommer att återkomma under
              året med förslag för att stärka landets kvinnojourer.
            </seg>
          </u>
          <u>
            <seg>
              Låt mig därför avsluta med ett par frågor för att få ett förtydligande:
              Innebär detta att man både kommer att se över regelverket, som
              har de problem som jag redovisat, och stärka stödet finansiellt
              genom ökade anslag? Kommer man att fokusera på det ena eller det
              andra, eller kommer vi att få se båda förändringarna föreslås
              från regeringen?
            </seg>
          </u>
          <note type="speaker">
            Anf. 3 AMINEH KAKABAVEH (V):
          </note>
          <u>
            <seg>
              Fru talman! Jag skulle vilja tacka statsrådet Maria Larsson för
              svaret och redogörelsen. Jag vill också poängtera att det som
              framgick av redogörelsen om kvinnojourerna i Sverige är väl bekant.
              Jag saknar emellertid ett tydligt svar på hur man säkerställer
              kvinnojourernas ekonomiska situation i framtiden.
            </seg>
          </u>
          <u>
            <seg>
              Föregående talare har helt riktigt pekat på de brister som i
              dag råder. I en interpellation från vänsterledaren Jonas Sjöstedt
              för några månader sedan togs frågan om kvinnojourer upp. Enligt
              Roks, Riksorganisationen för kvinno- och tjejjourer, har utvecklingen
              tyvärr lett till att vissa kvinnojourer redan har lagts ned. Detta
              sker i en situation där vi vet att tjejer och kvinnor dagligen
              utsätts för olika former av mäns våld.
            </seg>
          </u>
          <u>
            <seg>
              Detta är väldigt sorgligt, speciellt när statsministern i sitt
              tal lovade att förstärka kvinnojourernas resurser. Nu är det helt
              det motsatta.
            </seg>
          </u>
          <u>
            <seg>
              Det är jättebra att man försöker arbeta mer utvecklande inom
              kommunerna. Jag är själv socialarbetare och vet att socialarbetarnas
              roll är en helt annan än en kvinnostödjares eller systerstödjares.
              Det är två helt olika roller. I så fall skulle man bidra med samma
              ekonomiska resurser. Menar man att tjejjourer och kvinnor som
              stöder kvinnor också utför ett socialt arbete borde det kosta
              för samhället att anställa även dem. Om man likställer dem med
              socialarbetare måste man också se till att de får samma lön och
              samma utbildning, men så är inte fallet i dag. Den spetskompetens
              som kvinnorna på kvinnojourer och tjejjourer har är inget som
              socialarbetarna har. Som socialarbetare är man myndighetsutövare.
              Det är en helt annan sak.
            </seg>
          </u>
          <u>
            <seg>
              Därför är det viktigt att inte blanda ihop dessa båda roller.
              I så fall skulle hela synen på mäns våld förändras. Det handlar
              inte bara om klass. Det är inte bara de som är aktuella hos socialtjänsten
              som är utsatta för mäns våld. De finns i alla klasser. Det är
              också jätteviktigt att se till att inte klientifiera de kvinnor
              som inte har sociala problem. De har inte ekonomiska problem.
              Deras enda problem är könsmaktsordningen, och på grund av den
              är de utsatta för våld.
            </seg>
          </u>
          <u>
            <seg>
              Jag tycker att det är sorgligt och allvarligt att man ser på
              detta problem som en socialtjänstproblematik och att man placerar
              kvinnojourer och socialtjänst i samma fack. Det är ett jättebra
              stöd som socialtjänsten ger, men den spetskompetens som kvinnojourerna
              har finns inte hos socialarbetaren. De har inte ens tid och möjlighet
              att ta sig an detta.
            </seg>
          </u>
          <u>
            <seg>
              Därför behövs en förändring. Kvinnojourerna ska inte behöva komma
              till kommunerna och söka pengar.
            </seg>
          </u>
          <note type="speaker">
            Anf. 4 Statsrådet MARIA LARSSON (KD):
          </note>
          <u>
            <seg>
              Fru talman! Låt oss först klara ut några saker. För det första
              är det så att regeringen fattar kollektiva beslut. Det är alltid
              det statsråd som har ansvaret för frågeställningen i en interpellation
              som också besvarar interpellationen. Skulle vi frångå det skulle
              det bli en mycket märklig ordning där vi inte skulle veta vem
              som skulle ta hand om vilken interpellation. Detta är det gängse
              sättet att hantera interpellationer, och det tror jag att Gustav
              Fridolin är väl medveten om. Även om man naturligtvis kan välja
              vem man vill adressera interpellationerna till sker ett internt
              arbete med att fördela dem efter sakinnehåll. Den interpellation
              vi nu debatterar är inget undantag, utan så gör vi alltid, och
              regeringen fattar som sagt kollektiva beslut där vi alla står
              ansvariga, men det är det statsråd som har ansvar för sakfrågan
              som hanterar interpellationen.
            </seg>
          </u>
          <u>
            <seg>
              För det andra vill jag gärna återkomma till att det via socialtjänstlagen
              är kommunerna som har ett huvudansvar för att alla medborgare
              i kommunen ska få de råd, det stöd och den hjälp som behövs när
              man befinner sig i en utsatt situation. Det är vad socialtjänstlagen
              stadgar. Socialtjänstlagen är en bred ramlag. Det innebär att
              man måste fylla den med ett innehåll som motsvarar medborgarnas
              behov. Den stadgar inte exakt hur man ska göra för att åstadkomma
              stöd, hjälp och behov, men vi försöker naturligtvis stödja kommunerna
              i ett metodutvecklingsarbete eftersom vi ser stora olikheter mellan
              landets kommuner.
            </seg>
          </u>
          <u>
            <seg>
              Vi ser det som en statlig, viktig uppgift för regeringen. Detta
              har varit ett prioriterat område för oss och är det fortsatt.
              Vi har avsatt väldigt mycket resurser på ett utvecklingsarbete
              på det här området under våra regeringsår, och det tror jag också
              att ni kan se när ni går tillbaka och tittar på vad som är gjort.
            </seg>
          </u>
          <u>
            <seg>
              Sedan julen 2011 har det skett ytterligare saker i form av resursförstärkningar,
              att vi har tillsatt en samordnare för våld i nära relationer och
              att vi har genomfört en kartläggning genom Socialstyrelsen, som
              ger oss ett kunskapsunderlag om hur situationen ser ut i kommunerna.
              Det har vi inte haft innan. Att ha kunskap är jätteviktigt för
              att sedan kunna gå vidare och fatta beslut. Jag är övertygad om
              att de olikheter som har uppenbarats ger oss en bra grund för
              att se att kommuner som har gått före och skrivit avtal också
              har ett stabilare förhållande.
            </seg>
          </u>
          <u>
            <seg>
              Så mycket historielärare som Gustav Fridolin är finns det ändå
              lite tveksamheter när det gäller hur ni uppfattar att bidragsgivningen
              går till. Jag skulle vilja förtydliga. Det är komplicerat, för
              kvinnojourerna har både en ideell verksamhet som de bedriver utifrån
              ett eget intresse och en egen värdegrund, och så ska det vara,
              men de utför i stor utsträckning uppgifter åt socialtjänsten,
              och för det ska de naturligtvis ha socialtjänstens uppbackning
              och också ersättning. Därför tror jag att det är en viktig fråga
              att få till stånd avtal i alla kommuner.
            </seg>
          </u>
          <u>
            <seg>
              Kartläggningen visar att det finns kvinnojoursverksamhet som
              varje kommun i landet har antingen i sin egen kommunala ram eller
              i en grannkommun som man hänvisar till. För min del tycker jag
              att båda delarna är acceptabla. Det viktiga är inte att det ligger
              i den egna kommunen men att varje kommun känner ett ansvar för
              problematiken och i bästa fall också har ett avtal med en kvinnojour
              som har i uppgift att ta emot den egna kommunens kvinnor.
            </seg>
          </u>
          <u>
            <seg>
              När det gäller bidragen finns det både ett statsbidrag och särskilda
              utvecklingsmedel. Jag ska återkomma i mitt nästa inlägg och förtydliga
              lite på det området.
            </seg>
          </u>
          <note type="speaker">
            Anf. 5 GUSTAV FRIDOLIN (MP):
          </note>
          <note>
            Fru talman! Tack, statsrådet och Amineh Kakabaveh!
          </note>
          <u>
            <seg>
              Civilsamhället är just civilt. Det är själva poängen med att
              bygga upp ett samhälle där ideella krafter, föreningsliv och människor
              som vill hjälpa och stödja sin nästa får möjlighet och goda förutsättningar
              att göra detta.
            </seg>
          </u>
          <u>
            <seg>
              Socialtjänsten gör, när de får goda förutsättningar, ett oerhört
              viktigt arbete för våldsutsatta kvinnor. Kvinnojourerna gör, när
              de får rätt förutsättningar, ett väldigt viktigt arbete för våldsutsatta
              kvinnor.
            </seg>
          </u>
          <u>
            <seg>
              När man kan få till samarbete genom att kvinnojourerna utför
              en del av socialtjänstuppdraget och genom att avtal fungerar är
              det såklart bra och viktigt.
            </seg>
          </u>
          <u>
            <seg>
              Men när samarbete inte finns kan man inte för den sakens skull
              säga att kvinnojourernas arbete är mindre viktigt eller att socialtjänstens
              arbete är mindre kvalitativt.
            </seg>
          </u>
          <u>
            <seg>
              Det finns ofta skäl till att avtalet inte kommer på plats eller
              skäl till att man väljer att organisera arbetet på ett annat sätt.
              Därför är det olyckligt med de regelförändringar som har inneburit
              att det har blivit svårare för kvinnojourer att få del av medel
              i de fall då de inte har ett fungerande avtal med eller uppdrag
              från socialtjänsten.
            </seg>
          </u>
          <u>
            <seg>
              Det är två viktiga arbeten. Båda måste få goda förutsättningar
              att göras.
            </seg>
          </u>
          <u>
            <seg>
              Maria Larsson hänvisar till behovet av kunskap. Det är stort
              på det här området. Det är bra att vi får en kunskapsöversyn,
              att vi vet hur det ser ut i olika delar av landet.
            </seg>
          </u>
          <u>
            <seg>
              Men till den kunskap som vi faktiskt har hör att kvinnor och
              tjejer som i dag söker hjälp hos kvinnojourerna ibland har de
              blivit hänvisade dit från socialtjänsten i betydelsen att det
              är en kvinnojour som de kan vända sig till tvingas möta ett nekande
              därför att kvinnojouren som de kommer till inte har de resurser
              som behövs.
            </seg>
          </u>
          <u>
            <seg>
              Till kunskapen hör att vi lider brist på jourboenden. Till kunskapen
              hör att i varje fall en kvinnojour nyligen har lagts ned och att
              flera har varit hotade.
            </seg>
          </u>
          <u>
            <seg>
              Den kunskapen har vi i dag. Det är bakgrunden till att de här
              interpellationerna har ställts. Vi ser att det ser ut så. Kvinnojourernas
              verksamhet är hotad. Kvinnor och tjejer som söker stöd från kvinnojourerna
              nekas stöd för att kvinnojourer saknar resurser.
            </seg>
          </u>
          <u>
            <seg>
              Därför kvarstår min fråga. Statsrådet kommer till riksdagen och
              aviserar att man under året kommer att komma till riksdagen med
              förslag för att stärka landets kvinnojourer, som det uttrycktes
              i interpellationssvaret. Kommer de förslagen att innehålla både
              regelförändringar när det gäller hur stödet fördelas till kvinnojourer
              och anslagsförstärkningar?
            </seg>
          </u>
          <note type="speaker">
            Anf. 6 AMINEH KAKABAVEH (V):
          </note>
          <u>
            <seg>
              Fru talman! Jag skulle vilja poängtera att det är viktigt med
              metodutveckling. Jag tror att både socialtjänsten och den ideella
              verksamheten gör det.
            </seg>
          </u>
          <u>
            <seg>
              Kvinnojourerna har en historia på 35 år när det gäller till exempel
              arbetet med mäns våld mot kvinnor. Sedan 1995 har tjejjourerna
              också stöd via chatt, telefonsamtal och andra samtal. De vet vad
              de gör. Jag tycker att det är orimliga krav som ställs på kvinnostödjarna
              genom att man helt enkelt ställer samma krav där bara för att
              vi har socialtjänstlagen som reglerar detta arbete.
            </seg>
          </u>
          <u>
            <seg>
              Regeringen har säkerligen gjort den regelförändringen i all välmening,
              men det har gett negativ påverkan. Vi ser att kvinnojourer stänger
              sina verksamheter inom kommunerna. Det var inte meningen, eller
              hur? Meningen är att det i varje kommun ska finnas boende för
              de kvinnor som har skyddad identitet, så att de kan stanna i sin
              egen kommun.
            </seg>
          </u>
          <u>
            <seg>
              Men så är inte fallet nu. Tyvärr har det blivit negativt. Jag
              hoppas att man har gjort denna regelförändring i all välmening,
              men stödet har blivit sämre eller helt uteblivit. Då är det en
              allvarlig situation.
            </seg>
          </u>
          <u>
            <seg>
              Vill regeringen verkligen rätta till detta? Ska vi vänta i ett
              år, tills en rapport kommer? Detta är ett allvarligt problem,
              enligt Världshälsoorganisationen. WHO menar att ett av de största
              hälsoproblemen för kvinnor i världen tyvärr är mäns våld mot kvinnor.
              Det har vi insett länge.
            </seg>
          </u>
          <u>
            <seg>
              Med den insikten hoppas jag att Maria Larsson och regeringen
              skyndsamt ska se till att man helt enkelt kommer till rätta med
              detta. Ännu fler kvinnojourer ska inte behöva stänga sin verksamhet,
              för då blir det väldigt kostsamt för både samhället och individerna.
            </seg>
          </u>
          <u>
            <seg>
              Det är, som sagt, korrekt att många kvinnojourer samarbetar med
              socialtjänsten. Så är det i många fall där det finns barn med
              och där familjen är aktuell hos socialtjänsten. Men det finns
              tusentals kvinnor som inte har någon kontakt med socialtjänsten.
              Och det är inte heller meningen. Det skulle vara förödande för
              socialtjänstens arbete om det var alla kvinnor, barn och ungdomar
              som är utsatta för hedersrelaterat våld, till exempel. Det skulle
              vara väldigt kostsamt för samhället. Och inte ens socialtjänsten
              skulle klara av det. Därför finns det all anledning att göra detta.
            </seg>
          </u>
          <u>
            <seg>
              Jag undrar om regeringen vill satsa på kvinnojourerna, enligt
              det man har lovat. Eller ska man vänta på den här utredningen?
            </seg>
          </u>
          <note type="speaker">
            Anf. 7 GUNNAR ANDRÉN (FP):
          </note>
          <u>
            <seg>
              Fru talman! Att leva sig in i en situation där man är hotad till
              liv och lem i en närstående relation är nog väldigt svårt för
              den som inte har varit i en sådan situation. Därför är kvinnojourerna
              en mycket viktig verksamhet.
            </seg>
          </u>
          <u>
            <seg>
              Jag skulle, fru talman, vilja strukturera detta lite.
            </seg>
          </u>
          <u>
            <seg>
              Vilka är det som har ansvar för kvinnojourerna? I första hand
              är det, som debattörerna har varit inne på, frivilligorganisationer.
              Det är en otroligt viktig del.
            </seg>
          </u>
          <u>
            <seg>
              Sedan har vi socialtjänsten. Det är en annan del. Vi har regeringen.
              Socialtjänsten ligger under jag ska återkomma till det kommunfullmäktige.
              Det är viktigt att komma ihåg det. Vi är flera som har varit kommunalpolitiker
              och vet hur ringa den här frågan diskuteras och bara blir till
              en post i fullmäktiges budgetanslag.
            </seg>
          </u>
          <u>
            <seg>
              Jag skulle vilja säga att en grupp som vi inte har nämnt alls
              kanske är den allra viktigaste i sammanhanget. Det är de som brukar
              kallas påtryckare.
            </seg>
          </u>
          <u>
            <seg>
              Det finns många påtryckargrupper, inte minst ute i kommunerna.
              Det kan vara idrottsklubbar och andra klubbar som vill ha anslag
              och är skickliga på att föra fram sina krav.
            </seg>
          </u>
          <u>
            <seg>
              Kvinnojourerna tar vi stort ansvar för, vill jag säga, i riksdagen
              och så vidare. Men de har en svag ställning ute i kommunerna.
              De är ingen riktig kraft där. Och min huvudpoäng i detta är egentligen
              att de också får en väldigt svag ställning när kommunfullmäktige
              ska ta ställning till hur mycket resurser man är beredd att satsa
              på kvinnojourerna.
            </seg>
          </u>
          <u>
            <seg>
              Det blir nästan alltid bara en post i fullmäktige, på en särskild
              rad. I kommunstyrelser och så vidare blir detta tyvärr ofta en
              prutpost. Man tar inte hänsyn till de verkliga behoven, utan man
              tänker nästan alltid: Vad har vi råd med? Då är det inte behovet
              som står i förgrunden.
            </seg>
          </u>
          <u>
            <seg>
              Jag tror att detta är särskilt allvarligt med tanke på att skyddat
              boende ofta behövs. Där har vi långt kvar. Jag har varit på en
              del kvinnojourer där man har efterlyst just skyddat boende. Man
              har väldigt dåliga resurser, inte minst när det gäller att ta
              hand om de akuta hoten.
            </seg>
          </u>
          <u>
            <seg>
              Detta är en stor fråga. Jag begär inte att statsrådet eller interpellanterna
              ska ha ett färdigt svar. Men jag tycker att det är viktigt att
              man uppmärksammar att det skyddade boendet är ett stort problem
              för många kvinnojourer, ideella eller via socialtjänsten. Man
              vet inte var man ska placera dem över natten.
            </seg>
          </u>
          <u>
            <seg>
              Jag skulle i anslutning till frågan om hur den långsiktiga finansieringen
              sker vilja säga att jag tycker att det är bra att det här utreds
              till den 30 juni 2014. Men enligt mitt sätt att se är, av de här
              grupperna, fullmäktigeförsamlingarna den nyckelgrupp som behöver
              mer stimulans när det gäller att se till de verkliga behoven.
              Eftersom det här våldet inte känner några kommungränser tror jag
              för min del att om det funnits en ordning där man fick ett riktat
              statligt stimulansbidrag beroende på hur mycket pengar man anslår
              i kommunfullmäktige så skulle det vara en stimulans. Om det sedan
              ska vara 5050, 6040 eller 7030 kan diskuteras. Jag tror dock att
              det behövs någon stimulans för att öka den kommunala medfinansieringen
              av kvinnojourerna.
            </seg>
          </u>
          <note type="speaker">
            Anf. 8 ISMAIL KAMIL (FP):
          </note>
          <u>
            <seg>
              Fru talman! Så sent som i måndags besökte jag tillsammans med
              jämställdhetsministern Nationellt centrum för kvinnofrid i Uppsala.
              Även där har dessa frågor om kvinnojourer, hedersvåld och mäns
              våld mot kvinnor och så vidare uppmärksammats. Det stora problemet,
              förutom det som Gustav Fridolin, Amineh Kakabaveh och även Gunnar
              Andrén tar upp, är att det saknas bostäder och mycket annat när
              det är dags för dem som har placerats i skyddade boenden att ta
              plats i samhället igen.
            </seg>
          </u>
          <u>
            <seg>
              Jag tror att detta inte bara är en fråga för regeringen. Regeringen
              har gjort mycket. Jag vet att det statliga stödet har tiodubblats
              från 2006 till 2013. Men det är inte där skon klämmer. Precis
              som Gunnar Andrén också tar upp när det gäller den kommunala delen
              av själva ansvaret tror jag att det behövs ett samarbete över
              partigränserna. Vi måste alla tillsammans jobba för de här frågorna.
              Det är oerhört viktiga frågor som vi tyvärr många gånger inte
              har haft fokus på.
            </seg>
          </u>
          <u>
            <seg>
              Nu är det upp till regeringen och statsrådet att vidta ytterligare
              åtgärder för att stärka de allra svagaste grupperna i samhället.
            </seg>
          </u>
          <note type="speaker">
            Anf. 9 Statsrådet MARIA LARSSON (KD):
          </note>
          <u>
            <seg>
              Fru talman! Tack för det stora engagemang som visas för denna
              viktiga fråga i kammaren här och nu! Låt mig säga att jag bara
              kan hålla med om mycket som sagts från talarstolen om kvinnojourernas
              viktiga betydelse i sammanhanget men också om att det ibland marginaliseras
              i en fullmäktigedebatt till att bli en icke-fråga. Där har alla
              vi som är kommunpolitiker och har varit kommunpolitiker ett ansvar
              att se till att bära deras röster som kanske inte har en ingång
              i de beslutande församlingarna.
            </seg>
          </u>
          <u>
            <seg>
              Till fullmäktigeförsamlingen i min lilla hemkommun tog vi kvinnojouren
              och lät dem berätta i samband med ett fullmäktigesammanträde för
              att öka kunskapen. Jag tror att det finns en bristande kunskap
              om mäns våld mot kvinnor, hur utbrett detta samhällsfenomen fortfarande
              är och hur stort vårt ansvar är att via socialtjänsten faktiskt
              bekämpa det. Regeringen kan göra en del. Vi kan ta fram lagstiftning,
              och vi kan framför allt stimulera forskning och metodutveckling
              och förse alla de aktörer som finns på området med bra metoder
              som vi vet är framgångsrika och kan vara till hjälp för kvinnorna
              och inte minst deras barn.
            </seg>
          </u>
          <u>
            <seg>
              Här återstår väldigt mycket att göra. Regeringen har gjort en
              enormt stor satsning på det här området, men vi är långt ifrån
              framme låt mig säga det. Vi är bara i början av den här resan,
              men när vi ska ta vidare steg är det otroligt viktigt att vi har
              kunskapsunderlag att besluta utifrån. Därför måste man ha respekt
              för och avvakta det kartläggningsarbete som Carin Götblad som
              regeringens samordnare nu gör och som kommer att resultera i ett
              antal förslag framöver. Hennes uppdrag går ju ut på att titta
              på hur ytterligare stöd till kommunerna och frivilligorganisationerna
              kan se ut.
            </seg>
          </u>
          <u>
            <seg>
              Jag kan inte se någonting annat än att båda parter fortsatt måste
              bära ansvaret, och ju närmare vi kan samarbeta med varandra desto
              bättre kan det vara för kvinnorna och för deras barn. Därför förväntar
              jag mig mycket av Carin Götblads arbete, och därför är det inte
              heller möjligt att i dag säga vad regeringen kommer att lägga
              fram för förslag. Vi har aviserat att vi naturligtvis kommer att
              lyssna på vår samordnare. Vi kommer att ta det som utgångspunkt
              för ytterligare förslag. I dag finns det dock ingen möjlighet
              att gå in på det, och det tror jag att ni har stor förståelse
              för.
            </seg>
          </u>
          <u>
            <seg>
              Civilsamhället har en enormt stor betydelse, och jag ser det
              alltmer. Vi kan ta fram hur mycket lagstiftning som helst, men
              tas det inte om hand vare sig av myndigheter eller av andra med
              insikten om att samhället är mycket starkare än staten, då kommer
              vi ingenstans. De som bär samhället är inte i första hand staten,
              utan det är alla de här civilorganisationerna, de som har örat
              mot marken, de som lyssnar av behov mycket tidigare. Ofta är det
              de som identifierar nya trender i samhället och gör en omvärldsanalys
              som vi i ett senare skede kan göra och då komma in med stöd och
              hjälp för att stötta upp organisationerna.
            </seg>
          </u>
          <u>
            <seg>
              Så har kvinnojourerna vuxit fram. De har sett ett behov som staten
              och kommunerna inte sett från början. Därför är jag så ofantligt
              glad över att den här regeringen faktiskt har uppvärderat det
              civila samhället. Vi har skrivit en överenskommelse. Vi har lagt
              in 10,9 miljarder i stöd till civilsamhällets organisationer,
              och utgångspunkten är naturligtvis att vi vet att vi inte får
              ett gott och tryggt samhälle om vi inte har många människors delaktighet
              i att ta ansvar, inte bara för sig själva utan också för andra.
            </seg>
          </u>
          <u>
            <seg>
              När det gäller bidragsgivning hör jag att ni tycker att det har
              skett en negativ förändring. Förändringen av statsbidraget, eller
              egentligen de särskilda utvecklingsmedlen, och möjligheten att
              kunna söka direkt var på organisationernas egen begäran. Ni säger
              att någonting annat har skett med det under tidens gång, och det
              är naturligtvis sådant som jag hoppas kunna få en kartläggning
              av.
            </seg>
          </u>
          <note type="speaker">
            Anf. 10 GUSTAV FRIDOLIN (MP):
          </note>
          <u>
            <seg>
              Fru talman! Tack statsrådet och tack alla som har deltagit i
              debatten! Låt mig till varje ord instämma i Maria Larssons hyllning
              av alla människor som ställer upp både för andra och för varandra
              genom de insatser som görs i det svenska folkrörelse- och föreningslivet
              och civilsamhället.
            </seg>
          </u>
          <u>
            <seg>
              Det är just på grund av det som vi oroas så när vi ser kvinnojourer
              som tvingas säga upp sina lokaler, lämna och lägga ned och när
              vi hör kvinnojourer berätta om känslan av att behöva neka en kvinna
              eller en tjej som behöver stöd det stöd hon behöver. Det kan vara
              för att man saknar tillgång till det som behövs ett jourboende
              eller boende efter jourboendet eller för att man helt enkelt inte
              ens har resurserna att gå vidare när kvinnan knackar på dörren.
            </seg>
          </u>
          <u>
            <seg>
              Det är det som kvinno- och tjejjourerna nu vittnar om. Det är
              där denna del av civilsamhället till stor del står.
            </seg>
          </u>
          <u>
            <seg>
              Jag förstår att vi inte kommer att få svar på vilka regler som
              kommer fram, men jag skulle ändå vilja komma med en vädjan till
              regeringen. Visst har det varit engagemang i den här debatten,
              men det är ändå ingenting mot det engagemang som finns på kvinnojourerna
              runt om i landet där människor faktiskt ställer upp för sina medmänniskor.
              Försvåra inte det engagemanget genom regelförändringar som gör
              att man tvingas in i en byråkratisk ram där man ständigt får ägna
              sig åt att söka projektmedel för någonting som inte är projekt
              utan stadigvarande verksamhet som måste finnas där för att ställa
              upp för människor. Se till att regler om till exempel samarbete
              inte får de konsekvenser som det har fått, det vill säga att man
              inte får del av medlen när samarbetet inte finns där. Det finns
              kvinnor i dag som söker sig till kvinnojourerna just därför att
              de inte är en del av socialtjänsten eller staten. Det måste vi
              värna om.
            </seg>
          </u>
          <note type="speaker">
            Anf. 11 AMINEH KAKABAVEH (V):
          </note>
          <u>
            <seg>
              Fru talman! Tack Maria Larsson, Gustav Fridolin och allesammans!
              Det är en jätteviktig debatt. Vi har fått de här signalerna från
              kvinnojourerna, från deras ledning och från de kvinnor som dagligen
              jobbar med att stödja våldsutsatta. De tycker att det är helt
              obegripligt att ställa samma krav på tjejjourer och kvinnojourer
              som på socialtjänsten, och detta regelverk har tyvärr haft negativa
              konsekvenser för flera jourer.
            </seg>
          </u>
          <u>
            <seg>
              Därför kvarstår frågan: Hur gör man nu? Det är klart att vi förstår
              att det finns en samordnare, vilket är väldigt viktigt. Regeringen
              har tillsatt Carin Götblad, och det finns många förväntningar
              på detta, men jag tror inte att den utredningen tillsattes just
              för att detta regelverk har förändrats. Det finns jättemycket
              annat man måste utreda när det gäller mäns våld mot kvinnor, hur
              stödet kommer fram och hur man ska göra för att förebygga. Det
              är viktiga frågor, men för att man också ska kunna tillgodogöra
              sig samordnarens arbete behövs faktiskt den ekonomiska finansiering
              som säkerställer och garanterar ett kvalitativt arbete.
            </seg>
          </u>
          <u>
            <seg>
              Det är på väg att hotas nu därför att man lägger ned kvinnojourer.
              De är oroliga. Jag har tagit emot gråtande kvinnor som jobbar
              med detta. De säger: Vad ska vi göra, Amine? Vi är inte socialtjänst
              och inte heller socialarbetare. Vi har erfarenhet av att stödja
              och vi samverkar, men vi behöver stöd.
            </seg>
          </u>
          <u>
            <seg>
              Jag hoppas att man ser till att finansieringen garanteras.
            </seg>
          </u>
          <note type="speaker">
            Anf. 12 ISMAIL KAMIL (FP):
          </note>
          <u>
            <seg>
              Fru talman! Det är oerhört viktigt med långsiktighet när det
              gäller finansiering av kvinnojourerna. Jag tror att statsrådet
              nu helt enkelt har sagt att hon kommer att göra vad hon och regeringen
              kan för att man på så sätt ska åstadkomma förbättringar för den
              grupp i samhället som är utsatt.
            </seg>
          </u>
          <u>
            <seg>
              Samtidigt har regeringen satsat på det civila samhället. Det
              är oerhört viktigt. Långsiktighet i finansieringen är en viktig
              fråga, men det är en del av mycket annat som måste fungera. Det
              gäller ju samordning med socialtjänsten. Det gäller samordning
              på bostadsområdet. Det gäller samordning bland grupperna i det
              civila samhället. Den här frågan är egentligen mycket komplex.
              Det är långt ifrån att vi kan hitta en lösning redan i dag, men
              låt oss förstärka de förbättringar som har gjorts under de senare
              åren och rätta till de brister som finns.
            </seg>
          </u>
          <note type="speaker">
            Anf. 13 Statsrådet MARIA LARSSON (KD):
          </note>
          <u>
            <seg>
              Fru talman! Återigen: Kommunerna är huvudansvariga för att medborgarna
              får sina behov tillgodosedda. Jag har inte hört någon av er säga
              att staten borde ta över den här verksamheten helt och hållet.
              Men när ni talar om finansiering låter det nästan så ändå.
            </seg>
          </u>
          <u>
            <seg>
              Låt mig då tydliggöra en gång till att kommunerna måste ta sitt
              ansvar. De har beskattningsrätt. Från statens sida bidrar vi till
              att stärka både kommunernas och kvinnojourernas arbete. Men en
              total statlig finansiering av kvinnojourerna uppfattar jag inte
              att ni har efterlyst, bara så att vi klarar ut det.
            </seg>
          </u>
          <u>
            <seg>
              Det staten bidrar med, där vi har ökat våra insatser, handlar
              om ett statsbidrag som går direkt till ideella organisationer.
              Det är öronmärkta pengar till kvinnojourerna. De har ökat med
              10 miljoner kronor per år sedan 2007. De fördelas via jämställdhetsanslaget.
              Där kan kvinnojourerna söka pengar direkt.
            </seg>
          </u>
          <u>
            <seg>
              Därtill har vi de särskilda utvecklingsmedlen på 109 miljoner
              kronor som vi också har ökat i storlek. Dessa har kommunerna tidigare
              sökt därför att de har huvudansvaret. Sedan har de fördelat vidare,
              i många fall till kvinnojourer. Där har vi fått önskemål från
              kvinnojourerna om att de har velat kunna söka direkt. Det har
              vi efterkommit med en regelförändring. Därför kan de i dag söka
              en del av de här pengarna direkt från Socialstyrelsen, som är
              den som fördelar medlen.
            </seg>
          </u>
          <u>
            <seg>
              Nu säger ni att den här regelförändringen inte har varit av godo.
              Då får vi naturligtvis titta på det. Det var från början ett önskemål
              från kvinnojourerna själva att kunna ha det på det här viset.
            </seg>
          </u>
          <u>
            <seg>
              Dessutom finns det medel som länsstyrelserna fördelar till samordning
              av kvinnofrid, till hedersrelaterat våld och så vidare. Brottsofferjourerna
              har också pengar som delvis går till kvinnojoursverksamhet.
            </seg>
          </u>
          <u>
            <seg>
              Den kartläggning som jag har fått i handen, och som var väldigt
              informativ, ställer barnen i centrum. 2 700 barn är medföljande
              till en kvinnojour. Jag bekymrar mig en hel del över de barn som
              under lång tid vistas på kvinnojourer och vad som händer med deras
              skolgång. Det är också ett problem som vi måste ta oss an, tillika
              våldet mot kvinnor.
            </seg>
          </u>
          <u>
            <seg>
              Tack så mycket för en bra debatt! Vi är många som är engagerade
              i de här frågorna, och vi vill ha samma engagemang ute i kommunerna
              också.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Svar på interpellation 2012/13:396 om avräkningar från biståndet
          </note>
          <note type="speaker">
            Anf. 14 Statsrådet GUNILLA CARLSSON (M):
          </note>
          <u>
            <seg>
              Fru talman! Bodil Ceballos har frågat mig om avräkningar från
              biståndet till följd av den ökade flyktingströmmen till Sverige.
              Bodil Ceballos har frågat vilka planerade insatser inom biståndet
              som, som en konsekvens av avräkningarna, inte kommer att kunna
              genomföras om förslaget blir verklighet samt om avtal kommer att
              brytas och i sådana fall vilka avtal som kommer att brytas samt
              vilka konsekvenser det kommer att få. Bodil Ceballos har även
              frågat hur avräkningarna har bedömts i förhållande till de centrala
              perspektiven i svensk politik för global utveckling, PGU, det
              vill säga om fattiga människors rättigheter och perspektiv har
              beaktats. Vidare frågar Bodil Ceballos mig om jag avser att återkomma
              till riksdagen med en utförlig förklaring avseende på vilket sätt
              jag säkerställer att den schablonmässiga avräkningen för flyktingmottagande
              överensstämmer med faktisk kostnad samt, slutligen, om jag avser
              att återkomma till riksdagen med en redogörelse för hur avräkningarna
              överensstämmer med PGU.
            </seg>
          </u>
          <u>
            <seg>
              Sverige har av tradition varit en stor humanitär aktör och avsatt
              resurser för att möta humanitära behov och bistå människor som
              utsätts för förföljelse och förtryck. Regeringen anser att det
              är vår moraliska skyldighet att hjälpa flyktingar oavsett var
              i världen de befinner sig.
            </seg>
          </u>
          <u>
            <seg>
              Att kostnaderna för flyktingmottagandet i Sverige avräknas från
              biståndsramen är ingenting nytt, och det ligger helt i linje med
              OECD-Dacs riktlinjer. En grundläggande del i den svenska flyktingpolitiken
              är en rättssäker ordning, bland annat i enlighet med FN:s flyktingkonvention,
              för att pröva asylansökningar och ge skydd åt dem som behöver
              det. Bakgrunden till ökade flyktingkostnader är bland annat den
              fruktansvärda situationen i Syrien, men även läget i Afghanistan
              och Somalia.
            </seg>
          </u>
          <u>
            <seg>
              De ökade kostnaderna måste finansieras på ett ansvarsfullt sätt.
              Regeringen sänker därför nivåerna för kärnstöd till multilaterala
              organisationer. På detta vis bryts inga ingångna avtal och Sidas
              planeringsförutsättningar fredas under det pågående budgetåret.
              Detta har också kommunicerats till de berörda organisationerna.
            </seg>
          </u>
          <u>
            <seg>
              Om Sverige sänker ett kärnbidrag kan detta påverka organisationernas
              verksamhet, men det är svårt att säga precis på vilket sätt eftersom
              det är just kärnstöd och inte öronmärkt stöd som minskar. Exakt
              hur svenska medel används förhandlas i organens styrelser, där
              Sverige eftersträvar effektivitet, transparens och tydligare fokus
              på konkreta resultat. Det kan emellertid nämnas att Sverige tillhör
              en av de största givarna av kärnstöd till de aktuella multilaterala
              organisationerna trots denna nedskärning. Regeringen har valt
              att i detta fall behandla alla organisationer lika, det vill säga
              inga undantag och ingen särbehandling.
            </seg>
          </u>
          <u>
            <seg>
              Antalet asylsökande varierar i hög grad från ett år till nästa
              och påverkas i hög utsträckning av faktorer som är mycket svåra
              att förutse. Migrationsverkets senaste prognos visade att ca 54
              000 personer kommer att söka asyl i Sverige under 2013. Det är
              en ökning med 13 000 asylsökande, drygt 30 procent, om man jämför
              med prognosen under sommaren 2012, när statsbudgeten för 2013
              lades fram. Eftersom det är en prognos kan de exakta kostnaderna
              för den ökade flyktingströmmen under 2013 fastställas först efter
              budgetårets slut. Att regeringen använder schablonbelopp vid beräkning
              av kostnaderna för flyktingar beror på att vi inte i förväg exakt
              kan fastställa kostnaderna för varje flykting som kommer hit.
              Regeringen redogör årligen i budgetpropositionen för hur de så
              kallade avräkningarna inom migrationsområdet beräknas.
            </seg>
          </u>
          <u>
            <seg>
              Sveriges politik för global utveckling, PGU, handlar om en samstämmig
              syn på utveckling där regeringens alla politikområden ska bidra
              och där biståndet utgör en komponent. Biståndet ska utgå ifrån
              och komma den fattiga människan till del. Det är också det centrala
              perspektivet inom PGU. Avräkningarna från biståndet, med anledning
              av den ökade flyktingströmmen, är en del av den svenska politiken
              och ligger helt i linje med OECD-Dacs riktlinjer. Sverige för
              en human och solidarisk flyktingpolitik, och de människor som
              flyr till Sverige och söker asyl på grund av krig eller krigsliknande
              situationer, förföljelse eller förtryck ska få en rättssäker prövning
              enligt gällande regelverk. Det är på basis av detta berättigat
              att biståndet täcker upp de kostnader det medför. Regeringen återkommer
              till riksdagen i kommande PGU-skrivelse och debatt. Därtill vill
              jag nämna, vilket också riksdagen tidigare har fått information
              om, att en extern utvärdering kommer att göras där vi ser över
              Regeringskansliets arbetsformer och styrningen av politiken för
              global utveckling.
            </seg>
          </u>
          <note type="speaker">
            Anf. 15 BODIL CEBALLOS (MP):
          </note>
          <u>
            <seg>
              Fru talman! Enligt OECD-Dacs praxis är det accepterat att räkna
              en viss del av flyktingmottagandet som bistånd, men att avräkna
              så mycket som Sverige gör innebär att Migrationsverket är Sveriges
              i särklass största mottagare av svenskt bistånd. Det innebär också
              att Migrationsverket får mer än våra tio största biståndsländer
              tillsammans.
            </seg>
          </u>
          <u>
            <seg>
              Sverige tillhör de länder som gör störst avdrag enligt OECD.
              Sveriges avdrag från biståndet var högre än något land 2011 och
              större än 16 länder tillsammans. Med 2013 års tilläggsbudget där
              ytterligare avräkningar om 709 miljoner kronor görs når kostnaderna
              för asylmottagandet i Sverige dryga 5 miljarder 2013. Det är 13,5
              procent av biståndsbudgeten. Snittet bland de övriga givarländerna
              ligger på 2,5 procent.
            </seg>
          </u>
          <u>
            <seg>
              Det är inte rimligt att Sverige avviker så från övriga länder.
              Miljöpartiet kan inte acceptera att regeringen ställer två eftersatta
              områden mot varandra. Vi har råd med både en human migrationspolitik
              och en stark bistånds- och utvecklingspolitik.
            </seg>
          </u>
          <u>
            <seg>
              Fru talman! När man läser UNHCR:s definition av vem som är flykting
              ser vi att det är den person som har fått flyktingstatus. Innan
              dess är man asylsökande. Dacregelverket talar om flyktingar, men
              Sverige räknar en schablon för alla asylsökande och gör avräkningar
              för både asylsökande och flyktingar.
            </seg>
          </u>
          <u>
            <seg>
              Att alla OECD-länder gör olika uttolkningar av regelverket är
              förstås ett problem, men några räknar bara dem som har fått flyktingstatus,
              andra räknar dem som söker asyl, och vissa, bland annat Sverige,
              räknar alla. Om vi bara skulle räkna de asylsökande som slutligen
              beviljas skydd i Sverige skulle summan minska betydligt, ännu
              mer om vi bara räknar tiden efter det att asylansökan beviljats,
              vilket enligt mitt sätt att tolka Dacreglerna torde vara det korrekta
              eftersom det talar om flyktingar, inget annat.
            </seg>
          </u>
          <u>
            <seg>
              Om vi ändå räknar in alla i asylsystemet som i slutändan får
              asyl i biståndet betyder det en minskning med 66 procent. Då skulle
              alltså avräkningen hamna på 1,8 miljarder, eller 4,7 procent,
              i stället för dagens 5,2 miljarder, som är 13,5 procent. Dessutom
              skulle ett sådant beslut påverka handläggningstiderna i uträkningen.
              En bifallen asylansökan tar kortare tid att handlägga än en avslagen
              eftersom de flesta överklagar sina beslut. Summan skulle alltså
              bli ännu lägre än så, och då skulle vi närma oss de övriga OECD-länderna.
            </seg>
          </u>
          <u>
            <seg>
              Om Sverige hade följt Storbritanniens och Tysklands linje att
              bara räkna tiden fram till beslut hade kostnaden blivit 2 miljarder,
              eller 5,2 procent. En tredje parameter är schablonkostnaden per
              dygn som multipliceras med antal flyktingar och dagar i processen.
              Därför vill jag också veta på vilket sätt eventuellt överskott
              inom budgetområdet återförs till biståndet eller vart det tar
              vägen. Jag fick inget riktigt svar på frågan. Ministern kanske
              kan utveckla det i sitt nästa inlägg.
            </seg>
          </u>
          <u>
            <seg>
              Jag har tidigare jämfört siffror för kostnader för mat och logi
              i migrationsbudgeten med avräkningarna. Det visade sig då att
              vi betalade 90 procent av flyktingmottagandet i Sverige med biståndsmedel,
              men för årets budget ser det snarare ut som om vi betalar 100
              procent av flyktingmottagandet i Sverige med biståndsmedel. Annat
              än kost och logi är inte i enlighet med Dacregelverket. Integrationskostnader,
              påtvingat återvändande etcetera kan inte räknas som bistånd.
            </seg>
          </u>
          <u>
            <seg>
              Nu är OECD på väg att precisera sina regler. Det är bra. Men
              som det ser ut i dag tillhör Sverige de länder som räknar av mest
              proportionerligt sett. Sveriges avdrag i dag är 13,5 procent.
              Om vi bara skulle räkna flyktingar som får stanna blir det 4,7
              procent, om vi bara skulle räkna tiden fram till asylbeslut blir
              det 5,2 procent och om vi bara skulle räkna flyktingar som får
              stanna och tiden fram till asylbeslutet blir det 2,4 procent.
              Snittet i OECD är alltså 2,5 procent.
            </seg>
          </u>
          <note type="speaker">
            Anf. 16 Statsrådet GUNILLA CARLSSON (M):
          </note>
          <u>
            <seg>
              Fru talman! Tack för interpellationen! Det kommer tyvärr att
              bli mycket siffror, är jag rädd för, och det beror på hur man
              räknar.
            </seg>
          </u>
          <u>
            <seg>
              Det jag vill berätta för Bodil Ceballos och riksdagen är att
              förra året, 2012, avräknade vi ett belopp från biståndsramen om
              10,8 procent. Det som är inrapporterat som ODA till OECD-Dac är
              10,9 procent. Vi är alltså inte uppe i de 13 procenten.
            </seg>
          </u>
          <u>
            <seg>
              Sverige har varit oerhört mån om att följa OECD-Dacs regelverk
              till punkt och pricka just för att vi vill upprätthålla legitimiteten
              för enprocentsnivån. Vi vill också fortsätta att ha möjligheten
              att ha ett generöst flykting- och asylmottagande av hög kvalitet
              på ett rättssäkert sätt där även Miljöpartiet bidrar till att
              så är fallet. Det innebär att de ungefär 400 miljoner kronorna
              som avräknas för Migrationsverket innefattar kostnader för bland
              annat lokaler, dagersättningar, hälso- och sjukvård samt utbildning.
            </seg>
          </u>
          <u>
            <seg>
              Vi har en hög ambition. Men i jämförelse med de länder som Bodil
              Ceballos nu väljer att ta upp tar vi per capita emot många flyktingar.
              Vi ser nu också en dramatisk ökning, inte minst från Syrien. Siffrorna
              talar tyvärr sitt tydliga språk och säger mycket om hur det ser
              ut i landet i dag. Förra året var det totalt sett ungefär 7 700
              personer. Bara hitintills i år räknar vi med drygt 11 800. Det
              är en dramatisk ökning som gör att riksdagen nu har fått behandla
              en vårändringsbudget där prognosen för flyktingmottagandet har
              skrivits upp eftersom vi är uppe på siffror som vi inte har haft
              på många år.
            </seg>
          </u>
          <u>
            <seg>
              Om man ser över tiden gör den schablonmässiga avräkningen från
              biståndet att biståndet ungefärligt täcker sju tiondelar av de
              beräknade kostnader Migrationsverket har. Med detta sätt att räkna
              betalar biståndet alltså inte hela Migrationsverkets mottagande.
              För att täcka de övriga kostnaderna sker en schablonmässig avräkning
              från biståndet. Detta gör vi mycket för att för att för det första
              upprätthålla respekten för enprocentsnivån och för det andra för
              att kunna se till att vi inte hittar ekonomiska skäl för att inte
              fullfölja vårt solidariska ansvar när människor söker sig till
              Sverige för att få skydd undan krig, konflikter och förtryck.
            </seg>
          </u>
          <u>
            <seg>
              När andra länder nu nämns, till exempel Frankrike, är det viktigt
              att diskutera dessa frågor. Hur hög andel av deras bni är bistånd?
              The United Kingdom, Storbritannien, strävar under premiärminister
              David Camerons ledning efter att komma upp till 0,7 procent av
              bni. Det tycker jag är hedervärt. Sverige ligger uppe på 1,0 procent.
              Vi använder OECD-Dac-regelverket fullt ut just för att kunna behålla
              respekten och legitimiteten för biståndet.
            </seg>
          </u>
          <u>
            <seg>
              Då får vi också det medger jag ta denna så kallade urholkningsdebatt
              eftersom ungefär 10 procent av biståndsbudgeten, i detta fall,
              avräknas för just ett generöst och rättssäkert flyktingmottagande.
              Jag tycker att det är rätt och rimligt utifrån de regler som OECD-Dac
              har lagt upp och som vi i så fall kan gå in och börja ändra på.
              Jag trodde också att vi i den här kammaren var helt överens om
              att det är rimligt att Sverige ska upprätthålla enprocentsnivån
              som gör att vi kan ha en långsiktig trovärdighet. Men då måste
              vi också vara överens om spelreglerna.
            </seg>
          </u>
          <note type="speaker">
            Anf. 17 BODIL CEBALLOS (MP):
          </note>
          <u>
            <seg>
              Fru talman! Det kommer naturligtvis en följdfråga på det här.
              Vart tar mellanskillnaden vägen, om vi trodde att vi skulle ha
              10,8 procent men rapporterade 10,9 till OECD-Dac, och det som
              var avsatt i biståndsbudgeten egentligen var mer än det? Går den
              tillbaka till biståndet, eller går den bara tillbaka till statsbudgeten
              som sådan?
            </seg>
          </u>
          <u>
            <seg>
              En stor grupp som kom hit för ett antal år sedan var romer från
              Serbien. Jag vet inte exakt hur det ser ut i dag. Romer från Serbien
              var då den näst största asylgruppen. De stannade i genomsnitt
              55 dagar i asylsystemet. Men schablonen är på många fler dagar,
              vilket innebär att det måste bli ett glapp någonstans i beräkningen
              och alla pengar har naturligtvis inte gått åt.
            </seg>
          </u>
          <u>
            <seg>
              Man kan använda biståndsmedel för dem som kommer från länder
              som är klassade som biståndsländer enligt Dacregelverket. Då gäller
              det att ha koll på det för att inte räkna andra som inte kommer
              från de länderna.
            </seg>
          </u>
          <u>
            <seg>
              När jag tittar på Migrationsverkets budget för kostnader för
              boende, mat och sådana saker är summan i princip densamma som
              den vi tar från biståndet.
            </seg>
          </u>
          <u>
            <seg>
              Jag tittade alldeles nyss i årets budget, innan jag kom hit.
              Med tilläggsbudgeten är vi uppe i ca 100 procent eller kanske
              till och med mer som vi avsätter för flyktingmottagande i Sverige.
              Då kommer alltihop, 100 procent, från biståndet i så fall. Migrationsverket
              får ju inte använda sig av andra kostnader. Det som är Migrationsverkets
              hantering av medborgarskapsärenden och sådana saker går förstås
              inte från biståndet. Men det som är flyktingmottagning verkar
              i huvudsak komma från biståndet.
            </seg>
          </u>
          <u>
            <seg>
              Låt oss se på det här historiskt. Staffan Landin skriver så här
              på sin blogg: Den stora ökningen av kostnader brukar tillskrivas
              det ökade antalet flyktingar. Det stämmer förvisso att fler människor
              söker asyl i dag än år 2000. Men summan som regeringen tar från
              biståndet har ökat dubbelt så mycket som antalet flyktingar. Kurvorna
              följdes åt fram till 2006. Sedan har kopplingen mellan antalet
              flyktingar och summan som tas ifrån biståndet försvunnit. Det
              var tre gånger fler asylsökningar 2013 än 2000, medan summan som
              tas från biståndet är sex gånger högre.
            </seg>
          </u>
          <u>
            <seg>
              Någonting har alltså hänt. Under den tid som vi i Miljöpartiet
              var stödparti till Socialdemokraterna gick vi med på att en viss
              del av biståndet fick gå till asylmottagande i Sverige. Men sedan
              har det eskalerat så till den milda grad att det inte längre är
              rimligt. Det är inte rimligt att vi avviker så mycket från övriga
              länder. Att Frankrike och andra länder inte kommer upp i 0,7 procent
              är beklagligt, men det är ingenting som påverkar våra beslut i
              Sveriges riksdag. Vi har sagt att vi ska ha 1 procent av bni till
              bistånd, och vi har sagt att vi ska ha en generös flyktingpolitik.
              Vi har råd med båda delarna.
            </seg>
          </u>
          <u>
            <seg>
              Jag skulle vilja att ministern utvecklade lite anledningen till
              den här stora skillnaden. Det gäller inte bara avräkningar för
              flyktingmottagning. Vi räknar också in klimatsatsningar, och det
              inom biståndsbudgeten. Det lägger vi inte i avräkningen, utan
              det är innanför.
            </seg>
          </u>
          <note type="speaker">
            Anf. 18 Statsrådet GUNILLA CARLSSON (M):
          </note>
          <u>
            <seg>
              Fru talman! Det är många frågor, men jag tycker att vi ska uppehålla
              oss vid avräkningarna från biståndet vad gäller flyktingmottagandet
              och den dramatiska ökning av flyktingar som Sverige och regeringen
              har att hantera under det här året. Vi har i vårbudgeten, som
              nu hanteras i finansutskottet, gjort en prognosjustering med ytterligare
              709 miljoner kronor. Det är mycket pengar, det dras av biståndsbudgeten
              och det är bra att vi debatterar och granskar det.
            </seg>
          </u>
          <u>
            <seg>
              Jag kan bara upprepa att vi rapporterar till Dac det faktiska
              utfallet av hur många flyktingar vi har tagit emot, och vi rapporterar
              helt i enlighet med reglerna. Därför avviker det vi lämnar in
              till Dac en aning ibland från vad som är prognostiserat att avräknas.
              Hur utfallet av Sveriges bistånd har varit under åren varit beror
              på många olika faktorer hur bni har förändrats, hur vi har rapporterat
              in och så vidare. Här sker inte en exakt justering eftersom vi
              i Sverige är måna om att upprätthålla nivån och rapportera enligt
              Dac-regelverket. Sedan jämför man det uppnådda med det som fastställs
              i budgeten, 1,0 procent. Men i och med att vi vill rapportera
              det exakta utfallet och de faktiska kostnaderna, såsom Dac vill
              ha det beräknat, får vi avvikelser, givet att vi använder oss
              av en prognos. Det viktiga för mig att säkerställa över tid är
              att vi inte överbetalar till Migrationsverket.
            </seg>
          </u>
          <u>
            <seg>
              Från 2006 till 2012 var den faktiska kostnaden för flyktingmottagandet
              i Sverige 2,2 miljarder kronor högre än vad som är avräknats från
              biståndet. Det är därför jag säger att biståndet schablonmässigt
              kanske upptar sju åtta tiondelar av den totala kostnaden för det
              första året flyktingen befinner sig i Sverige. Vi vill ha en modell
              där man upprätthåller gemensamma principer som syftar till att
              den fattige förtryckte flyktingen ska ha möjligheter att söka
              skydd och få ett värdigt mottagande i Sverige. Det kan hända att
              kostnaderna per dygn har ökat enligt den Landinska beräkningen,
              men det kanske beror på att vi verkligen vill säkerställa att
              kvaliteten på lokalerna ökar, liksom på hälso- och sjukvården
              och kommunernas mottagande. Dagersättningen kan man ha många synpunkter
              på, men jag ska inte säga mer om det. Det är mycket kostnader.
              Varje flykting kostar pengar varje dag.
            </seg>
          </u>
          <u>
            <seg>
              Jag är stolt över att vi har ett starkt humanitärt engagemang
              och att jag har ansvar för att fördela pengar för att hjälpa länder
              i närområdet till krisregionen. Vi pratar här i Sverige om kanske
              15 00020 000 flyktingar från Syrien. Det är ingenting mot vad
              man har i Libanon och Jordanien. Jag har ansvaret att se till
              att vi följer flyktingtragedierna över hela världen. De som kommer
              hit ska tas emot på ett bra sätt, och det kostar pengar. Det är
              rimligt att det ingår, tycker jag, i biståndsbudgeten. Var skulle
              det annars vara, och vilka skulle annars behöva ta hand om det
              här?
            </seg>
          </u>
          <note type="speaker">
            Anf. 19 BODIL CEBALLOS (MP):
          </note>
          <u>
            <seg>
              Fru talman! Vi är helt överens om att vi ska ta emot den stora
              mängd flyktingar som kommer, självklart. Sedan har vi en annan
              bild av var pengarna ska tas. Vi menar att de inte ska tas från
              biståndsbudgeten. Det finns andra delar i statsbudgeten där vi
              kan hämta de medel som behövs för att ha det goda mottagande av
              flyktingar som vi ändå har i Sverige.
            </seg>
          </u>
          <u>
            <seg>
              Ett annat sätt är att inte vara så strikt i bedömningen utan
              låta fler få stanna. Det innebär att handläggningstiden för flyktingärendena
              kommer att kortas och människor kan komma in i samhället snabbare.
              Det finns många sätt att minska kostnaderna.
            </seg>
          </u>
          <u>
            <seg>
              Statsbudgeten är en sak som regeringen sköter. Vi har en annan
              budget som vi lägger fram varje år och där vi tar tillbaka en
              del av de pengar som regeringen lägger på flyktingmottagningen.
              Vi menar att det inte är rimligt med så stora skillnader i förhållande
              till andra länder.
            </seg>
          </u>
          <u>
            <seg>
              Vi får skämmas att vi tar så mycket som 13,5 procent av vårt
              bistånd för att betala flyktingmottagningen i Sverige. Vi är ett
              av världens rikaste länder, och självklart har vi råd att betala
              för flyktingmottagandet här hemma utan att det ska drabba de allra
              fattigaste i världen. Om vi lägger pengar på att försöka förebygga
              konflikter och om vi lägger pengar för att motarbeta krig långt
              i förväg skulle pengarna kunna ge så himla mycket mer. Det handlar
              om miljarder kronor, inte miljoner, som vi brukar skicka till
              olika krigshärdar. Jag tror att det är 250 miljoner plus 75 miljoner
              i humanitärt bistånd till Syrien. Det är en bagatell i sammanhanget
              med tanke på vad det kostar när flyktingar kommer hit. Vi kanske
              ska lägga ned mycket mer pengar på att förebygga konflikter så
              att människor slipper lämna sina länder på grund av krig och konflikter.
            </seg>
          </u>
          <note type="speaker">
            Anf. 20 Statsrådet GUNILLA CARLSSON (M):
          </note>
          <u>
            <seg>
              Fru talman! Tack för interpellationen! Vi är ett av världens
              rikaste länder. Ja, vi är ett av de länder i världen som ger mest
              i bistånd både per capita och i procent av vår bruttonationalinkomst.
              Ja, vi är ett av de länder i världen som tar emot flest flyktingar.
              Just vad gäller Syrien är vi, förutom grannländerna, ett av de
              mest generösa. Detta får konsekvenser i biståndsbudgeten.
            </seg>
          </u>
          <u>
            <seg>
              Förra årets utfall av flyktingkostnader utöver biståndsramen
              var nästan 360 miljoner kronor. I år tror jag att det kommer att
              bli ännu mer. De pengar som Miljöpartiet påstår sig avsätta i
              sin egen budget för att täcka kostnaderna är inte i närheten av
              detta, om jag räknar rätt. Det är oerhört svårt att se att ni
              i er budget har pengar för det ni anklagar mig för att inte ha.
              360 miljoner kronor förra året är utfallet för det som togs någon
              annanstans ifrån. I år kommer det antagligen att bli mer.
            </seg>
          </u>
          <u>
            <seg>
              Jag hoppas att vi kan upprätthålla respekten för enprocentsnivån,
              att vi fullföljer OECD:s sätt att räkna och att vi har ordning
              och reda i biståndet och gemensamt ser till att vi finansierar
              ett värdigt mottagande för flyktingar varhelst i världen de befinner
              sig. Det är en enastående utmaning, och jag är glad om vi fortsatt
              kan ha stöd för det här i kammaren.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Svar på interpellation 2012/13:397 om utfasning av biståndsländer
          </note>
          <note type="speaker">
            Anf. 21 Statsrådet GUNILLA CARLSSON (M):
          </note>
          <u>
            <seg>
              Fru talman! Bodil Ceballos har frågat mig hur jag tänker agera
              gentemot Sidas budgetunderlag med förslag om utfasning av biståndet
              till Latinamerika och rörande anpassningen av biståndspolitiken
              till Sveriges politik för global utveckling, PGU. Bodil Ceballos
              har också frågat hur jag, vid ett eventuellt besked om att fasa
              ut biståndet till Latinamerika, avser säkerställa freds- och försoningsprocessen,
              främjandet av demokrati och respekt för mänskliga rättigheter
              i Latinamerika samt hur jag avser att bygga de framtida relationerna
              med länder som kan komma att fasas ut. Jag kommer i svaret inte
              att föregripa den analys som för närvarande sker av Sidas budgetunderlag.
            </seg>
          </u>
          <u>
            <seg>
              Låt mig inledningsvis hänvisa till svaret på Hans Lindes interpellation
              den 12 april om det långsiktiga utvecklingssamarbetet med Latinamerika.
              Regeringen har inte gjort några nya överväganden sedan det svaret
              lämnades.
            </seg>
          </u>
          <u>
            <seg>
              Frågorna som ställs föranleds av att Sida i sitt budgetunderlag
              till regeringen har presenterat ett scenario som omfattar en utfasning
              av det bilaterala biståndet till Bolivia, Colombia, Guatemala
              och Irak.
            </seg>
          </u>
          <u>
            <seg>
              Regeringen fattar beslut om med vilka samarbetsländer Sverige
              ska bedriva bilateralt bistånd. Sidas budgetunderlag är nu i sin
              helhet föremål för analys inom Regeringskansliet inför framtagandet
              av nästa års budget.
            </seg>
          </u>
          <u>
            <seg>
              Många av Latinamerikas länder har över lag haft en positiv utveckling
              och god ekonomisk tillväxt som har bidragit till minskad fattigdom.
              De demokratiska styrelseskicken har utvecklats i en huvudsakligen
              positiv riktning. I dag leds länderna på den amerikanska kontinenten
              av folkvalda presidenter och regeringar, med Kuba som enda undantag.
            </seg>
          </u>
          <u>
            <seg>
              På delar av kontinenten har emellertid många år av inbördeskrig
              lämnat efter sig samhällen med djupa sociala splittringar och
              svaga institutioner, och fattigdom är fortfarande ett stort problem.
              Våld och organiserad brottslighet utgör nya hot och påfrestningar.
              Kränkningar av mänskliga rättigheter begås fortfarande, och de
              demokratiska systemen är på sina håll sköra.
            </seg>
          </u>
          <u>
            <seg>
              En viktig aspekt av regeringens biståndspolitik är att den genomgående,
              oavsett land eller region, ska sträva efter att det svenska biståndet
              ska upprätthålla en hög grad av effektivitet och god kvalitet
              samt fylla en strategisk roll.
            </seg>
          </u>
          <u>
            <seg>
              Sveriges politik för global utveckling, PGU, innehåller den så
              kallade samstämmighetspolitiken för utveckling, som innebär att
              alla politikområden ska bidra till målet om en rättvis och hållbar
              global utveckling. Hinder mot utveckling inom de olika politikområdena
              ska identifieras och minimeras. Biståndet är ett av dessa politikområden.
              Genom Sveriges relationer med Latinamerika inom handel, miljö
              och forskning bidrar regeringen, också vid sidan av det svenska
              biståndet, med ett utvecklingsperspektiv.
            </seg>
          </u>
          <u>
            <seg>
              Såväl Utrikesdepartementet som Sida har i Stockholm och genom
              våra ambassader i mottagarländer en löpande dialog med ett stort
              antal svenska frivilligorganisationer. Dessa är engagerade i biståndet
              till Latinamerika, inte minst som biståndsaktörer. Regeringen
              har redan genomfört konsultationer med flera relevanta aktörer
              för att inför kommande beslutsprocesser få ett bredare beslutsunderlag
              för det svenska biståndets framtida roll i Latinamerika.
            </seg>
          </u>
          <note type="speaker">
            Anf. 22 BODIL CEBALLOS (MP):
          </note>
          <u>
            <seg>
              Fru talman! Jag börjar med att tacka för svaret. Vi närmar oss
              den dag då regeringen måste fatta beslut inför budgeten i höst,
              och vi har hittills inte fått några signaler om att ministern
              och regeringen planerar att säga nej till den föreslagna utfasningen
              av biståndet till medelinkomstländerna Colombia, Guatemala, Bolivia
              och Irak.
            </seg>
          </u>
          <u>
            <seg>
              Det är ett förslag som enligt Sidas generaldirektör är ett svar
              på de signaler regeringen gett i tidigare budgetar, nämligen att
              fasa ut bistånd utifrån en tanke om medelinkomstländer och volymer.
            </seg>
          </u>
          <u>
            <seg>
              Budgeten är i slutänden allianspartiernas gemensamma syn på vad
              biståndet ska användas till som sedan ska omvandlas till praktisk
              politik av myndighetens ledning. Konsekvensen av tidigare budget
              skulle i så fall vara utfasning av nämnda länder.
            </seg>
          </u>
          <u>
            <seg>
              Vilka konsekvenser förslaget får för människorna i dessa länder
              berörs inte i underlaget. Jag hoppas dock att ministern har läst
              de inlagor som ambassaderna har kommit med i efterhand för de
              var inte tillfrågade innan.
            </seg>
          </u>
          <u>
            <seg>
              Ministern hänvisade i sitt svar till den pågående analysen. Vi
              som utifrån ser hur detta hanteras har dock vant oss att vid att
              det mesta inom biståndet beslutas och styrs av ett fåtal personer,
              oklart vilka. Ibland bjuder ni in några organisationer till informationsmöten,
              och det är bra. Känslan är dock att utfasningen av det bilaterala
              biståndet till nämnda länder redan är beslutad, oavsett hur mycket
              ministern bedyrar att det pågår en analys.
            </seg>
          </u>
          <u>
            <seg>
              Jag hoppas dock att jag har fel, för det vore mycket olyckligt
              om Sverige inte har en fortsatt närvaro också med bistånd i nämnda
              länder inte minst utifrån den resultatagenda ministern själv är
              en stark förespråkare av och eftersom vi kan uppvisa goda resultat
              i Latinamerika efter många års långsiktigt arbete.
            </seg>
          </u>
          <u>
            <seg>
              Det återstår några månader tills budgeten ska fastställas, och
              jag hoppas att ministern tar till sig goda argument utifrån innan
              den är klar.
            </seg>
          </u>
          <u>
            <seg>
              Ministern säger själv att Sverige är ett omtyckt land och att
              det är något som är viktigt att värna också inför framtiden. I
              Latinamerika har vi funnits länge, och vi har varit en viktig
              aktör i freds- och försoningsprocesser, för arbete för demokrati
              och mänskliga rättigheter och inte minst för kvinnors rättigheter.
              I Irak är fokus på detsamma.
            </seg>
          </u>
          <u>
            <seg>
              Att ge sig av från länder där varken fred, försoning, demokrati
              eller mänskliga rättigheter är säkerställda och som dessutom präglas
              av stor fattigdom för vissa delar av befolkningen är att under
              arbetet med att nå de goda resultat vi värnar ge upp på halva
              vägen.
            </seg>
          </u>
          <u>
            <seg>
              Fru talman! Ministern hänvisar till en tidigare debatt i kammaren
              om Latinamerika. Jag konstaterar att ministern då uttalade att
              det svenska engagemanget för Bolivia, Guatemala och Colombia är
              både historiskt och för framtiden, att vi har en stark politisk
              närvaro, att vi har bedrivit långsiktigt utvecklingssamarbete
              och att vi i allt större grad jobbar tillsammans med dessa länder,
              som också har förändrats. Det är ingen tvekan om att vi där har
              ett starkt engagemang, säger ministern.
            </seg>
          </u>
          <u>
            <seg>
              Det är dock svårt att se denna långsiktighet i engagemanget då
              vi inte får veta vad regeringen tänker ersätta det eventuellt
              uteblivna stödet med rent konkret. Jag hoppas att ministern kan
              utveckla det i nästa inlägg.
            </seg>
          </u>
          <u>
            <seg>
              Hur ska vi säkerställa att MR-försvarare kan fortsätta sitt viktiga
              arbete i hemländerna utan stöd utifrån? Hur ska vi kunna fortsätta
              driva på i fredsprocessen om vi inte har en närvaro i landet?
              Det räcker inte alltid med en ambassad.
            </seg>
          </u>
          <u>
            <seg>
              Bistånd är också ett smörjmedel för att få vara med och påverka.
              Här resonerar olika givare olika. Många länder ger ett mindre
              bistånd, men genom att ge det får man sitta med vid bordet, vilket
              ger ett inflytande. För Sveriges del verkar ministern vilja att
              vi i stället ska vara bara i de länder där volymerna av biståndsmedel
              är tillräckligt stora. Självklart påverkas den politiska närvaron
              också om man inte längre blir inbjuden att sitta med vid samtal
              då man inte längre är en givare.
            </seg>
          </u>
          <u>
            <seg>
              Det är också svårt att se långsiktigheten med tanke på att ministern
              så sent som 2007 talade om för berörda länder att vi skulle vara
              kvar i just deras länder.
            </seg>
          </u>
          <note type="speaker">
            Anf. 23 AMINEH KAKABAVEH (V):
          </note>
          <u>
            <seg>
              Fru talman! Tack, statsrådet Gunilla Carlsson! Stort tack också
              till Bodil Ceballos för denna viktiga debatt!
            </seg>
          </u>
          <u>
            <seg>
              Jag har varit i Guatemala två gånger och i El Salvador. Jag har
              mycket kontakt med kvinnor och fredsarbetare som jobbar med framför
              allt mäns våld mot kvinnor. På grund av de långa inbördeskrigen
              i Colombia, Guatemala, El Salvador och Honduras har våldet ökat
              i samhället. Många unga män är arbetslösa på grund av massarbetslösheten
              och bär vapen.
            </seg>
          </u>
          <u>
            <seg>
              När dessa samhällen ska övergå från att vara militära till att
              bli civila behövs ett enormt stöd, vilket Sverige har utlovat.
              Sverige har spelat en betydande roll i fredsprocesser och när
              det gäller mänskliga rättigheter. Det går inte att svika dessa
              länder nu. Det vore mycket oseriöst och ansvarslöst av Sverige
              att dra sig ur dessa länder när freden precis har besannats.
            </seg>
          </u>
          <u>
            <seg>
              Jag träffade ambassadören i Guatemala City när jag var där för
              två år sedan. Han menade att under valet gick 75 procent av Sveriges
              bistånd till demokratiarbete och till att ge kvinnor röstkort
              så att de kunde rösta. Det gällde framför allt mayakvinnor och
              andra på landsbygden som inte ens kände till sina mänskliga rättigheter.
              De behövde få röstkort för att kunna rösta och påverka demokratin.
            </seg>
          </u>
          <u>
            <seg>
              Vi gör ett jätteviktigt arbete i dessa länder med vårt bistånd.
              Varför ska vi dra oss ur nu när freden äntligen har besannats,
              samhällena ska utvecklas och polisen ska få utbildning om hur
              den ska förebygga till exempel mäns våld mot kvinnor i nära relationer?
            </seg>
          </u>
          <u>
            <seg>
              Jag vet att den svenska polisen har ett fyraårigt projekt om
              detta. Jag har till och med blivit kontaktad av dem som jobbar
              med det. De har sms:at mig och undrat hur de ska få garantier
              för att kunna jobba med projektet om sexuella trakasserier och
              mäns våld mot kvinnor.
            </seg>
          </u>
          <u>
            <seg>
              Det handlar om hela den militära mentaliteten som präglar dessa
              länder på grund av olika militärkupper och USA:s och omvärldens
              roll.
            </seg>
          </u>
          <u>
            <seg>
              Vi måste se till att vi inte ska svika utan berika freden. Det
              kan vi göra genom att vi har kvar biståndet. Det är väldigt viktigt
              för Sverige och inte minst för ryktet om att vi berikar andra
              länder med vår röst och med freden. Därför är det viktigt att
              se till att freden besannas.
            </seg>
          </u>
          <note type="speaker">
            Anf. 24 Statsrådet GUNILLA CARLSSON (M):
          </note>
          <u>
            <seg>
              Fru talman! Låt mig ändå efter ett antal år som biståndsminister
              verkligen välkomna den här debatten och säga att det är så roligt.
              Det var just här jag en gång startade som biståndsminister. Jag
              sade att vi måste öka det svenska biståndet för att jobba mer
              med säkerhetssektorsreformer, att vi kanske borde ha större möjligheter
              att stötta polisen och det juridiska systemet. Nu är vi här, där
              jag blir anklagad från Vänstern och Miljöpartiet för att jag gör
              för lite i den delen och riskerar att städa bort saker som vi
              nu sätter stort värde på.
            </seg>
          </u>
          <u>
            <seg>
              Det är ett oerhört gott erkännande av vad inte bara civilsamhället
              gör utan också hur Sverige har skärpt sitt bistånd för demokrati
              och mänskliga rättigheter, hur vi har samverkat med insatser för
              fred och säkerhet för att ta tag i de grundläggande orsakerna
              till att människor fortfarande lever i fattigdom.
            </seg>
          </u>
          <u>
            <seg>
              Samtidigt är mitt ansvar för en omfattande budget, med hela tiden
              minskande resurser, givet ambitionshöjningarna, att fundera över
              var vi kan göra bäst nytta och hur vi kan nå de fattigaste människorna.
            </seg>
          </u>
          <u>
            <seg>
              Jag vill försvara myndigheten Sida, som nu, när man tittar på
              var det finns fattigdomsutmaningar kvar i världen, jämför medelinkomstländerna,
              där vi kanske i snitt för de länderna talar om 15 procent som
              lever under fattigdomsstrecket, med de klassiska biståndsländerna
              i sub-Sahara-Afrika, som kanske har 6070 procent.
            </seg>
          </u>
          <u>
            <seg>
              Då är det rätt rimligt, tycker jag, att biståndsmyndigheten Sida,
              som vill rikta sig mot fattiga och förtryckta människor i fattiga
              länder för den signalen har de absolut fått i sitt budgetunderlag,
              givet begränsade resurser för att kunna ha folk ute i fält också,
              gör denna scenariobeskrivning till den svenska regeringen och
              därmed också till riksdagen.
            </seg>
          </u>
          <u>
            <seg>
              Det är också därför, fru talman, som jag är så glad över att
              vi har en debatt här. Jag vill definitivt vända mig mot att det
              är ett fåtal som sitter och diskuterar det svenska biståndet och
              fattar beslut på oklara grunder. Vi har infört en transparensgaranti.
              Jag kommer till riksdagens utrikesutskott varenda gång det behövs.
              Jag är den minister som mest besöker Sida. Jag står ständigt till
              förfogande för att vara med på intressentmöten och en mängd andra
              aktiviteter. Senast i veckan satt jag mer än en timme med organisationer
              som vill berätta för mig på det svenska Utrikesdepartementet vad
              de gör i dessa delar, just för att väga: Är det för tidigt att
              börja fasa ut biståndet?
            </seg>
          </u>
          <u>
            <seg>
              Men jag tror också att vi måste ställa ökade krav på regeringarna
              i de här länderna. Våldet i samhället har tyvärr inte minskat,
              trots att man nu kommer ur inbördeskrig. Fortfarande är det så
              att ursprungsbefolkningar förtrycks, att minoriteter inte har
              rättigheter och framför allt att våldet mot kvinnor har ökat.
              Vi måste ställa ökade krav på regeringarna själva, för vi kan
              inte bara sno pengar från de fattigaste människorna för att göra
              saker som Peru, Honduras och El Salvador behöver göra själva.
              Jag håller med Amineh Kakabaveh om detta.
            </seg>
          </u>
          <u>
            <seg>
              Det är därför som jag har ägnat nästan ett helt år av min arbetstid
              i en högnivåpanel som FN har haft just åt att prata om våld i
              samhället, våld i hemmen och våldet mot barnen och att vi måste
              börja förändra beteenden i hela världen, för att vi inte ska undergräva
              möjligheterna till utveckling.
            </seg>
          </u>
          <u>
            <seg>
              Att då hela tiden tro att svenskt bilateralt bistånd i alla länder,
              i alla tider och i alla situationer är det som ska vara lösningen
              på problemen tror jag begränsar sikten.
            </seg>
          </u>
          <u>
            <seg>
              Det är därför, fru talman, jag är så glad över den här debatten.
              Vi måste fundera över vilka andra vägar vi har. Vi har i det svenska
              biståndet, under den tid som jag har haft ansvaret, försökt sätta
              ett ökat fokus på fattigdomsbekämpning och mäta resultat för att
              kunna upprätthålla biståndets integritet och legitimitet. Jag
              tror att det är oerhört viktigt.
            </seg>
          </u>
          <u>
            <seg>
              Därför är det så viktigt, när vi vet att vi har andra, tillkommande
              saker vid sidan om, att vi kallar dem vid deras rätta namn. Det
              är därför vi har öppnat upp för en omfattande demokratiserings-
              och yttrandefrihetssatsning från alliansregeringens sida. Det
              är därför vi nu lägger mer pengar till svenska civilsamhällesorganisationer
              och ytterligare stärker möjligheterna för att just jobba med freds-
              och försoningsprocesser.
            </seg>
          </u>
          <u>
            <seg>
              Det finns också andra kanaler än att bara jobba med det svenska
              bilaterala biståndet och närvaron. Men jag tycker att det är ett
              gott betyg till svensk utrikes- och säkerhetspolitik att civilsamhällesorganisationerna
              och också oppositionen vill att Sverige ska vara kvar i de här
              länderna eftersom vi avsiktligen spelar en mycket stor roll. Jag
              är mycket glad för det och glad för detta stöd.
            </seg>
          </u>
          <note type="speaker">
            Anf. 25 BODIL CEBALLOS (MP):
          </note>
          <u>
            <seg>
              Fru talman! Jag sade nog inte att det är på oklara grunder, men
              det är väldigt oklart för oss som inte arbetar på Utrikesdepartementet
              vem det är som gör vad och när i tid saker och ting kommer. Jag
              kan påminna ministern om till exempel den biståndspolitiska plattformen,
              som har varit en segdragen process, där vi har varit mycket kritiska
              mot brist på transparens etcetera. Det är det jag menar.
            </seg>
          </u>
          <u>
            <seg>
              Någonstans tycker jag att det låter lite positivt. Vi är överens
              om att man måste jobba inom säkerhetssektorn, överens om att man
              måste jobba med mänskliga rättigheter etcetera. Därför är det
              märkligt att vi, när ministern har fått precis det hon vill, ska
              dra oss ur till exempel Latinamerika, där just det arbetet är
              så oerhört viktigt.
            </seg>
          </u>
          <u>
            <seg>
              Jag har precis som Amineh besökt Guatemala. Jag besökte både
              Guatemala och Colombia under det senaste året, och Irak och Bolivia
              står på min resplan för hösten.
            </seg>
          </u>
          <u>
            <seg>
              I Guatemala träffade jag i huvudsak mayafolk i olika kommuner
              genom projekt som antingen Green Forum eller Forum Syd arbetar
              med. En av de mayaledare som jag träffade på ett av mötena mördades
              för inte alls länge sedan.
            </seg>
          </u>
          <u>
            <seg>
              Den samstämmiga önskan från dem jag träffade i Guatemala gällde
              stöd till att driva rättsprocesser mot staten och rättsligt stöd
              att försvara sig mot staten mot diverse anklagelser. I många fall
              handlar processerna om rättmätiga krav på att staten ska genomföra
              samråd med invånarna innan staten låter till exempel utländska
              bolag ta deras mark för exploatering. Det är knappast något som
              vi kan förvänta oss att staten Guatemala kommer att bistå dem
              med, även om de borde. Men så är det ju inte i Guatemala, och
              Guatemala har ingen plan- och bygglag av svensk modell som säkerställer
              samråd.
            </seg>
          </u>
          <u>
            <seg>
              När det gäller Colombia berättade en MR-advokat att 9697 procent
              av de medel som civilsamhällesorganisationerna har att röra sig
              med kommer från utländska givare. Många gånger är staten också
              där motpart i målen om kränkningar av mänskliga rättigheter. Även
              om landet i sig är mer demokratiskt än det var tidigare är situationen
              mycket skör. Jag upplevde faktiskt en tillbakagång i år i förhållande
              till förra året, när jag var där. Människor är inte lika optimistiska
              nu som då.
            </seg>
          </u>
          <u>
            <seg>
              Staten är självklart inte intresserad av att behöva gottgöra
              alla dem som har drabbats av konflikt under så många år, om de
              skulle bli fällda, så staten kommer knappast att bidra till de
              rättsliga processerna, som ju är en nyckel i försoningsprocessen.
              Om fler gör som Sverige riskerar försoningsprocessen i Colombia
              att stanna av.
            </seg>
          </u>
          <u>
            <seg>
              Jag hörde på ministern att hon menar att andra aktörer kan komma
              in i stället, och en del av svaret pekar också på det. Det jag
              skulle vilja veta lite mer konkret är vilka aktörer det är som
              då kan komma in. Ministern säger att stödet till de svenska organisationerna
              kommer att ökas, om jag förstod saken rätt. Det tycker jag är
              mycket positivt, för de svenska organisationerna gör ett oerhört
              bra arbete.
            </seg>
          </u>
          <u>
            <seg>
              Men det är också viktigt att ha kontakter med ambassaderna, så
              att man får den politiska närvaron från svenska statens håll.
              Många gånger arbetar ju organisationerna mycket nära ambassaderna
              och den personal som finns där, Sidahandläggare men också övrig
              personal på ambassaden. Jag tror att det är viktigt att man ser
              hela sambandet. Det är bra om vi så att säga kan ersätta det som
              tidigare gick via ambassaderna med organisationerna, men det är
              bra om ambassaderna och deras arbete får vara kvar.
            </seg>
          </u>
          <note type="speaker">
            Anf. 26 AMINEH KAKABAVEH (V):
          </note>
          <u>
            <seg>
              Fru talman! Vi vet att vårt bistånd används mycket för fattigdomsbekämpning.
              Vi vet också att det har varit inbördeskrig i länderna i Latinamerika.
              Krig söndrar och splittrar, och krig förstör folks mentalitet,
              samhället och allt. För att kunna säkerställa och vrida tillbaka
              till det civila, till freden och till demokratin behövs det ett
              långsiktigt arbete.
            </seg>
          </u>
          <u>
            <seg>
              Den oro som vi bär på tror jag handlar om osäkerhet. Det finns
              ingen logisk förklaring och inget tydligt besked om hur länge
              man vill och hur man vill gå vidare.
            </seg>
          </u>
          <u>
            <seg>
              Denna oro beskrivs i medierna. Men här får vi inte ett klart
              besked från ministern om att man vill att det ska ersättas med
              andra organisationer. Vilka skulle det i så fall kunna vara? Om
              vi ska ge bistånd men inte låta folk vara på plats måste det göras
              konsekvensanalyser, och arbetet måste kunna följas upp.
            </seg>
          </u>
          <u>
            <seg>
              Det man ser på plats är enormt viktigt. Om jag själv inte hade
              varit i El Salvador och i Guatemala hade jag inte kunnat inse
              hur viktigt det är att vara på plats och stötta det arbete som
              ambassaden och olika organisationer gör. Även folket i Guatemala,
              El Salvador, Honduras och Colombia gör ett gott arbete, men de
              behöver stöd i detta svåra arbete. Det är så många som blir mördade.
              Det utövas terror mot arbetarledare, mot fredsmäklare och mot
              kvinnor. Det är mycket viktigt att följa detta arbete på plats.
            </seg>
          </u>
          <note type="speaker">
            Anf. 27 Statsrådet GUNILLA CARLSSON (M):
          </note>
          <u>
            <seg>
              Fru talman! Jag tror att det handlar bland annat om tidsperspektiven.
              Hur länge ska vi vara verksamma? I hur stor utsträckning kan vi
              ha ett tydligt fattigdomsperspektiv och ändå säga att vi vill
              vara kvar trots att man har tagit sig ur den extrema fattigdomen
              men att det fortfarande finns kvarvarande samhällsproblem som
              Sverige tror sig kunna vara med och påverka genom ett bilateralt
              bistånd? Det innebär att vi tar på oss ett rätt stort ansvar men
              också att vi ger ett erkännande till de freds- och försoningsprocesser
              som har varit över tid och där Sverige har varit mycket engagerat.
            </seg>
          </u>
          <u>
            <seg>
              Att jag inte kan ge ett klart besked i dag beror på att vi har
              en seriös beredning inom Regeringskansliet. Jag vill inte föregå
              den.
            </seg>
          </u>
          <u>
            <seg>
              Vi lyssnar in, och vi försöker svara på frågor. Men jag som ansvarigt
              statsråd måste göra avdömningar i fråga om myndigheten Sidas förmåga
              att vara överallt.
            </seg>
          </u>
          <u>
            <seg>
              Alltjämt har vi en mängd utmaningar i världen. Jag tror att det
              är mycket viktigt att vi ger Sida arbetsro för att nu kunna bidra
              till att katalytiskt lyfta den sista miljarden extremt fattiga
              människor ur fattigdom.
            </seg>
          </u>
          <u>
            <seg>
              Därför är det rätt rimligt att Sida nu vill ha ytterligare vägledning
              från regeringen om var man ska lägga sina resurser. Jag gör avdömningar
              eftersom jag alltid kan hitta människor som väl kan argumentera
              för svenskt bistånd. Det tycker jag är roligt och bra. Så ska
              det vara. Men vi kan också vara överens om att Sverige kan och
              ska inte göra allt överallt. Däremot kan vi jobba med andra. Exempelvis
              Green Forum kan jobba mycket med Europeiska unionen. Vi har andra
              möjligheter att politiskt driva och fördjupa detta arbete och
              få en samstämmig bild som också är europeisk kring hur vi bidrar
              i till exempel Latinamerika.
            </seg>
          </u>
          <u>
            <seg>
              Det finns en annan sak som är viktig att ta upp i kammaren, och
              det är att Sverige har ökat stödet till civilsamhällets organisationer
              och till de partinära stiftelserna. Här kan det göras ännu mycket
              mer när det gäller att bygga upp respekten för demokrati. Vi har
              bidragit till kapacitetsuppbyggnad, och vi har sett till att biståndet
              i dess dialogform påverkar människor. Men kom ihåg att civilsamhällets
              organisationer nu är starkt ifrågasatta när de kommer utifrån.
              Det gäller i Peru och Guatemala. Vi har också haft stora problem
              med att kanalisera biståndet på detta icke-statliga sätt för att
              bidra till att exempelvis lyfta fram ursprungsbefolkningarnas
              rättigheter. Här har svenskt bistånd en förmåga att katalytiskt
              och organisatoriskt bidra till kapacitetsuppbyggnad men även öka
              rättighetsperspektiven i dessa länder. Där spelar civilsamhällets
              organisationer en stor roll. Kan vi hitta andra kanaler?
            </seg>
          </u>
          <u>
            <seg>
              Allt detta behöver vi titta på nu för att vi ska veta vad vi
              ska göra långsiktigt. Allt bistånd måste beskrivas också utifrån
              ett långsiktigt perspektiv. Därför är jag glad för denna debatt.
              Nu handlar det om en tidsfråga. Är det dags nu eller senare? Och
              hur mycket resurser ska vi lägga på just dessa frågor när vi fortfarande
              i inte minst södra Afrika har omfattande fattigdomsproblem som
              jag anser att myndigheten måste jobba mer med?
            </seg>
          </u>
          <u>
            <seg>
              Slutligen kan jag säga följande när det gäller plattformen och
              anklagelser igen om att jag inte finns tillgänglig och att det
              är dålig transparens när det gäller vem som gör vad och när. Plattformen
              skulle vara regeringens styrinstrument i just denna typ av frågeställningar
              och för att ge tydligare vägledning till just Sida. Nu har intresset
              för denna varit så omfattande att vi har gjort ett omtag och sagt
              att vi låter den få bli ett ännu större och mer levande dokument.
              Det är därför som vi kommer att ha ett öppet förfarande. Det är
              också därför som vi kommer att lägga ut detta så att allmänheten
              och många av de organisationer som är engagerade i biståndet får
              möjligheter att påverka. Jag hoppas att vi kan använda kommande
              veckor och hösten i riksdagen för detta. Men framför allt hoppas
              jag att det kan vara färdigt till Almedalen så att vi kan fortsätta
              att diskutera bland annat var, hur och med vem svenskt bistånd
              ska verka.
            </seg>
          </u>
          <note type="speaker">
            Anf. 28 BODIL CEBALLOS (MP):
          </note>
          <u>
            <seg>
              Fru talman! Det är just det långsiktiga som jag efterlyser. Det
              är nu som vi börjar kunna skörda frukterna av det bistånd som
              har pågått under många år och som inte är avslutat. Det som jag
              reagerar mot är om vi lämnar detta mitt i det viktiga arbetet
              och slänger in handduken innan vi har kommit i mål. Jag tycker
              inte att vi redan ska slänga in handduken, utan jag tycker att
              vi först ska gå i mål.
            </seg>
          </u>
          <u>
            <seg>
              Vi vet att det till exempel i Guatemala pågår en kampanj från
              en liten men mycket mäktig grupp människor för att få bort biståndet
              därför att de vill ha all kontroll själva. De vill inte ha någon
              som sätter fingret på mänskliga rättigheter etcetera. När till
              och med utrikesministern kommer hit och beter sig som han gjorde
              när han var här vet ministern precis vad det handlar om.
            </seg>
          </u>
          <u>
            <seg>
              För mig handlar detta om att regeringen nu har en möjlighet att
              ta ett politiskt beslut i frågan om denna utfasning. Ska vi gå
              i mål, eller ska vi tänka mer på det rent administrativa och vad
              som är lätt för Sida i detta fall? Det blir mindre administration
              för Sida om vi har stora volymer och om vi lämnar vissa länder.
              Men vi har också ett politiskt budskap från Sverige. Jag skulle
              vilja påstå att mänskliga rättigheter, demokrati och fred är våra
              honnörsgrenar. Här är vi på väg att gå i mål men lämnar vid målsnöret.
              Jag tycker att det är fel. Vi kan inte göra på det sättet.
            </seg>
          </u>
          <u>
            <seg>
              På något sätt måste vi se till att Sverige har en fortsatt närvaro.
              Om det sker via ambassaden, vilket vore mycket bra, eller om man
              uppmanar civilsamhällets organisationer att jobba mer, även om
              alla länder inte alltid gillar det, må så vara. Men huvudsaken
              är att vi är där och att vi bibehåller det goda rykte som Sverige
              faktiskt har och som jag tror att vi alla är måna om att vi ska
              fortsätta att ha. Nu börjar folk undra: Vad sjutton är det som
              händer?
            </seg>
          </u>
          <note type="speaker">
            Anf. 29 Statsrådet GUNILLA CARLSSON (M):
          </note>
          <u>
            <seg>
              Fru talman! Jag tackar Bodil Ceballos för interpellationen, och
              jag tackar också för engagemanget. Jag tror att vi är lika. Vi
              blir triggade när vi märker att vi får motstånd.
            </seg>
          </u>
          <u>
            <seg>
              Just när det svenska biståndet ifrågasätts av makthavare har
              vi kommit en bit på väg. Då har det varit så modigt och så framgångsrikt
              som vi vill att det ska vara.
            </seg>
          </u>
          <u>
            <seg>
              Jag är glad över att vi fick denna debatt eftersom det ibland
              kommer frågeställningar om hur effektivt det svenska biståndet
              är, vilka resultat det leder till och vad vi ska göra var, när
              och hur.
            </seg>
          </u>
          <u>
            <seg>
              När det nu också finns önskemål från oppositionen om att en del
              av biståndet ska användas som just smörjmedel i diplomatiska kontakter
              för att vi ska vara närvarande i freds- och försoningsprocesser
              och för att vi ska se till att vi kan jobba även med de svenska
              ambassaderna och stärka polisen och rättsväsendet, är det signaler
              som jag ibland tidigare har blivit anklagad för att göra lite
              för mycket av.
            </seg>
          </u>
          <u>
            <seg>
              Men det är mycket roligt att se att man har denna förväntan på
              att det svenska biståndet bidrar till att vi är med och påverkar
              händelseutvecklingen.
            </seg>
          </u>
          <u>
            <seg>
              Det kan dock bli en resursfråga, trots allt det administrativa:
              Vad är huvuduppgiften för det svenska biståndet om vi vill ha
              ett starkt fattigdomsfokus?
            </seg>
          </u>
          <u>
            <seg>
              För mig kommer bekämpandet av den extrema fattigdomen och fattigdom
              i alla dess former i världen aldrig att bli en administrativ fråga.
              Men jag vill säkerställa att vi under vår generation kan bidra
              till att utrota fattigdomen i världen såsom vi känner den nu.
              Därför är det oerhört viktigt att göra de riktiga vägvalen. Om
              vi sedan anser oss ha resurser att ytterligare kämpa mot förtryck
              och för människors rättigheter, värdighet och frihet ska vi naturligtvis
              göra det också. Jag hoppas att vi kan göra både och. Men jag är
              mycket medveten om att vi ställer höga krav på myndigheten Sida
              och att den också måste ges möjligheter att planera och fundera
              för framtiden så att den använder sina resurser rätt. Detta komplicerade
              och svåra bistånd kräver rätt mycket handläggningsinsatser, och
              det kräver stark närvaro i fält. Det fördyrar biståndet. Därför
              är det viktigt att vi har denna debatt.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Svar på interpellation 2012/13:421 om ungdomsarbetslösheten
          </note>
          <note type="speaker">
            Anf. 30 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Fru talman! Ylva Johansson har frågat mig vilka insatser jag
              och regeringen avser att vidta för att unga i kontakt med Arbetsförmedlingen
              ska få individuellt stöd och konkreta kontakter med arbetsgivare
              i ett tidigt skede av arbetslösheten.
            </seg>
          </u>
          <u>
            <seg>
              Låt mig börja med att säga att ungdomsarbetslösheten är en av
              de stora utmaningarna på arbetsmarknaden. Det krävs en mängd olika
              lösningar, och regeringen har genomfört en hel rad reformer för
              att motverka ungas utanförskap och sänka trösklarna för ungdomar
              att komma in på arbetsmarknaden. Det är i sammanhanget också viktigt
              att komma ihåg att ungdomar är en mycket heterogen grupp. Alla
              individer har inte samma behov av stöd från Arbetsförmedlingen,
              och de insatser som ungdomar tar del av ska anpassas till ungdomarnas
              individuella behov.
            </seg>
          </u>
          <u>
            <seg>
              I förhållande till andra grupper utmärker sig unga genom en hög
              grad av korta arbetslöshetsperioder. De aktiva arbetsmarknadsinsatserna
              ska främst riktas till individer som har stort behov av stöd,
              de som har varit arbetslösa länge och de som riskerar långtidsarbetslöshet.
              Störst risk att bli långtidsarbetslös har bland annat ungdomar
              som saknar slutförd gymnasieutbildning och ungdomar som är födda
              utomlands.
            </seg>
          </u>
          <u>
            <seg>
              Alla ungdomar får förstärkt förmedlarstöd från första dagen i
              arbetslöshet. Förutom det kan ungdomar som har särskilda skäl
              ta del av tidiga programinsatser som praktik och utbildning redan
              innan inträdet i jobbgarantin. Ungdomar som saknar slutförd gymnasieutbildning
              kan också redan från dag ett i arbetslöshet ta del av studiemotiverande
              kurs på folkhögskola. Denna kurs syftar till att motivera ungdomar
              att återuppta och slutföra gymnasieutbildningen. Det är således
              redan i dag möjligt för ungdomar att, utifrån individens behov,
              ta del av aktiva insatser från dag ett i arbetslöshet.
            </seg>
          </u>
          <u>
            <seg>
              Ungdomars etablering på arbetsmarknaden ska också stödjas av
              en aktiv matchning mot lediga jobb. I syfte att förbättra matchningen
              har Arbetsförmedlingen fått i uppdrag att utveckla sina arbetsgivarkontakter
              för att stödja personer med en svag förankring på arbetsmarknaden.
              Arbetsförmedlingens återrapportering visar att det målinriktade
              arbetet med arbetsgivare har lett till att andelen deltagare i
              jobbgarantin som har haft en arbetsplatsförlagd aktivitet har
              ökat, vilket har gett fler ungdomar möjlighet att komma i kontakt
              med arbetslivet.
            </seg>
          </u>
          <u>
            <seg>
              Regeringen följer ungdomars situation på arbetsmarknaden mycket
              noga och fortsätter att jobba aktivt med att få fler unga i arbete.
            </seg>
          </u>
          <note type="speaker">
            Anf. 31 YLVA JOHANSSON (S):
          </note>
          <u>
            <seg>
              Fru talman! Jag tackar statsrådet för svaret.
            </seg>
          </u>
          <u>
            <seg>
              Ungdomsarbetslösheten är mycket hög och ett mycket allvarligt
              samhällsproblem. Vi socialdemokrater har konsekvent kritiserat
              regeringen ur framför allt tre aspekter när det gäller politiken
              för att bekämpa ungdomsarbetslösheten.
            </seg>
          </u>
          <u>
            <seg>
              För det första måste unga få hjälp från Arbetsförmedlingen från
              första dagen. Arbetslöshet är som betong; den är lös och rörlig
              i början, men allteftersom tiden går blir den allt svårare att
              rå på.
            </seg>
          </u>
          <u>
            <seg>
              För det andra handlar det om att höja undervisningskvaliteten
              i skolan att inte ge upp om en enda unge. Det duger inte att andelen
              unga som lämnar gymnasieskolan eller inte ens påbörjar gymnasieskolan
              ökar från år till år. Den grupp som inte har genomgått gymnasieskolan
              har oerhört svårt att komma in på arbetsmarknaden, och regeringens
              utbildningspolitik leder tyvärr i helt fel riktning. Man måste
              förändra skolpolitiken men också se till att ge en andra, tredje
              och fjärde chans samt ett utbildningskontrakt till de ungdomar
              som inte har den gymnasiegrund de behöver för att ta sig ut på
              arbetsmarknaden.
            </seg>
          </u>
          <u>
            <seg>
              För det tredje handlar det om att prioritera insatser för de
              unga som är eller riskerar att bli arbetslösa, i stället för att
              lägga väldigt dyra åtgärder på alla ungdomar som redan har jobb.
              Det ger väldigt liten effekt.
            </seg>
          </u>
          <u>
            <seg>
              Nu säger arbetsmarknadsministern att unga ska få stöd från Arbetsförmedlingen
              från första dagen. Det är inte första gången vi hör det. Vi har
              hört det flera gånger från ministern och regeringen, både i talarstolen
              och på andra ställen. Regeringens problem är dock att det inte
              ser ut så i verkligheten Riksrevisionen har nyligen granskat hur
              stödet för arbetslösa unga ser ut, och det visar sig att ungdomar
              i allmänhet måste vara arbetslösa i tre till fyra månader innan
              de får insatser från Arbetsförmedlingen. Det är alltså tvärtemot
              vad regeringen och arbetsmarknadsministern säger.
            </seg>
          </u>
          <u>
            <seg>
              Riksrevisionens granskning visar också att det när man undersökte
              saken var en fjärdedel av de arbetslösa ungdomarna som inte hade
              sökt något arbete alls under de senaste 30 dagarna under undersökningsperioden.
              Det visar sig även att arbetsförmedlarna anser att de inte har
              tid och möjlighet att ge ungdomarna det stöd de behöver, på grund
              av regeringens regelverk och på grund av för lite tid. Riksrevisionen
              har riktat ganska allvarlig kritik mot regeringen och Arbetsförmedlingen
              för detta och menar att regeringen måste se över arbetsmarknadspolitikens
              regelverk för att säkerställa att ungdomar kan få stöd tidigare
              samt få ett individuellt utformat stöd.
            </seg>
          </u>
          <u>
            <seg>
              När vi nu lyssnar på arbetsmarknadsministern låter det dock som
              att allting redan är gjort och som att man inte vill kännas vid
              de problem som faktiskt finns i verkligheten. Det föranleder mig,
              fru talman, att fråga: Har regeringen verkligen koll på effekterna
              av sin egen politik? Det arbetsmarknadsministern säger om hur
              det ska vara stämmer ju inte med verkligheten. Det är inte så
              det fungerar ungdomar får i allmänhet vänta tre till fyra månader
              innan de får stöd från Arbetsförmedlingen på något sätt.
            </seg>
          </u>
          <u>
            <seg>
              Tar regeringen kritiken från Riksrevisionen på allvar, eller
              tänker regeringen fortsätta att leva i sin egen, fiktiva värld
              där arbetsmarknadsministerns uttalanden faktiskt går stick i stäv
              med hur det ser ut i verkligheten? Kommer regeringen att göra
              den översyn av regelverket som Riksrevisionen efterlyser, för
              att säkerställa att regelverket inte hindrar att ungdomar får
              tidigt och individanpassat stöd från Arbetsförmedlingen?
            </seg>
          </u>
          <note type="speaker">
            Anf. 32 JENNY PETERSSON (M):
          </note>
          <u>
            <seg>
              Fru talman! Ylva Johansson är bekymrad över ungdomsarbetslösheten
              och oroad över att aktiviteten bland ungdomarna hos Arbetsförmedlingen
              är för låg. Jag håller med Ylva Johansson om att det ska vara
              hög aktivitet hos Arbetsförmedlingen och att unga ska ha möjlighet
              att få ett arbete.
            </seg>
          </u>
          <u>
            <seg>
              Dock finns det en skiljelinje mellan mig och Ylva och mellan
              hur de respektive partier vi representerar väljer att bemöta dessa
              oroligheter och utmaningar. Som sagt: Det finns stora skiljelinjer
              i den svenska politiken.
            </seg>
          </u>
          <u>
            <seg>
              För framtiden och ett bättre Sverige är det viktigt med fler
              vägar in på arbetsmarknaden de ska inte vara svårare och färre,
              vilket en socialdemokratisk politik innebär. Låt mig börja med
              att påpeka att vi moderater tillsammans med övriga allianspartier
              hösten 2012 lade fram en budget som gäller för detta år. Vi lade
              även fram en vårproposition som gäller för i år.
            </seg>
          </u>
          <u>
            <seg>
              Budgetarna är var och en viktiga framtidsinvesteringar för just
              fler jobb. Det är satsningar på infrastruktur, forskning, innovation
              och förbättrade villkor för landets företagare där jobben skapas.
              I denna viktiga fråga, ställd till arbetsmarknadsministern, som
              berör unga och Arbetsförmedlingen slår Ylva Johansson delvis in
              öppna dörrar. Många av de synpunkter som framfördes i Riksrevisionens
              rapport om Arbetsförmedlingens stöd till unga är delvis tillgodosedda
              genom olika reformer, vilket även Riksrevisionen lyfte fram vid
              sitt besök hos arbetsmarknadsutskottet.
            </seg>
          </u>
          <u>
            <seg>
              I budgeten för 2012 införde regeringen ett nytt arbetssätt för
              Arbetsförmedlingen som innebär förbättrade arbetsgivarkontakter,
              högre krav på aktivitet och ett förbättrat bedömningsstöd för
              att kunna ge tidiga insatser. I denna debatt tycker jag dock att
              det också är viktigt att komma ihåg andra reformer för att rusta
              unga och få in dem på arbetsmarknaden. Det har skett en reformering
              av den svenska skolan för att återupprätta kunskapsskolan, och
              för att öka företagens benägenhet att anställa unga har socialavgifterna
              sänkts för personer under 26 år. En allmän visstidsanställning
              har införts, och restaurangmomsen har sänkts.
            </seg>
          </u>
          <u>
            <seg>
              Ylva nämner utbildningskontrakt som en quick fix, en snabb lösning.
            </seg>
          </u>
          <u>
            <seg>
              Under 2012 och 2013 har antalet platser i yrkesinriktad gymnasial
              vuxenutbildning och inom yrkeshögskolan utökats för att fler arbetslösa
              ska ges möjlighet att komplettera sin utbildning. Trepartssamtalen
              är ett annat exempel där syftet är att förbättra arbetsmarknaden
              för bland annat unga.
            </seg>
          </u>
          <u>
            <seg>
              Det finns fler exempel som vittnar om att arbetsmarknadsminister
              Hillevi Engström och regeringen tar frågan på största allvar.
              Ungdomar är en grupp som regeringen ägnar särskilt intresse eftersom
              de just håller på att etablera sig på arbetsmarknaden. Det gäller
              även Arbetsförmedlingen och riktlinjer till den i arbetet med
              unga. Det handlar om såväl handlingsplanen som jobbgarantin för
              ungdomar, men det gäller även arbetssökande ungdomar utanför garantiprogrammen.
              Det arbetas alltså med att få unga in på arbetsmarknaden.
            </seg>
          </u>
          <note type="speaker">
            Anf. 33 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Fru talman! Jag vill tacka för interpellationen och välkomna
              Ylva Johansson till debatten.
            </seg>
          </u>
          <u>
            <seg>
              Ungdomsarbetslösheten är en viktig och prioriterad fråga för
              regeringen. Det är viktigt att vi tittar på hur den ser ut och
              ser vilka ungdomar som är mest drabbade. Vi har 1,2 miljoner ungdomar
              som är mellan 15 och 24 år. Nio av tio av dem är i arbete eller
              studier. Men vi har ett betydande problem med de unga som står
              utanför. Låt oss konstatera att huvudorsaken till detta är att
              dessa ungdomar inte har blivit sedda i skolan. De har inte fått
              hjälp och stöd där, utan de har av olika skäl slutat skolan utan
              gymnasiebetyg. En del är även avhoppare från grundskolan.
            </seg>
          </u>
          <u>
            <seg>
              Ylva Johansson tog upp tre olika aspekter där hon kritiserar
              regeringen. Låt mig bemöta dem en och en. En aspekt av den kritik
              som hon för fram är att ungdomar inte får hjälp från första dagen.
              Låt mig vara tydlig. Alla ungdomar ska ha rätt till ett förstärkt
              förmedlarstöd, och detta ska de få direkt när de kommer till Arbetsförmedlingen.
              Det har alla ungdomar rätt att få; där har regeringen varit tydlig.
              Jag är noga med att följa upp denna fråga vid de återkommande
              dialoger som såväl jag som våra tjänstemän har med Arbetsförmedlingen.
              Det är Arbetsförmedlingens uppgift att ge ungdomar stöd och hjälp
              från första dagen.
            </seg>
          </u>
          <u>
            <seg>
              Däremot ska inte alla ungdomar vara inne i en insats. Och varför
              det? Det låter ju bra att de får en insats och en praktik från
              den första dagen. Det enkla skälet är att en tredjedel av alla
              ungdomar får arbete på egen hand inom en månad. Varför ska dessa
              ungdomar vara inne i en praktik, en utbildning eller en rehabilitering
              när de får jobb på egen hand? Det minskar deras jobbchanser, och
              det sänker deras ersättningar, om de skulle in på en arbetsmarknadspraktik.
            </seg>
          </u>
          <u>
            <seg>
              Sju av tio ungdomar får arbete inom fem månader. Men de ungdomar
              som inte har en godkänd utbildning ska få hjälp och insatser tidigt
              i sin arbetslöshetsperiod. Detta var en nyhet som kom i budgeten
              för 2012.
            </seg>
          </u>
          <u>
            <seg>
              Den andra aspekten i den kritik som Ylva Johansson för fram är
              kvaliteten i skolan. Låt mig vara tydlig: Detta är ett mycket
              prioriterat område för regeringen. Det är av detta skäl som utbildningsministern
              inför så många olika och viktiga reformer. Arbetslösheten kan
              bäst motas med att man får en godkänd utbildning. Det handlar
              om satsningar på lärare och på skolan som helhet. Det gäller också
              förändringar i läroplaner samt att öka kvaliteten, att tidigt
              följa upp och att som Ylva Johansson sade inte ge upp om en enda
              unge.
            </seg>
          </u>
          <u>
            <seg>
              Det tredje som Ylva riktar kritik mot är att regeringen inte
              skulle prioritera dem som riskerar att bli arbetslösa. Tvärtom
              det är därför det är viktigt att det blir billigare och enklare
              för arbetsgivare att anställa just ungdomar som har lite mindre
              erfarenhet och kanske lite sämre utbildning och som inte direkt
              är till hundra procent produktiva och arbetsföra.
            </seg>
          </u>
          <u>
            <seg>
              Detta, det vill säga lägre kostnader för ungdomar, är för övrigt
              någonting som Socialdemokraterna stöder i de samtal som vi har
              haft med parterna. Det handlar om de trepartssamtal som nu mynnar
              ut i förslag i form av yrkesintroduktion, den så kallade jobbpakten.
              En viktig och avgörande del i detta är just att sänka arbetsgivarnas
              kostnader. De ska inte bara halveras, utan man ska helt ta bort
              arbetsgivarnas sociala avgifter för ungdomsgruppen för att stimulera
              ungdomar att lättare komma in på arbetsmarknaden och för att sänka
              trösklarna. I grunden menar alltså Ylva Johansson att det är bra
              om det blir billigare att anställa ungdomar. Jag begriper inte
              hur ni håller ihop frågan när ni å ena sidan ska höja skatterna
              för ungdomar med 16 miljarder, å andra sidan tycker att det är
              bra att man tar bort hela arbetsgivaravgiften i yrkesintroduktionsavtalen.
            </seg>
          </u>
          <note type="speaker">
            Anf. 34 YLVA JOHANSSON (S):
          </note>
          <u>
            <seg>
              Fru talman! Verkligheten är regeringens värsta motståndare, tror
              jag. Nu säger arbetsmarknadsministern återigen att ungdomar ska
              få stöd från första dagen, men de facto får de inte det. Riksrevisionen
              visar att de i allmänhet får vänta tre till fyra månader. Riksrevisionen
              visar att en fjärdedel av de arbetslösa ungdomarna över huvud
              taget inte har sökt något jobb de senaste 30 dagarna som man har
              undersökt.
            </seg>
          </u>
          <u>
            <seg>
              Verkligheten stämmer inte med den bild som arbetsmarknadsministern
              vill ge. Det kan bero på att arbetsmarknadsministern inte vet
              hur det ser ut eller på att hennes politik inte fungerar eller
              båda delarna.
            </seg>
          </u>
          <u>
            <seg>
              Detsamma gäller Arbetsförmedlingens möjligheter till kontakter
              med arbetsgivare. Även här har regeringen sagt, och sagt flera
              gånger, att detta ska förbättras. Vi har hört det flera gånger
              från talarstolen. Detta är ett av de områden som Riksrevisionen
              kritiserar. Det är en viktig del, just för att ungdomar behöver
              hjälp med arbetsgivarkontakter. Det brukar arbetsmarknadsministern
              hålla med om. Samtidigt undersökte man saken 2009, och när man
              nu undersöker saken igen ser man ingen skillnad och ingen förbättring
              när det gäller Arbetsförmedlingens arbete med arbetsgivarkontakter.
              Någonstans måste man börja ta in hur verkligheten ser ut.
            </seg>
          </u>
          <u>
            <seg>
              Arbetsmarknadsministern har rätt i att situationen för ungdomar
              ser väldigt olika ut. Alla löper inte alls samma risk att bli
              långtidsarbetslösa självklart inte. De allra flesta ungdomar har
              en ganska stark ställning på arbetsmarknaden, och många rycks
              till attraktiva arbeten redan innan de är klara med utbildningen.
              Det är alltså inget generellt problem att vara ung.
            </seg>
          </u>
          <u>
            <seg>
              Det finns dock en grupp som har betydande svårigheter, och det
              är de som varken arbetar eller studerar. Arbetsförmedlingen visade
              för ungefär en månad sedan att ca 190 000 unga hör till gruppen
              som varken arbetar eller studerar. Av den gruppen, enligt Arbetsförmedlingen,
              var det 77 000 ungdomar som hade varit i den situationen tre år
              i rad, under hela undersökningsperioden på tre år. Det är 77 000
              ungdomar som i praktiken står helt utanför.
            </seg>
          </u>
          <u>
            <seg>
              Detta är ett jätteallvarligt problem. Det är också ett av de
              problem som Riksrevisionen tar upp i sin granskning, att Arbetsförmedlingen
              inte arbetar på ett prioriterat sätt för att kunna nå dessa ungdomar.
              De löper en allvarlig risk att drabbas av långvarigt utanförskap
              och långvarig arbetslöshet.
            </seg>
          </u>
          <u>
            <seg>
              Regeringen har fått kritik till och med från EU-kommissionen,
              som instämmer i delar av den kritik som jag och Socialdemokraterna
              har framfört. Kommissionen säger att det vore bättre med skräddarsydda
              åtgärder för de ungdomar som verkligen behöver det, i stället
              för generella subventioner för alla ungdomar, som kanske inte
              behöver det. Detta handlar om de 16 miljarder som regeringen varje
              år lägger på generellt sänkta arbetsgivaravgifter för alla ungdomar,
              oavsett om de har några som helst svårigheter på arbetsmarknaden
              eller inte.
            </seg>
          </u>
          <u>
            <seg>
              Vi menar, tillsammans med nästan alla experter och bedömare tror
              jag att det är att pengarna skulle göra mer nytta om de lades
              på att hjälpa de ungdomar som har svårigheter att ta sig in på
              arbetsmarknaden och på att säkerställa att de i en yrkesintroduktionsanställning
              får bra utbildning och handledning.
            </seg>
          </u>
          <u>
            <seg>
              Det handlar om två helt skilda sätt att närma sig problemet:
              att se verkligheten så som den ser ut och försöka lösa problemen,
              eller att svära sig fri och säga att det är på ett sätt som faktiskt
              inte stämmer med verkligheten. Det är dags att regeringen och
              arbetsmarknadsministern ser verkligheten i vitögat och är beredda
              att göra något åt detta för att ungdomar ska få stöd från första
              dagen.
            </seg>
          </u>
          <note type="speaker">
            Anf. 35 JENNY PETERSSON (M):
          </note>
          <u>
            <seg>
              Fru talman! Lite senare i dag, den 7 juni, marscherar Halmstads
              stolta studenter från Slottsjordsparken till Norre Katts park
              för att sedan ge sig ut i vuxenlivet. Vissa ungdomar kommer att
              börja studera till hösten medan andra kommer att söka sig till
              arbetsmarknaden.
            </seg>
          </u>
          <u>
            <seg>
              Många ungdomar känner tyvärr oro inför framtiden. Kommer jag
              att lyckas få ett jobb? Kommer jag att hamna i arbetslöshet?
            </seg>
          </u>
          <u>
            <seg>
              Ibland använder politiker ungdomar och deras framtidsdrömmar
              som ett slagträ i debatten. Så är det tyvärr, men det är viktigt
              att vi politiker inte krossar framtidsdrömmarna för unga som vänder
              sig till Arbetsförmedlingen och söker arbete. Riksrevisionens
              rapport visar också att det är väldigt många ungdomar som inte
              ens använder sig av Arbetsförmedlingen i sitt jobbsökande, utan
              de använder sig av sina egna kontakter.
            </seg>
          </u>
          <u>
            <seg>
              Ibland sägs det av oss politiker att en hel generation går förlorad.
              Det är också ett felaktigt påstående. Många ungdomar får snabbt
              ett arbete. Långtidsarbetslösheten bland ungdomar i Sverige är
              den lägsta i Europa.
            </seg>
          </u>
          <u>
            <seg>
              För oss moderater är det viktigt att se till att skolan förbereder
              eleverna för en anställning och sänker trösklarna in på arbetsmarknaden.
              Det är viktigt att de ungdomar som skriver in sig hos Arbetsförmedlingen
              får konkreta jobbförslag. Det är någonting som regeringen har
              arbetat med.
            </seg>
          </u>
          <u>
            <seg>
              Det individuella stödet från Arbetsförmedlingen går att få från
              dag ett, och de som bedöms behöva extra insatser ska få det.
            </seg>
          </u>
          <note type="speaker">
            Anf. 36 ISMAIL KAMIL (FP):
          </note>
          <u>
            <seg>
              Herr talman! Ungdomsarbetslösheten är en stor utmaning för Sverige.
              Socialdemokraterna undrar vilken verklighet regeringen ser framför
              sig, men egentligen ska man fråga vilken verklighetsbild Socialdemokraterna
              har. Allt är svart. Alla måste utbilda sig. Alla måste gå i gymnasiet.
              Alla måste gå vidare till en akademisk utbildning. Man glömmer
              den grupp studenter som inte vill fortsätta. Man kritiserar regeringen
              för att den inte har satsat på utbildning, och det är precis det
              som regeringen och vi i Folkpartiet har hävdat att vi måste göra.
              Flexibiliteten är jätteviktig. Det måste finnas en mångfald av
              utbildningar. Alla behöver inte gå i gymnasiet, och alla behöver
              inte ta en akademisk examen.
            </seg>
          </u>
          <u>
            <seg>
              Sedan har vi den bild som socialdemokratin, och även Vänstern,
              har. Det ska vara enhetlighet. Det är lösningen på alla problem
              som samhället har. Alla landsting ska ha vårdcentraler som är
              öppna mellan åtta och sexton, och de ska vara lunchstängda mellan
              tolv och ett. Det ska inte vara någon flexibilitet. De ska inte
              vara öppna på morgonen eller på kvällen. Man glömmer att många
              av de småföretagare som har startat företag kommer i kläm.
            </seg>
          </u>
          <u>
            <seg>
              Det är likadant när det gäller skolorna. Alla ska tvingas att
              gå vidare. Man glömmer verkligheten. Många ungdomar vill kanske
              inte gå vidare. Därför har regeringen satsat på korta utbildningar,
              lärlingsplatser och praktik på olika arbetsplatser. Regeringen
              har satsat på flexibilitet och individens förutsättningar att
              klara av jobbet.
            </seg>
          </u>
          <u>
            <seg>
              Det är många som är arbetslösa, och vi måste vidta åtgärder.
              Det har regeringen gjort under den här tiden, inte minst när det
              gäller arbetsgivaravgifter för unga. Jag förstår inte hur man
              kan åstadkomma förbättringar genom att fördubbla arbetsgivaravgiften
              för de unga som ska anställas.
            </seg>
          </u>
          <u>
            <seg>
              Man pratar hela tiden om utbildning, men med den utbildning som
              man strävar efter kör man över den grupp som inte orkar gå vidare
              med studierna. Vilken lösning har man för det? Det får vi inte
              svar på.
            </seg>
          </u>
          <u>
            <seg>
              Herr talman! Jag tycker, precis som ministern har sagt här, att
              vi tar ungdomsarbetslösheten på största allvar. Vi har flexibla
              lösningar. Regeringen har vidtagit olika åtgärder, och man kommer
              självfallet att vidta ytterligare åtgärder om det visar sig att
              det finns brister på vissa områden.
            </seg>
          </u>
          <u>
            <seg>
              Den lösning som socialdemokratin har innebär att man kör över
              ungdomarna med dubbla arbetsgivaravgifter och tvingar alla att
              studera. Man gör inga undantag för de ungdomar som kanske inte
              har samma förutsättningar som övriga.
            </seg>
          </u>
          <note type="speaker">
            Anf. 37 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Låt mig reflektera på några av de punkter som Ylva
              Johansson tar upp. Jag håller nämligen med om att arbetsgivarkontakter
              och företagskontakter är oerhört väsentliga. Det har Arbetsförmedlingen
              inte varit så bra på under tidigare år, men vi har kunnat se att
              man, genom de styrningar som har skett sedan 2010, har förbättrat
              sig ganska avsevärt även om det inte är tillräckligt bra. Mellan
              åren 2011 och 2012 ökade arbetsgivarkontakterna med en tredjedel.
            </seg>
          </u>
          <u>
            <seg>
              Jag är fortfarande inte nöjd, utan jag anser att Arbetsförmedlingen
              lokalt sett ska hålla koll på det lokala näringslivet, vara dem
              behjälpliga och ha relationer och kontakter med dem. Det är mycket
              viktigt.
            </seg>
          </u>
          <u>
            <seg>
              Ett nytt initiativ är samarbetet med organisationen Företagarna.
              Arbetsförmedlingen har egna anställda på Företagarnas regionala
              kontor för att knyta kontakter med företagen och se på deras behov.
              På så sätt kan man hitta de så kallade dolda jobben. I regleringsbrevet
              för Arbetsförmedlingen finns tydliga skrivningar som följs upp
              vid regelbundna möten om arbetsgivarkontakter.
            </seg>
          </u>
          <u>
            <seg>
              Dessutom finns det arbetsgivare som är fantastiska. Låt oss inte
              glömma bort dem, utan låt oss hoppas att vi kan få med fler inte
              minst nationella företag som har organisationer över hela landet.
              Jag vill särskilt nämna det samarbete som finns mellan sparbanksrörelsen
              Swedbank och Arbetsförmedlingen. Genom sparbanksrörelsens företagskontakter
              har man lyckats få fram flera tusen praktikplatser. Man har nått
              mycket goda resultat. När man får ut arbetslösa ungdomar på en
              praktikplats leder det i allmänhet till ett arbete i det företaget
              eller någon annanstans. Även Ikea samarbetar mycket bra med Arbetsförmedlingen
              vid nyetableringar men även generellt.
            </seg>
          </u>
          <u>
            <seg>
              Vi vill ha fler sådana företag, och i dag har Arbetsförmedlingen
              avtal med ett trettiotal så kallade nationella kunder, vilket
              är fantastiskt bra.
            </seg>
          </u>
          <u>
            <seg>
              När vi tittar på vad vi har gjort för att bekämpa arbetslösheten
              bland ungdomar vill jag nämna några saker. Det känns som om Ylva
              Johansson kanske inte riktigt känner till alla olika delar.
            </seg>
          </u>
          <u>
            <seg>
              En viktig sak är den halverade arbetsgivaravgiften. Där är företagen
              mycket tydliga med att det har lett till att de har kunnat behålla
              ungdomar i sina företag och kunnat rekrytera fler.
            </seg>
          </u>
          <u>
            <seg>
              Vi har infört tidiga insatser från dag ett för alla ungdomar
              genom ett förstärkt förmedlarstöd, och de ungdomar som riskerar
              långtidsarbetslöshet ska få insatser tidigare. Vi har gjort satsningar
              på folkhögskolan, och även de har gett bra resultat. Det handlar
              om att motivera ungdomar tillbaka till studier eller arbete. Vi
              har infört ett förstärkt studiebidrag för ungdomar som inte har
              klarat av skolan. Under vissa förutsättningar får de 6 500 kronor
              varje månad i bidrag från staten för att slutföra sin utbildning.
              Vi har infört stöd till näringsverksamhet. Vi har förbättrat möjligheten
              att få flyttningsbidrag. Vi har satsat på nystartsjobb och förstärkta
              nystartsjobb. Vi har infört en allmän visstidsanställning som
              ökar möjligheterna för ungdomar att komma in på arbetsmarknaden.
              Vi har halverat restaurangmomsen, förstärkt ROT och RUT och vi
              har, som sagt, satsat på arbetsgivarkontakter.
            </seg>
          </u>
          <u>
            <seg>
              Därutöver tittar regeringen nu på möjligheterna att satsa på
              yrkesintroduktionen. Ambitionen är att återkomma i budgeten för
              2014 med förstärkta stöd till arbetsgivare som anställer ungdomar
              genom att helt ta bort arbetsgivaravgiften, genom ett förstärkt
              handledarstöd varje månad och genom utbildningskontrakt som gör
              att ungdomar får utbildning på arbetsplatsen och en anställning.
            </seg>
          </u>
          <u>
            <seg>
              Vi har bekymmer med ungdomsarbetslösheten, men vi har också många
              effektiva verktyg som jag hoppas och tror kommer att förstärka
              ungdomars möjligheter på den svenska arbetsmarknaden.
            </seg>
          </u>
          <note type="speaker">
            Anf. 38 YLVA JOHANSSON (S):
          </note>
          <u>
            <seg>
              Herr talman! Nu säger arbetsmarknadsministern att det har blivit
              så mycket bättre med Arbetsförmedlingens arbetsgivarkontakter.
              Det är inte vad Riksrevisionen säger. Riksrevisionen säger så
              här: Av granskningen framgår att brist på tid är ett återkommande
              problem för arbetsförmedlarna i deras arbete med arbetsgivarkontakter.
              Den tid som arbetsförmedlarna avsätter för arbetsgivarkontakter
              har heller inte ökat i jämförelse med Riksrevisionens granskning
              av jobb- och utvecklingsgarantin från 2009, det vill säga för
              fyra år sedan.
            </seg>
          </u>
          <u>
            <seg>
              Det här oroar mig lite. Jag är rädd att de uppgifter som arbetsmarknadsministern
              har dess värre inte stämmer med verkligheten. Ska vi lita mest
              på vad arbetsmarknadsministern säger eller på vad Riksrevisionens
              granskning säger? Det är inte första gången som vi får höra ljusa
              toner från regeringen och det sedan visar sig att verkligheten
              är på ett annat sätt.
            </seg>
          </u>
          <u>
            <seg>
              Ett viktigt besked från arbetsmarknadsministern här är att politiken
              fungerar bra. Jag tror att hon är ganska ensam om att tycka det.
              Tvärtom tror jag att uppfattningen hos svenska folket, hos alla
              dem som granskar och hos Riksrevisionen är att politiken inte
              alls fungerar särskilt bra. Annars skulle vi väl inte ha så hög
              arbetslöshet, en så pass dåligt och allt sämre fungerande arbetsmarknad
              och en så stor grupp ungdomar som står utanför både arbete och
              studier? Tre år i rad har 77 000 ungdomar stått utanför arbete
              och studier. Hur kan man då säga att politiken fungerar bra?
            </seg>
          </u>
          <u>
            <seg>
              När det gäller arbetsgivaravgiften för unga finns det säkert
              enskilda arbetsgivare som tycker att detta har varit väldigt bra.
              Kanske har det varit viktigt på just den enskilda arbetsplatsen.
              Men den samlade bedömningen på nationell nivå, från IFAU, Riksrevisionen,
              Finanspolitiska rådet och även från Finansdepartementet, är att
              detta är en oerhört dyr reform som ger små eller inga effekter
              på ungdomsarbetslösheten. Det är dags att regeringen byter riktning.
            </seg>
          </u>
          <note type="speaker">
            Anf. 39 ISMAIL KAMIL (FP):
          </note>
          <u>
            <seg>
              Herr talman! Jag tycker att regeringen under de sju år som man
              har haft makten just har vidtagit åtgärder som är lämpliga för
              att ungdomsarbetslösheten ska minska. Det är, precis som arbetsmarknadsministern
              sade, bekymmersamt med så många unga som är utan arbete. Självklart
              tar vi detta på största allvar, och vi har vidtagit många åtgärder
              för att komma till rätta med det.
            </seg>
          </u>
          <u>
            <seg>
              Det man glömmer från oppositionens sida när man vill fördubbla
              arbetsgivaravgiften för unga framför allt gäller det Socialdemokraterna,
              för Miljöpartiet vill inte göra det är att det inte är ett sätt
              att hjälpa ungdomar att bli anställda, för det blir svårare för
              småföretag att kunna anställa ungdomar.
            </seg>
          </u>
          <u>
            <seg>
              Vi kommer inte att stanna vid detta från regeringens sida, utan
              vi kommer att fortsätta att satsa på ungdomar och på att minska
              arbetslösheten. De åtgärder som har vidtagits kommer att kompletteras
              med ytterligare åtgärder för att åstadkomma förbättringar när
              det gäller ungdomsarbetslösheten.
            </seg>
          </u>
          <note type="speaker">
            Anf. 40 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Det är bekymmersamt med ungdomsarbetslösheten, och
              det är viktigt att vi inte missar en enda möjlighet att ge varje
              ungdom chansen till att komma i arbete eller studier. Av gruppen
              ungdomar mellan 15 och 24 år den gruppen är ganska stor och består
              av 1,2 miljoner ungdomar är lite fler än 9 av 10 faktiskt i arbete
              eller studier. Vi ska alltså inte måla tillvaron i alltför dystra
              färger, för det finns också de ungdomar som nästan ger upp när
              de tror att var fjärde ungdom är sysslolös.
            </seg>
          </u>
          <u>
            <seg>
              Jag besökte Rosengård och Herrgården i tisdags. Där är bekymret
              också att många ungdomar absolut inte vill gå gymnasiet. De har
              kommit till Sverige ganska sent i tonåren och har nätt och jämnt
              klarat av grundskolan och har inte intresse för gymnasiet, i alla
              fall inte just nu. Det är viktigt att vi ger de ungdomarna möjligheter
              och framtidstro genom att de kan komma ut på arbetsmarknaden.
              Där tror jag att det spelar en avgörande roll att vi gör det billigare
              att anställa. Vi kan halvera kostnaderna, momsen, i restaurangsektorn
              och göra andra insatser som stimulerar arbetsgivare att anställa.
            </seg>
          </u>
          <u>
            <seg>
              På företaget Victoria Park har man anställt sex ungdomar som
              har levt i utanförskap oerhört länge och som inte har de bästa
              betygen eller den bästa bakgrunden på det sättet men som vill
              jobba. För den arbetsgivaren spelar det roll om det är dyrt eller
              billigt att anställa för att ungdomar ska ges chansen.
            </seg>
          </u>
          <u>
            <seg>
              Vi måste alltså jobba på flera olika spår med ungdomar. Jag tror
              att Ylva Johansson och jag är helt överens om att ungdomar är
              en prioriterad grupp. Sedan har vi olika metoder för att hjälpa
              dem.
            </seg>
          </u>
          <u>
            <seg>
              Jag vill tacka kammaren och Ylva Johansson för den här debatten
              och önska henne och övriga ledamöter en trevlig sommar.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Svar på interpellation 2012/13:445 om studiemotiverande
            folkhögskolekurs
          </note>
          <note type="speaker">
            Anf. 41 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Thomas Strand har frågat mig om jag är beredd att
              så snart som möjligt ändra regelverket så att det blir möjligt
              att erbjuda alla arbetssökande i åldersgruppen 1624 år möjlighet
              att gå en studiemotiverande folkhögskolekurs.
            </seg>
          </u>
          <u>
            <seg>
              Thomas Strand ställde samma fråga för ett par veckor sedan, och
              mitt svar i dag är detsamma som då.
            </seg>
          </u>
          <u>
            <seg>
              Den studiemotiverande folkhögskolesatsningen är ett viktigt instrument
              i Arbetsförmedlingens arbete med att motivera arbetslösa utan
              slutförd gymnasieutbildning att gå tillbaka till studier. Satsningen
              har uppvisat goda resultat, vilket är mycket glädjande.
            </seg>
          </u>
          <u>
            <seg>
              Det är viktigt att Arbetsförmedlingens insatser är effektiva
              och att de leder till de resultat som eftersträvas. Insatserna
              följs upp och utvärderas kontinuerligt för att relevanta förändringar
              och förbättringar ska kunna göras. Detta gäller naturligtvis också
              folkhögskolesatsningen. De uppgifter om söktryck som nyligen har
              framkommit inkluderas självklart i denna analys. I nuläget kan
              jag dock inte säga om några ändringar i regelverket kommer att
              göras för att utöka antalet platser i folkhögskolesatsningen för
              åldersgruppen 1624 år.
            </seg>
          </u>
          <note type="speaker">
            Anf. 42 THOMAS STRAND (S):
          </note>
          <u>
            <seg>
              Herr talman! Jag vill börja med att tacka arbetsmarknadsministern
              för svaret. Jag tycker dock inte att jag har fått ett tillfredsställande
              svar på min fråga den här gången heller. Min fråga är angelägen.
              Den handlar om alla de unga arbetslösa som vill gå en studiemotiverande
              folkhögskolekurs men som tyvärr hindras av ett stelbent regelverk.
            </seg>
          </u>
          <u>
            <seg>
              Regelverket borde ändras så att alla dessa unga arbetslösa så
              snart som möjligt kan få börja studera. Det är ingen komplicerad
              förändring. Det krävs ingen utredning. Det handlar enbart om politisk
              vilja. Jag kan tyvärr konstatera att arbetsmarknadsministern inte
              vill göra en sådan enkel förändring. Min fråga är: Varför?
            </seg>
          </u>
          <u>
            <seg>
              Jag tycker att icke-svaret är anmärkningsvärt när vi har så många
              som runt 25 procent unga arbetslösa. Då behöver vi en rad åtgärder
              för att rusta unga människor för olika jobb. Att ändra regelverket
              är enkelt och skulle snabbt ge 2 000 ungdomar möjlighet till studier.
            </seg>
          </u>
          <u>
            <seg>
              Vi vet att utbildning är nyckeln till jobb. Vi vet att det förutom
              en god grundskoleutbildning även krävs en gymnasieutbildning för
              att man ska klara sig bra på arbetsmarknaden. Vi vet också att
              unga utan en fullständig grund i gymnasieutbildningen har en mycket
              utsatt position på arbetsmarknaden.
            </seg>
          </u>
          <u>
            <seg>
              För många arbetslösa kan tröskeln till studier vara hög. Då behövs
              särskilda studiemotiverande insatser. En studiemotiverande folkhögskolekurs
              är en god inkörsport till vidare studier och arbete. Riksdagen
              har därför beslutat att öka antalet platser på dessa kurser från
              4 000 till 8 000.
            </seg>
          </u>
          <u>
            <seg>
              Tyvärr har regeringen satt upp ett regelverk som är för fyrkantigt.
              I regleringsbrevet till Arbetsförmedlingen framgår att till deras
              två målgrupper, 1624 år och 25 år och äldre, ska 4 000 platser
              fördelas till vardera målgruppen. Söktrycket visar nu att den
              yngre målgruppen överskred taket på 4 000 platser med drygt 2
              000 platser. I målgruppen 25 år och äldre var däremot söktrycket
              bara hälften av de 4 000.
            </seg>
          </u>
          <u>
            <seg>
              Folkbildningsrådets styrelse har uppmärksammat det och skickat
              ett brev till arbetsmarknadsministern den 7 maj där de påpekar
              att uppdelningen av platser inte överensstämmer med behoven och
              ber därför ministern att ändra regelverket så att Arbetsförmedlingen
              kan hänvisa fler unga arbetslösa att gå en studiemotiverande folkhögskolekurs.
              De påpekar att de 8 000 platserna skulle kunna nyttjas oavsett
              ålder. Om regelverket vore flexibelt skulle ytterligare 2 000
              platser snabbt kunna erbjudas den yngre målgruppen, alltså om
              man fick ta i anspråk de 2 000 lediga platserna inom målgruppen
              25 år eller äldre.
            </seg>
          </u>
          <u>
            <seg>
              Mina frågor till arbetsmarknadsministern kvarstår: Varför vill
              arbetsmarknadsministern inte göra den ändringen? Vad är egentligen
              motivet när så många unga står i kö och vill studera? Varför sätter
              ministern käppar i hjulet för 2 000 unga arbetslösa som vill studera,
              som inte vill något annat?
            </seg>
          </u>
          <note type="speaker">
            Anf. 43 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Tack, Thomas Strand, för att du är positiv till
              regeringens satsning på folkhögskolekurserna som ska motivera
              ungdomar att gå tillbaka till arbete eller studier. Denna tremånadersutbildning
              kom till redan 2010 och syftar till att orientera, repetera och
              motivera ungdomar att gå tillbaka till arbete eller studier. Under
              2012 deltog ungefär 4 300 ungdomar i satsningen. Det var ungdomar
              som hade haft det tufft i skolan och behövde mycket hjälp och
              stöd. Vi kan se att resultaten för den ganska svåra målgruppen
              varit bra. Drygt 22 procent har gått till studier och närmare
              20 procent till arbete.
            </seg>
          </u>
          <u>
            <seg>
              Jag har bland annat besökt folkhögskolan på Skeppsholmen i Stockholm
              och är imponerad av deras arbete och pedagogik. Det är alltså
              en viktig satsning som regeringen kommer att fortsätta med. Vi
              har i regleringsbrev för 2013 avsatt drygt 84 miljoner till satsningar
              på ungdomar, till att motivera dem att gå tillbaka till skolan.
              Det är dessutom viktigt att ungdomarna vet att de har möjlighet
              att få det förstärkta studiestödet på 6 500 kronor i månaden som
              de, under vissa förutsättningar, får för att slutföra sin gymnasieutbildning.
            </seg>
          </u>
          <u>
            <seg>
              Folkbildningsrådet har mycket riktigt lämnat en skrivelse till
              regeringen. Det är en skrivelse som regeringen kommer att behandla
              och beakta. Jag har inte för avsikt att i kammaren diskutera regeringens
              inre arbete i beredningsfrågor, men låt mig vara tydlig med att
              folkhögskolan är viktig. Vi behöver många olika verktyg för att
              bekämpa ungdomsarbetslösheten. Studier är en sak, praktikinsatser
              en annan, en tredje är att det ska bli billigare att anställa
              ungdomar, att vi kan motivera arbetsgivare att släppa in våra
              ungdomar. Där tror jag att Socialdemokraternas förslag att höja
              arbetsgivarnas kostnader kraftigt försämrar de ungas möjligheter
              att få ett arbete. När det blir 16 miljarder dyrare för arbetsgivarna
              kommer ungdomsjobb att slås ut, färre ungdomar kommer in på arbetsmarknaden
              och färre kommer att kunna behålla sitt arbete.
            </seg>
          </u>
          <u>
            <seg>
              Beträffande folkhögskolan är vi helt överens. Det är en viktig
              satsning, och regeringen kommer att behandla Folkbildningsrådets
              skrivelse.
            </seg>
          </u>
          <note type="speaker">
            Anf. 44 THOMAS STRAND (S):
          </note>
          <u>
            <seg>
              Herr talman! Ja, vi är överens om att den satsningen är bra,
              men vi är inte överens om att den inte skulle kunna göras ännu
              bättre om regelverket snabbt ändrades. Jag får inget svar på frågan
              varför det ska vara så svårt att säga ja. Det finns 2 000 lediga
              platser, så låt de ungdomar som vill studera få de platserna.
              Ska de behöva vänta till hösten när det nya regleringsbrevet kommer?
              Jag finner det ganska märkligt.
            </seg>
          </u>
          <u>
            <seg>
              Icke-svaret visar på ett mönster som finns hos den borgerliga
              regeringen, ett tydligt mönster att man satsar alldeles för lite
              på utbildningar. Låt mig ge några konkreta exempel. Under de senaste
              tre åren har antalet högskoleplatser minskat med drygt 16 000,
              visar nya siffror från riksdagens utredningstjänst. Enligt prognoserna
              kommer studieplatserna att minska med ytterligare 10 000 fram
              till 2017. Däremot har söktrycket inte minskat. Enligt nya siffror
              från Universitets- och högskolerådet för höstterminen 2013 ökar
              antalet sökande för sjätte året i rad. Totalt är det en ökning
              med 23 000 sökande jämfört med 2012.
            </seg>
          </u>
          <u>
            <seg>
              Regeringen har gjort besparingar på gymnasieskolan. 2012 togs
              675 miljoner kronor bort, och inför kommande år är beslutet att
              det ska tas bort ytterligare 1,3 miljarder.
            </seg>
          </u>
          <u>
            <seg>
              Inom yrkeshögskolan är behoven stora, men regeringen vägrar tillskjuta
              resurser för att möta behovet, så att fler kan gå en yrkeshögskoleutbildning.
              Till detta kommer att antalet platser inom den yrkesinriktade
              arbetsmarknadsutbildningen nästan halverats under den borgerliga
              regeringens tid.
            </seg>
          </u>
          <u>
            <seg>
              Lägger vi därtill en vägran att ändra regelverket tycker jag
              att mönstret är ganska tydligt, nämligen att regeringen bedriver
              en passiv utbildningspolitik. Det blir en haltande arbetslinje
              när antalet utbildningsplatser skärs ned över hela linjen.
            </seg>
          </u>
          <u>
            <seg>
              Studiemotiverande kurser vid folkhögskolor har varit framgångsrika.
              Det säger också ministern. 41 procent har gått vidare till studier
              eller arbete, och för vissa folkhögskolor är siffrorna så bra
              som 65 procent. 70 procent uppger att folkhögskolan har motiverat
              dem till fortsatta studier. Nu säger folkhögskolorna att de är
              beredda att ta emot 10 000 ungdomar som kan delta i verksamheten.
            </seg>
          </u>
          <u>
            <seg>
              I senaste numret av TCO-tidningen fanns ett helt uppslag om gymnasiestudier.
              Rubriken på artikeln var Gymnasiestudier bästa bot mot arbetslöshet.
              Där säger Arbetsförmedlingens prognoschef Tord Strannefors: Vi
              behöver prata om hur vi ska aktivera de unga. Det är det samtalet
              arbetsmarknadsministern och jag nu för, nämligen hur vi ska aktivera
              unga till att börja studera. Då är studier vid folkhögskola ett
              bra alternativ för många ungdomar. Det motiverar dem till vidare
              studier så att de får en gymnasieexamen och kan gå vidare och
              få ett arbete.
            </seg>
          </u>
          <u>
            <seg>
              Därför känns det märkligt att man inte kan göra en sådan enkel
              ändring när det finns platser lediga i budgeten. Det behövs inte
              mer pengar. Låt därför unga människor som står och väntar i kön
              gå dessa utbildningar. Varför ska det vara så svårt att ge det
              klartecknet?
            </seg>
          </u>
          <note type="speaker">
            Anf. 45 HANIF BALI (M):
          </note>
          <u>
            <seg>
              Herr talman! Jag tänkte bemöta en del av de felaktiga uppgifter
              som läggs fram av Socialdemokraternas Thomas Strand. Det är ett
              faktum att platserna på högskolan har minskat, liksom platserna
              på gymnasieskolan. Jag vet inte i vilket universum du, Thomas
              Strand, lever ett där antalet elever och antalet ungdomar är konstant
              över tid? Vi går mot en utveckling där ungdomarna blir allt färre.
            </seg>
          </u>
          <u>
            <seg>
              Följande är förhoppningsvis lätt för dig att komma ihåg: År 2020
              kommer antalet 20-åringar att vara 20 procent mindre. Att då göra
              som Socialdemokraterna och vara upprörd över att platserna skärs
              ned och påstå att det är barockt, bisarrt, det förstår jag inte.
              Vaddå? Ska vi ha tomma klassrum, lärare som står i tomma klassrum
              och undervisar? Det är klart att man måste anpassa skolan till
              hur många som går där. Allt annat är vansinne.
            </seg>
          </u>
          <u>
            <seg>
              Det andra jag vill ta upp är att vi i Sverige ofta talar om underutbildning.
              Institutet för social forskning, Sofi, har kommit fram till att
              vi har ett ännu värre problem, ett som är ännu mer destruktivt,
              nämligen att vi politiker ljuger. Vi ljuger för alla dessa ungdomar
              när vi säger att om de bara går en högskoleutbildning så kommer
              de att få arbete. Det är den största lögnen någonsin berättad
              av politiker.
            </seg>
          </u>
          <u>
            <seg>
              Det spelar stor roll vilken utbildning du går, om du pluggar
              vampyrvetenskap i Växjö, Harry Potter-kunskap, eller för den delen
              hälsopedagogik, där endast 3 procent hamnar i ett relevant yrke,
              eller statsvetenskap, där endast 10 procent hamnar i ett arbete
              som de studerat till. Det är ett jätteproblem och drabbar värst
              dem utan kontakter på arbetsmarknaden de som kommer från utanförskapsområden,
              sliter häcken av sig, får betygen, kommer in på högskolan och
              sedan upptäcker att vi lurat dem till en utbildning som inte kommer
              att leda till någonting annat än arbetslöshet. Det är ett av de
              största sveken inom svensk utbildningspolitik. Och här sitter
              du och vill ha fler platser med ännu fler och ännu roligare kurser,
              mer Harry Potter-kunskap. Faktum är att det vi har gjort är att
              vi har fokuserat högskolans utbildningar. Nu är det fler ingenjörer,
              jurister, läkare, sjuksköterskor alla de yrken som ger jobb.
            </seg>
          </u>
          <u>
            <seg>
              Men det är inte det viktiga för Thomas Strand. Det viktiga är
              att någon blir en pinne i statistiken, som han senare kan gå omkring
              och skryta över: Oj, vad många vi har i högskolan! Men det spelar
              stor roll för ungdomarna uppe på läktaren vilken utbildning det
              är. Jag skulle verkligen önska att Thomas Strand inte förenklade
              debatten på detta sätt.
            </seg>
          </u>
          <note type="speaker">
            Anf. 46 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Låt mig vara tydlig när vi pratar om utbildning.
              Gymnasieutbildningen är viktig för ungdomar, och vi har 1,2 miljoner
              ungdomar som är i åldern 1524 år. Fler än nio av tio går till
              skolan eller till jobbet. Det går alltså bra för de allra flesta
              av våra svenska ungdomar. En tredjedel av alla ungdomar får jobb
              inom en månad. Ungefär åtta av tio får jobb inom fem sex månader.
            </seg>
          </u>
          <u>
            <seg>
              Utmaningen är framför allt de ungdomar som inte klarat av grundskolan,
              inte kommit in på ett nationellt program eller kanske hoppat av
              i årskurs ett på gymnasiet. Där måste vi göra väldigt stora insatser.
              Många ungdomar vittnar också om att de är så pass skoltrötta att
              skolan inte är något alternativ just nu. Sedan kan Socialdemokraterna
              prata om att det ska finnas utbildningskontrakt, att man ska tvinga
              ungdomar att ta gymnasieexamen, att man ska ha sommarskolor och
              så vidare. Om det gick! Min erfarenhet, från både egna ungdomar
              och andras, är att ungdomar liksom vuxna måste känna motivation
              och vilja att gå till skolan. Det går inte att piska någon att
              bli högskoleförberedd. Jag tror inte det, även om Socialdemokraterna
              tycks leva i den världen.
            </seg>
          </u>
          <u>
            <seg>
              Vi måste helt enkelt jobba med många olika delar när det gäller
              ungdomarna. En av dem är folkhögskolan, som motiverar till arbete
              eller studier. Där är vi överens, och det är roligt att Socialdemokraterna
              lovprisar initiativet från alliansregeringen och tycker att det
              är fantastiskt bra. Det gläds jag åt, för man lyckas väldigt bra.
              Mig veterligt har inte Socialdemokraterna själva lagt fram något
              förslag om att ha motiverande kurser eller att utöka antalet platser
              i folkhögskolan. Detta är någonting som regeringen nu kommer att
              titta på, eftersom vi har fått information om att söktrycket är
              stort. Detta är viktigt.
            </seg>
          </u>
          <u>
            <seg>
              Men utbildning är inte den enda lösningen, utan vi måste även
              se till att arbetsgivare börjar efterfråga ungdomar i större utsträckning.
              Då måste det bli enklare och billigare att anställa ungdomar.
              När arbetsgivare hör talas om att det ska bli dubbelt så dyrt
              att anställa ungdomar kommer benägenheten att minska att anställa
              dem som är oerfarna och inte har den bästa utbildningen och det
              finaste cv:t. Ungdomar som redan har jobb som inte är så högkvalificerade
              riskerar lätt att bytas ut mot personer som för stunden är arbetssökande
              och arbetslösa.
            </seg>
          </u>
          <u>
            <seg>
              Det här är ett bekymmersamt område. Jag är långt ifrån nöjd,
              för vi har ett problem med ungdomsarbetslöshet i Sverige. Däremot
              är vi näst bäst i hela Europa på att ha så få som möjligt som
              är arbetslösa länge. Ungdomsarbetslösheten i Sverige kännetecknas
              i stället av kortare perioder med vikariat och olika lösningar
              som sedan leder vidare till en fastare förankring.
            </seg>
          </u>
          <u>
            <seg>
              I krisens spår är det svagare grupper som drabbas allra värst.
              Personer med funktionsnedsättning hamnar längre bak i kön. Ungdomar
              som har brister i sin utbildning skjuts längre bak i jobbkön.
              Även personer som är födda utanför Sveriges gränser och utanför
              Europa drabbas hårdare i en kraftig konjunkturnedgång. Personer
              som finns på arbetsmarknaden redan i dag och som är i 3040-årsåldern
              riskerar varsel och uppsägningar på grund av den kris som finns
              framför allt i vår omvärld.
            </seg>
          </u>
          <u>
            <seg>
              Vi måste fortsätta att bekämpa ungdomsarbetslösheten, men vi
              måste också vara realistiska och ärliga och inge våra ungdomar
              hopp. Det går faktiskt bra för de allra flesta. Som Hanif Bali
              säger minskar ungdomsgrupperna nu, och det gör att varenda ung
              person kommer att behövas på den svenska arbetsmarknaden, såväl
              de med gymnasieutbildning som de med högskoleutbildning, om de
              har rätt kompetens som efterfrågas från arbetsgivarna. Vi ska
              vara stolta över våra svenska ungdomar. Det går bra för de allra
              flesta.
            </seg>
          </u>
          <note type="speaker">
            Anf. 47 THOMAS STRAND (S):
          </note>
          <u>
            <seg>
              Herr talman! Ja, vi socialdemokrater och Moderaterna har olika
              utbildningspolitik. Det skulle vi kunna prata om länge. Kärnfrågan
              var just nu varför de unga människor som står på kö och vill gå
              en studiemotiverande folkhögskolekurs inte får det. Jag har ännu
              inte fått svar.
            </seg>
          </u>
          <u>
            <seg>
              Jag kan kort säga till Hanif Bali att jag har hört argumentet
              om minskade kullar förr. Men nu är det så att vi har 23 000 fler
              som vill studera på högskolan i höst. Ni drar ned på platserna.
              Söktrycket på högskolan ökar, men ni drar ned. Det går inte ihop.
            </seg>
          </u>
          <u>
            <seg>
              Vi har en högre ambition. Vi säger det i relation till EU och
              den deklaration som finns om högre studier. Vi vill att 50 procent
              av 3034-åringarna ska ha gått en minst tvåårig eftergymnasial
              utbildning vid högskola, universitet, yrkesskola eller något annat.
              Det viktiga är att man satsar på utbildning, och där påstår jag
              stolt och rakryggad att vi har högre ambitioner än vad den moderatledda
              regeringen har. Vi satsar på ungdomarna genom en obligatorisk
              gymnasieskola. Vi vill ha fler platser vid högskola och universitet,
              fler yrkeshögskoleplatser och fler platser på andra tänkbara utbildningar.
              Det är oerhört viktigt.
            </seg>
          </u>
          <u>
            <seg>
              Jag har inte fått svar på min fråga. Jag vet att många ungdomar
              vill börja läsa och att många folkhögskolor vill hjälpa till.
              Det handlar bara om att ändra i ett regleringsbrev. Jag har inte
              fått någon signal om att det är möjligt, vilket jag beklagar.
              Det är ledsamt att ministern inte kan säga att detta är så pass
              viktigt att man ska göra en snabb förändring så att dessa 2 000
              personer får börja läsa och studera. Det är inkörsporten till
              vidare studier och arbete.
            </seg>
          </u>
          <note type="speaker">
            Anf. 48 HANIF BALI (M):
          </note>
          <u>
            <seg>
              Herr talman! Thomas Strand gör mig väldigt glad. Socialdemokraterna
              påminner mig konstant om hur länge sedan det var de satt i regeringsställning.
              Uppenbarligen har de lite svårt att förstå hur regeringen arbetar.
              Man kan inte bara outa grejer lite hipp som happ mitt i en interpellationsdebatt.
              Det finns en ordning och ett internt arbete, som vi fått höra
              från ministern. Men Thomas Strand vill ha specialbehandling. Just
              han ska få gå förbi alla de regler vi har kring regeringsarbete.
              Det vore dock gravt felaktigt av ministern att föregripa det arbete
              som sker i Regeringskansliet. Det är Thomas Strand ledsen över.
            </seg>
          </u>
          <u>
            <seg>
              Hur kommer ni att bedriva regeringspolitik? Kommer ni att sitta
              och hitta på grejer mitt under interpellationsdebatter och svara
              till höger och vänster? Lite saklighet i debatten, tack! Det är
              många öppna dörrar som sparkas in. Ministern har redan gjort klart
              att det sker ett internt arbete där man ser över just de här siffrorna.
              Kan du inte bara nöja dig med det, Thomas Strand?
            </seg>
          </u>
          <u>
            <seg>
              Jag vill ta upp en annan fråga om utbildningspolitik. Betygen
              har inte höjts, trots att platserna har minskat, vilket betyder
              att de som söker nu är grupper som annars förmodligen inte hade
              haft tillgång till utbildningarna. Utökar man platserna utan att
              folks betyg har gått upp kommer svagare grupper att komma in.
              Då får man det problem som ni ställde till med i lärarhögskolan,
              nämligen att det kommer in individer som fått bara 0,1 på högskoleprovet.
              Om du bara kryssar i det ena fältet får du högre än 0,1; på den
              nivån är det resultatet. Det är det er politik leder till. Den
              undergräver både förtroendet för de högre utbildningarna och kvaliteten
              på dem. Om vi utökar platserna hipp som happ måste man sitta och
              lära folk gymnasiematte på högskoleutbildningarna. Lite saklighet,
              tack, Thomas Strand!
            </seg>
          </u>
          <note type="speaker">
            Anf. 49 Arbetsmarknadsminister HILLEVI ENGSTRÖM (M):
          </note>
          <u>
            <seg>
              Herr talman! Jag tackar för interpellationen och tackar alla
              debattörer för debatten. Jag har förhoppningsvis gjort det tydligt
              att vi tycker att folkhögskolorna är ett viktigt komplement i
              arbetsmarknadspolitiken, att de gör ett bra jobb och att de med
              sin pedagogik kan möta ungdomar på ett annat och mer positivt
              sätt, som de här ungdomarna kanske inte har sett i sina tidigare
              skolupplevelser. Det är en del bland många andra. Vi kommer att
              behandla detta på ett klokt sätt, som vi gör med alla skrivelser
              som kommer till Regeringskansliet. Vi kommer att följa folkhögskolans
              arbete i framtiden.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Kammaren åtskildes kl. 11.39.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
