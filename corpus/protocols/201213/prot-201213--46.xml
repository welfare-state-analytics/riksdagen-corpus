<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201213</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201213</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--46</head>
          <docDate when="2012-12-18">2012-12-18</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2012/13:46
          </note>
          <note>
            Tisdagen den 18 december
          </note>
          <note>
            Kl. 09:00 - 23:14
          </note>
          <note>
            1 § Justering av protokoll
          </note>
          <note>
            Justerades protokollet för den 12 december.
          </note>
          <note>
            2 § Ny riksdagsledamot
          </note>
          <note>
            Upplästes och lades till handlingarna följande från Valprövningsnämnden
            inkomna
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Metin Ataseven (M) utsetts till ny ledamot av riksdagen
            fr.o.m. den 1 januari 2013 sedan Mats Gerdau (M) avsagt sig uppdraget.
          </note>
          <note>
            Valprövningsnämnden har denna dag granskat beviset för den nye
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Per Virdesten
          </note>
          <note>
            /Kerstin Siverby
          </note>
          <note>
            3 § Anmälan om ersättare för statsråd
          </note>
          <note>
            Tredje vice talmannen anmälde att följande ersättare skulle inträda
            från och med den 1 januari 2013 tills vidare:
          </note>
          <note>
            Edip Noyan
          </note>
          <note>
            Bino Drummond
          </note>
          <note>
            Björn Samuelson
          </note>
          <note>
            4 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2012/13:171
          </note>
          <note>
            Interpellation 2012/13:171 Inmatningstariffer som klimatstöd
            till fattiga länder
          </note>
          <note>
            Interpellationen kommer att besvaras tisdagen den 15 januari
            2013.
          </note>
          <note>
            Skälet till dröjsmålet är att interpellationen kräver ytterligare
            utredning.
          </note>
          <note>
            Fredrik Jörgensen
          </note>
          <note>
            5 § Förnyad bordläggning
          </note>
          <note>
            Föredrogs och bordlades åter
          </note>
          <note>
            6 § Regional tillväxt
          </note>
          <note>
            Föredrogs
          </note>
          <note type="speaker">
            Anf. 1 KRISTER ÖRNFJÄDER (S):
          </note>
          <note>
            Herr talman! Som vanligt kan jag inleda med att säga att vi saknar
            representation från regeringen. Jag tycker att det är ett svårslaget
            rekord. Jag hade förmånen att arbeta lite speciellt med regionalpolitiska
            frågor 2006. Sedan dess har ministrarna från den borgerliga regeringen
            lyst med sin frånvaro, vilket jag naturligtvis tar som intäkt
            för att man inte är så speciellt engagerad i de här frågorna.
            Mitt anförande kommer att handla lite grann om det, det vill säga
            brist på engagemang.
          </note>
          <note>
            Herr talman! Vi socialdemokrater vill utjämna de klyftor som
            driver in kilar i sammanhållningen och som hindrar både enskilda
            människors och regioners utvecklingskraft. Vi vill att alla Sveriges
            regioner ska få möjlighet att växa och utvecklas efter sina förutsättningar.
            Företag, naturresurser och arbetskraft finns i alla delar av landet.
            De är sinsemellan sammanlänkade i ett system av produktion och
            transporter som knyter Sverige samman. Den solidariskt uppbyggda
            välfärden måste bidra till att stärka de ekonomiska banden mellan
            olika delar av landet, inte försvaga dem.
          </note>
          <note>
            För att även framöver kunna ha en jämlik välfärd av hög kvalitet
            i hela landet krävs en fortsatt omfördelning av skatterna mellan
            landets regioner genom statsbidrag till kommuner och landsting
            och ett aktuellt skatteutjämningssystem. Jag vill därför i detta
            sammanhang upplysa kammaren om resultatet av Skatteutjämningskommitténs
            arbete.
          </note>
          <note>
            En enig kommitté överlämnade sitt slutbetänkande med titeln Likvärdiga
            förutsättningar översyn av den kommunala utjämningen till den
            borgerliga alliansregeringen i april 2011. Kommittén föreslog
            förändringar i både inkomst- och kostnadsutjämningen eftersom
            beräkningsgrunderna är föråldrade och leder till stora orättvisor.
            Bland annat leder felaktiga beräkningsgrunder till att rika kommuner
            överkompenseras på glesbygdskommunernas bekostnad. Kommittén föreslog
            att förändringar skulle införas den 1 januari 2013. Regeringen
            har efter drygt ett och ett halvt år inte kommit med något förslag
            till riksdagen. Detta är mycket dåligt skött. Den borgerliga alliansregeringen
            låter på detta sätt denna orättvisa fortsätta och visar på ett
            tydligt sätt hur man struntar i hur verkligheten ser ut i många
            kommuner och landsting.
          </note>
          <note>
            Låt mig ta upp några lokala exempel i min egen valkrets. Högsby
            kommun skulle få motsvarande 2 skattekronor, och Västervik, som
            är min egen hemkommun, skulle vara berättigad till 35 miljoner
            mer varje år om det nya systemet var i bruk som det var tänkt.
            Jag skulle kunna lämna många andra exempel på hur fel systemet
            slår, men jag nöjer mig med dessa.
          </note>
          <note>
            Herr talman! Vi socialdemokrater anser att Sverige behöver en
            aktiv statlig strategi för regional utveckling. En sådan strategi
            ska ta till vara varje regions och kommuns unika kvaliteter, särskilda
            resurser och specifika förmåga att bidra till hela Sveriges tillväxt
            och välfärd. Den kommunala skatteutjämningen är en viktig hörnsten
            i denna strategi.
          </note>
          <note>
            Herr talman! Sverige behöver en egen nationell strategi för en
            levande landsbygd och skärgård i stället för som det är nu, där
            den borgerliga regeringen bara förhåller sig till EU:s strukturfonder
            när det gäller regionalpolitiken. Låt oss ta skärgården som exempel.
            Vi vill understryka att den har en betydande utvecklingspotential,
            men om hela landet ska leva måste samhället stödja utvecklingsmöjligheter
            i hela landet så att verksamheterna kan fungera under alla årets
            månader.
          </note>
          <note>
            Herr talman! Denna nationella strategi ska naturligtvis även
            innehålla lösningar på såväl de snabbväxande storstädernas problem
            som de svåra utmaningar som väntar många små regioner som tampas
            med kraftigt minskad befolkning, hög strukturell arbetslöshet
            och skev åldersstruktur.
          </note>
          <note>
            Vi socialdemokrater vill därför göra den regionala utvecklingspolitiken
            till en central fråga och ta med den regionala aspekten i utformningen
            av alla strategiska politiska beslut. Vi vill att staten, kommunerna
            och myndigheterna arbetar tillsammans för att stärka den regionala
            utvecklingen och åstadkomma bästa möjliga service.
          </note>
          <note>
            Så fungerar det tyvärr inte i dag, herr talman. Ett exempel på
            detta är den borgerliga alliansregeringens och den borgerliga
            majoritetens i riksdagen sätt att hantera anslagen till de mindre
            universiteten och högskolorna i hela landet. Riksrevisionen har
            pekat på att de har ett begränsat utrymme för forskning, vilket
            blir ett allvarligt kvalitetsproblem. Det i sin tur gör att regionerna
            blir lidande när universiteten och högskolorna inte får vara de
            viktiga motorer som krävs för att utveckla hela Sverige. Den borgerliga
            regeringen visar på detta sätt ännu en gång att den, när det kommer
            till de praktiska besluten, inte står bakom tanken att hela Sverige
            ska leva.
          </note>
          <note>
            Herr talman! Jag vill avsluta mitt anförande med att yrka bifall
            till de socialdemokratiska reservationerna och önska alla en god
            jul och ett gott nytt år.
          </note>
          <note>
            I detta anförande instämde Carina Adolfsson Elgestam, Ann-Kristine
            Johansson, Ingemar Nilsson, Jennie Nilsson, Ingela Nylund Watz
            och Karin Åström (alla S).
          </note>
          <note type="speaker">
            Anf. 2 JONAS ERIKSSON (MP):
          </note>
          <note>
            Herr talman! Miljöpartiet vill ha en politik som skapar förutsättningar
            för regional utveckling i hela landet. Även om vi har kommunala
            och regionala organ med en särskild uppgift att svara för detta
            är den statligt förda politiken av stor vikt för den regionala
            utvecklingen.
          </note>
          <note>
            För en regional utveckling krävs god jordmån. I mitt hemlän finns
            flera kommuner som kämpar mot minskande invånarantal och för att
            behålla ett levande näringsliv. Det är inte unikt, utan sådana
            kommuner finns över hela landet. Många människor vill röra på
            sig, prova nya arbeten och uppleva nya miljöer. Andra är däremot
            i praktiken tvingade att flytta för att försörja sig, för att
            på ett rimligt sätt kunna ta sig till arbetet eller för att utbilda
            sig. Skulle man ha ett arbete i närheten kan det vara långt till
            närmaste förskola eller skola för barnen. Livsmedelsbutiken med
            postservice kan också vara långt borta. Företag har svårt att
            hitta rätt kompetens, få varor till sina lokaler eller transportera
            sina produkter till kunderna.
          </note>
          <note>
            Jag har tagit del av berättelser om företagare som har lyckats
            bra, vill expandera och anställa fler men som nekas lån av banken.
            Banken har sedan länge lagt ned sitt lokalkontor, och på huvudkontoret
            saknar man lokalkännedom. I stället för att göra en korrekt individuell
            bedömning av företagets möjligheter säger man nej. Det här, herr
            talman, var de negativa tongångarna. Nu kommer de positiva.
          </note>
          <note>
            Allt det som jag tagit upp går förstås att göra någonting åt.
            Vi behöver inte vara fripassagerare utan möjligheter att vara
            med och styra samhällsutvecklingen. Politiska beslut påverkar
            utvecklingen. Regional utveckling är beroende av flera faktorer,
            inte minst av att det skapas nya arbetstillfällen. Vi har sett
            hur arbetslösheten under en lång tid bara har ökat.
          </note>
          <note>
            Medan allianspartierna i denna riksdag fastnar i resonemang om
            att arbetslösheten är lägre i Sverige än i många andra länder
            föreslår Miljöpartiet reformer som skapar förutsättningar för
            nya jobb. Det krävs ett långsiktigt engagemang i att bygga upp
            en god jordmån för näringsliv, offentlig service och boende i
            hela landet. Det kräver strukturella förändringar, satsningar
            på fungerande kommunikationer, tåg som går och kommer fram i tid,
            bredband i hela landet, utbildning och ett gott näringslivsklimat.
            Det kräver satsningar på ny teknik, innovationer och entreprenörskap
            för att ställa om samhället till att bli ett långsiktigt hållbart
            samhälle där vi löser miljö- och klimatutmaningarna.
          </note>
          <note>
            Herr talman! Det finns fortfarande en outnyttjad potential för
            varor, tjänster och arbetskraft som inte har kommit ut på marknaden.
            Många avstår från att förverkliga sin idé om att starta företag
            eller att anställa fler för att man tycker att det är för krångligt
            eller för dyrt. Miljöpartiets småföretagarpolitik är därför en
            politik för regional utveckling. Vi vill att det ska bli enklare
            att starta och driva företag. Företagens villkor måste förbättras.
          </note>
          <note>
            Vi vill sänka bolagsskatten, sänka kostnaderna att hålla anställda
            och minska företagens administrativa börda. Vi vill bland annat
            samordna myndigheternas informationsinhämtning och slopa sjuklöneansvaret
            för företag med upp till tio anställda.
          </note>
          <note>
            Regional utveckling är också beroende av att den industri som
            verkat under lång tid i Sverige fortsatt kan utvecklas, ligga
            i framkant av teknikutvecklingen och vara konkurrenskraftig. Vi
            föreslår därför en sänkning av bolagsskatten. Men de positiva
            effekterna av en sådan reform blir inte lika stora för de små
            företagen, utan för dem är kostnaden för att hålla anställda och
            oron för sjuklöneansvaret mer betungande. En generell sänkning
            av arbetsgivaravgiften och dessutom en riktad sänkning för de
            allra minsta företagen som Miljöpartiet föreslår är tillsammans
            med ett slopat sjuklöneansvar mer efterfrågade reformer hos flertalet
            företag i Sverige än regeringens ensidiga kraftiga bolagsskattesänkning.
          </note>
          <note>
            För att Sveriges ekonomi ska kunna fortsätta att utvecklas och
            skapa nya jobb behövs även större trygghet på arbetsmarknaden
            och fungerande socialförsäkringssystem. Trygga människor vågar
            i större utsträckning byta jobb, vilket gynnar rörligheten på
            arbetsmarknaden och företagens förutsättningar att hitta den arbetskraft
            de behöver.
          </note>
          <note>
            I de samtal jag har fört med många företagsledare är det oron
            för att inte hitta rätt kompetens som har varit mest slående.
            Ett blomstrande näringsliv är intimt sammanbundet med en väl fungerande
            skola, utbildning och arbetsmarknadsåtgärder. För att kommunerna
            ska kunna fullgöra sitt uppdrag inom utbildningsväsendet behöver
            de resurser. Vi har sett hur flera kommuner under året tvingats
            fatta beslut om stora skattehöjningar. De statliga bidragen till
            kommunerna är viktiga och behöver ta hänsyn till skillnader i
            kommunernas inkomst- och kostnadsutveckling. Det är beklagligt
            att vi har en alliansregering som agerar stoppkloss för de förslag
            som den eniga, parlamentariska kostnadsutjämningsutredningen lagt
            fram.
          </note>
          <note>
            Det är också viktigt att satsa på regionala högskolor och universitet.
            När utbildning, forskning, den ideella sektorn och näringsliv
            samverkar lokalt skapas positiva synergieffekter.
          </note>
          <note>
            Avstånd har betydelse vilket, herr talman, får mig att komma
            in på kommunikationer. En hög användning av it och internet är
            bra för Sverige vad gäller regional utveckling, konkurrenskraft
            och innovationsförmåga. Jag vill att Sverige ska ha bredband i
            världsklass. Miljöpartiet satsar därför över en miljard kronor
            fram till och med 2014 för att stödja bredbandsutvecklingen.
          </note>
          <note>
            Den digitala tekniken blir allt viktigare, men den klarar inte
            all kommunikation. Vi behöver även satsa på att trygga våra fysiska
            kommunikationsvägar. Det har vi inte minst märkt under de gångna
            veckornas snöande. Miljöpartiet satsar ca 25 miljarder mer än
            regeringen på att utveckla transportinfrastrukturen. Detta kommer
            förstås också att öka förutsättningarna för jobb i hela landet.
          </note>
          <note>
            Avslutningsvis önskar jag, herr talman, yrka bifall till reservationerna
            3, 5 och 10.
          </note>
          <note type="speaker">
            Anf. 3 MARKUS WIECHEL (SD):
          </note>
          <note>
            Herr talman! Liksom Sverigedemokraterna förordar jag ett försiktigt
            framåtskridande som baseras på varsamhet, eftertanke och långsiktigt
            ansvarstagande. Vi intar aktivt ett pragmatiskt förhållningssätt
            i frågor som rör ekonomi. I Sverigedemokraternas budgetmotion
            stakar vi ut våra viktigaste visioner för de kommande åren.
          </note>
          <note>
            Rent statsfinansiellt är Sveriges ekonomiska utgångsläge relativt
            gott. Däremot biter sig arbetslösheten fast vid oroväckande höga
            nivåer. Min och Sverigedemokraternas avsikt är att skapa förutsättningar
            för Sveriges befintliga arbetskraft att möta den efterfrågan som
            finns på arbetsmarknaden.
          </note>
          <note>
            Sverigedemokraterna ställer sig bakom överskottsmål för den offentliga
            sektorn, utgiftstak samt krav på kommuner och landsting om god
            ekonomisk hushållning. Då riksdagen har ställt sig bakom regeringens
            budgetförslag för 2013 i det första steget av budgetprocessen
            får de samlade utgifterna för utgiftsområde 19 om regional tillväxt
            för budgetåret 2013 inte överstiga ramen om ca 3,4 miljarder kronor.
          </note>
          <note>
            Herr talman! Jag vill redogöra för huvuddragen i Sverigedemokraternas
            prioriteringar inom detta utgiftsområde. Sverigedemokraterna har
            föreslagit en ökning av de regionala anslagen i syfte att kompensera
            företag i de fyra nordligaste länen för kostnadsnackdelar till
            följd av långa transportavstånd för varor.
          </note>
          <note>
            Genom denna kompensation stimuleras även en höjd förädlingsgrad
            i områdets näringsliv. Jag anser, i överensstämmelse med vad som
            föreslagits i en kommittémotion av Sverigedemokraterna, att ytterligare
            10 miljoner kronor borde avsättas för anslaget Regionala tillväxtåtgärder
            och ytterligare 20 miljoner kronor för anslaget Transportbidrag.
          </note>
          <note>
            Herr talman! När statlig verksamhet har rationaliserats och omorganiserats
            har det i alltför stor omfattning inneburit att den har försvunnit
            från mindre orter till förmån för storstäderna. I sin tur innebär
            detta att den samhällsservice som är viktig för den enskilda individen
            och till stor del även för företagarna blir mycket svårtillgänglig
            eftersom den regionala obalansen då också ökar.
          </note>
          <note>
            Det är hög tid att inrätta en plan för utlokalisering av statliga
            verk och myndigheter från Stockholm, vilket är möjligt med moderna
            lösningar. Dessa utlokaliseringar kan ge goda förutsättningar
            för regional utveckling och tillväxt genom att bland annat glesbygdskommuner
            får behålla viktiga arbetsplatser. Även när det gäller statliga
            affärsdrivande verk borde en stor del av den administrativa verksamheten
            förläggas till regioner där verksamheten har sitt huvudsakliga
            ursprung.
          </note>
          <note>
            Vikten av att alla medverkar till att regionala mål uppnås vad
            gäller statliga myndigheter och verk bör särskilt understrykas,
            och det regionalpolitiska ansvaret bör markeras i regleringsbrev
            och direktiv. När nya myndigheter ska startas är det mycket angeläget
            att lokaliseringsfrågan alltid prövas från ett regionalpolitiskt
            perspektiv.
          </note>
          <note>
            Min principiella uppfattning om den regionala tillväxtpolitikens
            inriktning framgår tydligt av de ställningstaganden som gjorts
            av Sverigedemokraterna i detta betänkande. Ett höjt transportbidrag
            behövs för att bedriva en ansvarsfull politik, som stimulerar
            den regionala tillväxten och därmed också förbättrar möjligheterna
            till full sysselsättning.
          </note>
          <note>
            Jag avstår från att delta i utskottets beslut under punkt 8 om
            anslag med mera inom utgiftsområde 19 Regional tillväxt. Samtidigt
            yrkar jag bifall till reservation 7.
          </note>
          <note>
            Jag önskar kammaren en god jul och ett gott nytt år.
          </note>
          <note>
            I detta anförande instämde Carina Herrstedt (SD).
          </note>
          <note type="speaker">
            Anf. 4 KENT PERSSON (V):
          </note>
          <note>
            Herr talman! Jag vill börja med att yrka bifall till reservation
            2 och 9 men står givetvis bakom samtliga Vänsterpartiets reservationer.
          </note>
          <note>
            Trots regeringens ambitioner att hela landet ska leva ser vi
            att de regionala skillnaderna fortsätter att öka. Resultatet har
            blivit att en majoritet av landets kommuner minskar i befolkning
            och tappar såväl offentlig som kommersiell service. Framtidens
            arbetsmarknad riskerar att få än större problem om inte ett övergripande
            ansvar tas för den regionala utvecklingspolitiken.
          </note>
          <note>
            Vi ser att livsvillkoren försämras och att det blir allt svårare
            att bo och verka i våra landsbygdskommuner. Behöver det vara på
            det sättet? Det är ganska tydligt att svaret på frågan är nej.
            Krister Örnfjäder höll ett alldeles utmärkt anförande, som på
            ett bra sätt beskriver situationen i Sverige. En av grundförutsättningarna
            för att vi ska kunna få en jämlik utveckling i hela Sverige är
            att vi har ett skatteutjämningssystem som fungerar. Därför är
            det märkligt att regeringen, trots att det finns ett färdigt förslag,
            ännu inte lyckats presentera det. Det skulle ha trätt i kraft
            den 1 januari 2013. Enligt uppgift får vi nu vänta i ytterligare
            åtminstone ett år. Det påverkar givetvis kommunernas möjligheter
            att bedriva den verksamhet som är så viktig för att kunna uppnå
            de målsättningar som finns, att ge god service till medborgare
            och företag i våra landsbygdskommuner. För att klara verksamheten
            ser vi nu en rad skattehöjningar vilka inte skulle ha varit nödvändiga
            om skatteutjämningsförslaget hade trätt i kraft. Det manar till
            eftertanke.
          </note>
          <note>
            Det är dock inte bara på skatteutjämningsområdet det sviktar
            när regeringen talar om att hela landet ska leva. Verkligheten
            är långt från de högtidstal som statsråd håller när de är ute
            och träffar företrädare för landsbygdskommunerna liksom från de
            vackra orden i propositionen.
          </note>
          <note>
            Grundförutsättningen för att hela landet ska leva är att det
            finns fungerande kommunikationer. Det gäller såväl vägar och järnvägar
            som it-kommunikation. Hur ska företagen få fram skogsråvaran när
            vägarna inte längre fungerar och när tågen står stilla, när företagen
            varken får ut sina produkter eller får in sina råvaror till fabrikerna
            och industrierna? Många av dessa fabriker och industrier, som
            är så viktiga för svensk ekonomi, finns i landsbygdskommunerna.
          </note>
          <note>
            Vänsterpartiet har under ett flertal år i debatterna om de regionalpolitiska
            utvecklingsmöjligheterna poängterat vikten av att satsa på infrastrukturen.
            Trots det får vi vänta. Det är ungefär som i teaterpjäsen I väntan
            på Godot man väntar på någonting som aldrig kommer, någonting
            man drömmer om. Nu får vi se om regeringen lyckas finansiera sina
            tänkta satsningar på infrastrukturen. Än så länge vet vi ingenting
            om det. Det har bara aviserats att någonting ska komma. Hur det
            kommer att se ut vet vi inte ännu.
          </note>
          <note>
            Det andra som är viktigt för att människor ska kunna flytta in,
            bo och verka i kommunerna är att det finns privat och offentlig
            service så att man kan känna trygghet. Vilket företag ska etablera
            sig i en landsbygdskommun där det varken finns polis, arbetsförmedling
            eller försäkringskassa? Vad finns det för motiv att starta ett
            företag där? Vad finns det för motiv för människor att stanna
            kvar när den offentliga servicen inte fungerar?
          </note>
          <note>
            Lars Högdahl har i sin utredning den Högdahlska utredningen på
            uppdrag av regeringen presenterat förslag på hur man ska kunna
            lösa dessa problem. Efter ett och ett halvt år har regeringen
            ännu inte kommit med någonting. Är det inte dags att lyfta fram
            den utredningen, ta tag i de frågor som Högdahl tar upp som väsentliga
            för den regionala utvecklingspolitiken? Det handlar om att människor
            ska känna att det finns trygghet, att det finns en arbetsförmedling,
            att det finns polis. Detta kan åstadkommas genom att man inrättar
            offentliga servicekontor där stat, kommuner och privat verksamhet
            helt enkelt samverkar. Det skulle ge en grundförutsättning för
            den kommunala utvecklingspolitiken.
          </note>
          <note>
            Det tredje jag vill ta upp gäller möjligheterna för företagen
            att verka i våra landsbygdskommuner. Vi ser att befolkningen minskar,
            vi ser att servicen försämras och vi ser att det finns svårigheter
            att få tag på kapital när man antingen vill starta företag eller
            utveckla sin verksamhet. Det är en utmaning som vi behöver ta
            tag i. Hur ska de gröna näringarna och turismen kunna utvecklas
            i våra landsbygdskommuner när det är svårt att få tag på arbetskraft?
            Dessutom har vi en generationsväxling framför oss som gör att
            många av dessa företag troligtvis kommer att försvinna.
          </note>
          <note>
            Det behövs kapital exempelvis i form av att Almi får ytterligare
            medel för att kunna agera när det gäller arbetskraftsförsörjningen,
            men det behövs också en aktiv arbetsmarknadspolitik. Då duger
            det inte med en arbetsförmedling som varje år lämnar tillbaka
            flera miljarder av sitt anslag.
          </note>
          <note>
            Dessutom behöver vi få en utveckling där de lokala sparbankernas
            möjligheter att agera ökar. Det är viktigt att de lokala sparbankerna
            ges ytterligare möjligheter att utvecklas. Det är ett område där
            regeringen borde ge ett aktivt bidrag till utvecklingen. Vi ser
            nämligen att där det finns lokala sparbanker finns det också kunskap
            om hur människor och företag verkar, vilka möjligheter de har
            att utvecklas. På så sätt kan man ge stöd där det behövs stöd,
            detta i form av lån.
          </note>
          <note>
            Våra stora affärsbanker är i det här avseendet väldigt njugga.
            De ställer sig många gånger till och med helt avvisande till utvecklingsinsatser
            för de företag som finns i våra regioner.
          </note>
          <note>
            Det här är förutsättningarna. Det är några av de punkter där
            regeringens politik brister. Det duger inte, herr talman, att
            bara vid högtidstal tala om vikten av att hela Sverige ska leva.
            Man måste också fylla verktygslådan med verktyg, så att man ger
            förutsättningar för hela landet att leva.
          </note>
          <note type="speaker">
            Anf. 5 ERIK A ERIKSSON (C):
          </note>
          <note>
            Herr talman! Jag vill inleda med att yrka bifall till förslaget
            i näringsutskottets betänkande.
          </note>
          <note>
            Detta är en mycket viktig debatt. Jag företräder Centerpartiet,
            som i 100 år har verkat för att få bort skillnader mellan stad
            och land och göra det enklare för människor att leva i hela landet.
          </note>
          <note>
            Sverige behöver en hållbar och långsiktig tillväxt i alla delar
            av landet. Målet för alliansregeringens regionala tillväxtpolitik
            är att hela Sveriges utvecklingskraft, tillväxtpotential och sysselsättningsmöjligheter
            tas till vara. Vi i Centerpartiet tycker tillsammans med övriga
            partier i Alliansen att det är viktigt att alla regioner i Sverige
            ska kunna nå sin fulla potential. Jag tror inte att jag har hört
            någon tidigare talare prata om den saken, men det är oerhört viktigt.
          </note>
          <note>
            För oss är livskraftiga regioner i hela Sverige inte ett alternativ,
            utan en absolut grundförutsättning för svensk tillväxt och välfärd.
            Vi vill och menar att alla delar av landet ska kunna utvecklas
            och samtidigt bidra till en långsiktigt hållbar ekonomi, inte
            minst i dessa tider. Nu när många delar av landet drabbas av varsel
            måste vi fortsätta att satsa på konkreta investeringar i tillväxt
            som syftar till att stärka den regionala konkurrenskraften.
          </note>
          <note>
            Vi vet att Sverige som ett litet exportberoende land är extra
            sårbart i tider av ekonomisk och finansiell oro. När skuldkrisen
            i stora delar av Europa och USA medför att efterfrågan på exportmarknaden
            minskar och ibland helt försvinner får det stundom helt enorma
            effekter på vårt eget näringsliv och den regionala tillväxten.
          </note>
          <note>
            Vissa regioner drabbas förstås hårdare än andra. En del känner
            sig knappt berörda. De orter som är starkt dominerade av exportorienterade
            företag eller underleverantörer till sådana företag har det väldigt
            tufft i dag, medan det i vissa arbetsmarknadsområden är liten
            eller ingen påverkan av varsel och lågkonjunktur. I ljuset av
            detta är EU:s strukturfonder ett mycket viktigt verktyg för att
            nå regional och lokal tillväxt.
          </note>
          <note>
            Herr talman! EU:s sammanhållningspolitik eller politik för regional
            tillväxt, vilket bättre förklarar innebörden har som mål att bidra
            till ekonomisk, social och territoriell sammanhållning inom gemenskapen.
            Den syftar till att utjämna regionala skillnader och ojämlikhet
            mellan regioner och mellan människor. Den är också ett viktigt
            verktyg i arbetet för att nå målen i Europa 2020-strategin, med
            fokus på att främja investeringar i bland annat forskning och
            innovation, entreprenörskap, näringslivsutveckling, infrastruktur,
            miljö och energi.
          </note>
          <note>
            Sammanhållningspolitiken är en viktig tillväxtinjektion för regional
            konkurrenskraft, entreprenörskap och sysselsättning i hela Sverige.
            Samtidigt måste vår ambition och vår politik för regional utveckling
            sträcka sig högre än de investeringsstöd och projektmedel som
            EU erbjuder. De själva räcker alltså inte. För att våra regioner
            ska blomstra och utvecklas behövs mer än EU:s politik för regional
            tillväxt.
          </note>
          <note>
            Vi måste komma ihåg att det är de unika förutsättningarna och
            styrkorna i respektive län som ligger till grund för det regionala
            tillväxtarbetet. Det är också det bästa sättet att främja omställningen
            i varseldrabbade län och stärka tillväxten i alla delar av landet.
            Ska vi lyckas bygga en långsiktigt hållbar tillväxtpolitik behöver
            vi ha system som klarar av att hantera både upp- och nedgångar
            i konjunkturer samt den strukturomvandling som kontinuerligt sker
            i vårt samhälle.
          </note>
          <note>
            Grundläggande för att skapa tillväxt och välfärd i hela Sverige
            är givetvis ett starkt näringsliv och ett bra och konkurrenskraftigt
            företagsklimat som främjar tillväxt och hållbara lösningar. Det
            behövs en väl fungerande infrastruktur, och alliansregeringen
            har satsat historiska belopp på att rusta upp vår infrastruktur.
            Men vi måste också hitta ett företagsklimat som möter det stora
            behovet av kommersiell offentlig service.
          </note>
          <note>
            Inför regeringens utformning av den regionala tillväxtpolitiken
            och den framtida sammanhållningspolitiken erbjöds samtliga län
            att inkomma med sina prioriteringslistor av vad de anser är viktigast
            för respektive läns tillväxtarbete. Syftet var självklart att
            lista in vilka prioriteringar som är allra viktigast och vilka
            utmaningar som respektive region står inför och ha detta i åtanke
            när man utformar den regionala tillväxtpolitiken, som nu ska tas
            fram.
          </note>
          <note>
            Vi är i ett viktigt skede. I denna återkoppling lyfte samtliga
            län fram infrastruktur som en stor utmaning och prioritering.
            Tidigare talare har också anfört vikten av infrastruktursatsningar.
            Den debatten fördes i riksdagen i torsdags, om jag minns rätt,
            herr talman. Jag tänker inte gå in på detaljer, men att det är
            en historisk satsning är det ingen tvekan om. Alliansregeringen
            satsar 106 miljarder under perioden 20142025. Visst kunde det
            ha satsats mer, men vi har heller inte sett resultatet av de satsade
            pengarna ännu. Detta görs för att möta de framtida behoven av
            transporter och skapa bättre förutsättningar för jobb och tillväxt
            i alla delar av landet. Dessa satsningar ger jobb i områden som
            tidigare kanske inte haft särskilt många lediga jobb.
          </note>
          <note>
            Låt mig ge några exempel på vad regeringen mer gör för att skapa
            tillväxt i alla delar av landet. Attraktionskraft Sverige är en
            vision om att Sverige ska vara världens bästa land att vistas,
            verka och växa i. Det ska uppnås genom att man ger människor,
            företag, kommuner och regioner möjlighet att skapa attraktiva
            miljöer, forma sin framtid utifrån sina unika förutsättningar
            och bidra till Sveriges hållbara tillväxt.
          </note>
          <note>
            Det är otroligt viktigt att betona att det handlar om de unika
            förutsättningarna. Ett ovanifrånperspektiv göre sig icke besvär,
            eftersom varje region och varje kommun har sina unika förutsättningar.
            Det är förmätet av en riksdag att tro att allt ser likadant ut.
          </note>
          <note>
            Detta initiativ lanserades av vår näringsminister i april i år
            och är initialt tänkt att sträcka sig två år framöver, till maj
            2014. Projektet kan ses som en fortsättning på den satsning som
            presenterades i förra årets budget för att stärka attraktionskraften
            i landets alla delar. Med detta initiativ lägger nu regeringen
            in ytterligare en växel för att utveckla både landsbygd och urbana
            miljöer till att bli ännu mer attraktiva. Det är inte bara i storstadsregionerna
            Sverige växer. Sveriges ekonomi bygger på samspelet mellan dynamiska
            storstadsregioner och en företagsam landsbygd.
          </note>
          <note>
            Attraktionskraft Sverige innebär konkret att regeringen upprättar
            en kreativ arena för dialog och samverkan tillsammans med kommuner,
            regioner, näringsliv och intresseorganisationer i hela landet.
            Syftet är att tydliggöra och utveckla de frågor som är centrala
            för lokal och regional attraktivitet och på så sätt främja förutsättningarna
            för att utveckla attraktiva livs- och boendemiljöer. Attraktionskraft
            Sverige ska fokusera på de frågor som berör möjligheterna att
            bo och leva i Sverige samt besöka och uppleva landet.
          </note>
          <note>
            Ett annat viktigt område för att främja regional utveckling är
            en god och effektiv kompetensförsörjning. Hur vi ska klara kompetensförsörjningen
            i alla delar av landet är en mycket stor utmaning. När norra Sverige
            i dag har över 10 000 lediga jobb ska det kunna matchas mot andra
            regioner. Samtidigt ska vi kunna hitta just den kompetens som
            behövs. Det är en stor utmaning. Den demografiska utvecklingen
            och strukturomvandlingen hör också till de utmaningar som våra
            regioner står inför. För att nå en god arbetsmarknad med hög sysselsättning
            måste arbetsgivarna ha rätt kompetens på rätt plats. Matchningsproblemet
            har vi uppmärksammat. Det arbetas med detta under arbetsmarknadsutskottets
            och Arbetsmarknadsdepartementets ansvar.
          </note>
          <note>
            Det gläder mig att regeringen har höga ambitioner att stärka
            kompetensplattformarna. Syftet är att få en bättre samverkan inom
            kompetensförsörjningsprogram på både kort och lång sikt. Samverkan
            ska ske mellan näringsliv, högskola och olika offentliga aktörer.
            Det är mycket viktigt.
          </note>
          <note>
            Till sist vill jag säga att den konkreta politiken genomförs
            på det lokala planet i regioner, kommuner och landsting. Det är
            där det händer, bland våra medborgare som är företagare, arbetar
            med kooperativa dagis eller på annat sätt ser till att landsbygden
            och landsorten och de olika regionerna fungerar.
          </note>
          <note>
            Alla beslut som fattas här ska fattas med stor aktsamhet om vår
            budget. Sverige har goda statsfinanser. Det betonar vi gärna från
            Alliansen. Jag är glad att också oppositionen ofta betonar detta.
            Det är viktigt. Vi står som ett land inom en union som har en
            mycket stor ekonomisk kris och en mycket hög arbetslöshet. Därför
            är det viktigt att ha sunda statsfinanser.
          </note>
          <note>
            I detta anförande instämde Anders Ahlgren och Helena Lindahl
            (båda C) samt Jonas Jacobsson Gjörtler, Johan Johansson, Jessica
            Polfjärd, Hans Rothenberg, Cecilie Tenfjord-Toftby och Boriana
            Åberg (alla M).
          </note>
          <note type="speaker">
            Anf. 6 KRISTER ÖRNFJÄDER (S) replik:
          </note>
          <note>
            Herr talman! Jag ber redan inledningsvis om ursäkt om jag någon
            gång skulle missa A:et i Erik A Eriksson. Jag ber om ursäkt för
            det i förväg.
          </note>
          <note>
            Jag konstaterar att inledningsvis säger Erik A Eriksson att Centerpartiet
            har verkat i över hundra år för att minska skillnaderna mellan
            olika delar av landet.
          </note>
          <note>
            Jag har en fråga: Varför har ni efter hundra år beslutat att
            inte göra det längre?
          </note>
          <note type="speaker">
            Anf. 7 ERIK A ERIKSSON (C) replik:
          </note>
          <note>
            Herr talman! Det har vi inte slutat med.
          </note>
          <note type="speaker">
            Anf. 8 KRISTER ÖRNFJÄDER (S) replik:
          </note>
          <note>
            Herr talman! Det har ni inte slutat med. Men varför visar ni
            inte att ni inte har slutat med det?
          </note>
          <note>
            Ni har haft två partiledare som har haft förmånen att vara ansvariga
            för detta område. Ingen av dem har visat sig under dessa sex sju
            år. Vi har haft åtta nio tillfällen att debattera regionalpolitik.
            Det tyder på ett stort ointresse.
          </note>
          <note>
            Ni lägger fram förslag. Jag tog upp exempel i mitt anförande
            som visar att ni ökar skillnaderna. Jag tycker att ni har slutat
            med det. Sedan kan Erik A Eriksson säga att ni inte har gjort
            det. Verkligheten visar en annan bild.
          </note>
          <note type="speaker">
            Anf. 9 ERIK A ERIKSSON (C) replik:
          </note>
          <note>
            Herr talman! Om det nu är så att Krister Örnfjäder har så stor
            tilltro till våra ministrar är det intressant. Jag noterar det
            också.
          </note>
          <note>
            Herr talman! Jag har den största respekt för Krister Örnfjäder
            i kammarens debatter. Jag utgår från att du, även om du ibland
            uttalar mitt namn fel, har respekt för mig. Det är vi som debatterar
            betänkandet i dag.
          </note>
          <note>
            Jag kan inte svara för varför ministern inte är här och vad ministern
            gör i dag. Ministern kanske gör något mycket bättre för vårt land
            vid detta tillfälle än att stå i kammaren och debattera. Jag utgår
            från att vi är likvärdiga härinne. Jag hoppas att det är så.
          </note>
          <note>
            När det gäller vad vi har gjort under hundra år har vi inte suttit
            vid makten i hundra år. Socialdemokraterna har suttit vid makten
            under en mycket lång tid av dessa hundra år. Det faller tillbaka
            ganska mycket på Socialdemokraterna.
          </note>
          <note>
            Jag vet att vi inte har möjlighet till ännu ett replikskifte,
            så jag ska inte hugga för mycket. Låt mig säga så här: Jag ser
            hur vi i praktiken arbetar. Vi har inte under sex år kunnat montera
            ned landsbygden.
          </note>
          <note>
            Den demografiska utvecklingen sker över hela världen. Detta är
            ingenting som Centerpartiet lyckats försämra på sex år. Tro mig
            om detta. Det hade närmast varit en bedrift att lyckas med någonting
            sådant. Det har icke skett under sex år.
          </note>
          <note>
            Vi har naturligtvis kunnat göra mycket mer. En del av den kritik
            som Krister Örnfjäder tar upp i sitt anförande kan jag försöka
            att bemöta här. Det finns delar där vi skulle önska att vi hade
            gjort mer.
          </note>
          <note>
            Vi tror inte som Socialdemokraterna på att minska anslagen till
            infrastrukturen för att vi inte tror att det skulle fungera. Vi
            tror tvärtom. Vi gör denna satsning och lägger den summan på infrastrukturen.
            Vi är oense om summan, det är därför jag säger så.
          </note>
          <note>
            Vi lägger den summan för att vi tror att det är möjligt att genomföra.
            Vi gör det för att vi är säkra på att det behövs en rejäl satsning
            på infrastruktur i hela landet. Det är ändå en skillnad att satsa
            1 miljard på fiber och bredband i hela landet.
          </note>
          <note>
            När Socialdemokraterna hade en näringsminister satsade man pengarna
            rakt in i storstäderna där marknaden finns. Det är inte att satsa
            på landsbygden. Det är att satsa på storstäderna där marknaden
            fungerar.
          </note>
          <note>
            Vi satsar på de områden och regioner där marknaden inte fungerar
            och människor själva får gräva ned fiber för att få snabb uppkoppling.
          </note>
          <note type="speaker">
            Anf. 10 KENT PERSSON (V) replik:
          </note>
          <note>
            Herr talman! Jag tackar Erik A Eriksson för anförandet. Det var
            intressant att lyssna inte minst på den vision som du här tog
            upp.
          </note>
          <note>
            Först vill jag göra en kommentar. Givetvis står inte Centerpartiet
            eller regeringen bakom den demografiska förändringen som vi kan
            se i Sverige. Så är det. Däremot har det under dessa sex år skett
            en dramatisk försämring av den offentliga servicen i många av
            våra landsbygdskommuner. Det har ni ett stort ansvar för.
          </note>
          <note>
            När Arbetsförmedlingen och Försäkringskassan drar in och centraliserar
            sin verksamhet innebär det försämringar för dem som verkar och
            bor i de landsbygdskommuner som drabbats. Vad tänker regeringen
            göra för att se till att grunden för människor och företag att
            verka och bo i landsbygdskommuner förbättras och vidmakthålls
            genom att det finns en offentlig statlig och kommunal service
            även i framtiden?
          </note>
          <note type="speaker">
            Anf. 11 ERIK A ERIKSSON (C) replik:
          </note>
          <note>
            Herr talman! Jag tackar Kent Persson för förtydligandet. Det
            hedrar dig.
          </note>
          <note>
            Satsning på offentlig service kan kanske inte ordnas nog med
            siffror för kronor och ören. Behovet är stort. I de områden där
            det inte bor några människor är det svårt att motivera ett kontor.
            Då sker centraliseringen.
          </note>
          <note>
            Det viktigaste är inte alla gånger var kontoren finns. Det kan
            ibland finnas en poäng med att man finns på plats med ett kontor.
            Det gäller inte minst de fristående sparbankerna som Kent Persson
            beskriver i sitt anförande. Deras framgångssaga är att de finns
            på plats.
          </note>
          <note>
            Det viktiga är att du och jag som medborgare får den service
            vi ska få när vi behöver använda Försäkringskassan eller Arbetsförmedlingen.
            Det är det viktigaste. Jag har inga problem med att människor
            sitter i Östersund och hanterar mina föräldradagar när jag skickar
            in blanketten. Det har jag inget bekymmer med.
          </note>
          <note>
            Jag har bott vid en landsväg i hela mitt liv. I dag har vi ingen
            lanthandel. Jag har levt i den verkligheten ett antal år. Ska
            jag skylla Vänstern eller Socialdemokraterna för det? Jag kan
            inte göra det. Jag vet ju att lanthandelns och vår bygds utmaning
            är att det inte finns människor som törs satsa.
          </note>
          <note>
            Det kan finnas många skäl. Det kan bero på bristen på riskvilligt
            kapital, som Kent Persson anför. Jag tycker att du har rätt i
            vikten av de fristående sparbankerna. Men det kan också bero på
            att vi inte har människor av den sort som kan tänka sig att arbeta
            som lanthandlare. Det är nästan ett dygnet-runt-jobb jämförbart
            med mjölkbonde, vilket är den roll jag känner bättre.
          </note>
          <note>
            Närheten är viktig. Men det viktigaste är hur jag som medborgare
            blir bemött av myndigheten. Jag bryr mig inte om var kontoret
            för Arbetsförmedlingen är. Men jag bryr mig om jag har en lanthandel
            eller inte. Där har alliansregeringen tillsammans tillfört mer
            medel till länsstyrelserna. Det finns pengar för att satsa på
            servicesektorn.
          </note>
          <note type="speaker">
            Anf. 12 KENT PERSSON (V) replik:
          </note>
          <note>
            Herr talman! Det är lite oroväckande när jag hör att Erik A Eriksson
            inte bryr sig så mycket om var den statliga servicen finns och
            om den finns i en kommun eller inte.
          </note>
          <note>
            Jag som har sett detta på väldigt nära håll kan försäkra dig
            att det i högsta grad är väldigt besvärligt för företag och enskilda
            personer när Arbetsförmedlingen försvinner och deras apparat,
            Platsbanken, också tas bort och ingenting finns kvar. Man får
            förlita sig på att resa till ett kontor eller ringa. Den personliga
            kontakten är mycket viktigare än vad man tror.
          </note>
          <note>
            Jag noterar att Centerpartiet har en helt annan uppfattning än
            Vänsterpartiet när det gäller den offentliga servicen.
          </note>
          <note>
            Jag vill ta upp en annan fråga. Attraktionskraft Sverige är en
            ny vision, en ny arena där man ska sitta och prata om någonting.
            Jag skulle gärna vilja ha en strategi. Vad är tanken bakom detta
            egentligen? Man ska tala om kompetensförsörjning och att bo och
            verka i våra landsbygdskommuner. Det har vi talat om de sex senaste
            åren när vi har stått här i kammaren och debatterat med Erik A
            Eriksson. Det är precis de frågorna vi har tagit upp.
          </note>
          <note>
            Det kan inte vara så att regeringen är helt omedveten om vad
            som behövs för att det ska fungera på ett helt annat sätt. Det
            har förts fram vad som behövs av kommunerna och av Högdahls utredning.
            Ska man nu än en gång sätta sig ned i något visionärt tankespel
            och fundera lite grann tillsammans? Det är verkligen att gå över
            ån efter vatten.
          </note>
          <note type="speaker">
            Anf. 13 ERIK A ERIKSSON (C) replik:
          </note>
          <note>
            Herr talman! Jag ska rätta Kent Persson. Det är inte i sex år
            som Kent Persson och jag har debatterat utan i två år. Skillnaden
            är viktig eftersom jag annars kanske framstår som ännu mer trögtänkt
            än vad jag gör i dag.
          </note>
          <note>
            Högdahlsutredningen är mycket bra. Det är vi överens om, Kent
            Persson och jag. Samtidigt som vi debatterar här händer det mycket
            i vårt vackra land utan att vi har fattat beslut i riksdagens
            kammare; det är bra. Det sade jag i mitt anförande. Alla beslut
            fattas inte här. Det händer mycket i våra regioner. Ett exempel
            är klusterbildningarna i Värmland och på andra ställen där man
            tar saken i egna händer och inte står handfallen och väntar på
            ett centralt beslut. I samverkan med de goda idéerna kan vi driva
            attraktionskraftsarbetet framåt. Det kommer en ny generation i
            dag och en i morgon. Jag tror att vi är fel ute om vi lutar oss
            tillbaka och säger att de gamla strukturerna gäller och att det
            är så vi ska arbeta när vi ser att den demografiska utvecklingen
            gör det ännu svårare. Vi måste våga satsa nytt och tänka nytt.
          </note>
          <note>
            Vänsterpartiet framhåller, via Kent Persson, att vi inte har
            idéer och inte gör tillräckligt mycket. Vi använder EU-medlemskapet
            för att vi tycker att det är rätt och viktigt. Jag är inte säker
            på att Vänsterpartiet alla gånger tycker att det är rätt att Sverige
            är med i Europeiska unionen. Vi tycker att det är rätt att använda
            de resurser som finns för att stärka regionerna runt om i Sverige,
            inte för att göra riksdagen starkare. Det är där vi kan få människor
            att lyfta. Varje unik egenskap och varje unik region kan se till
            sina förutsättningar och lyfta.
          </note>
          <note type="speaker">
            Anf. 14 BORIANA ÅBERG (M):
          </note>
          <note>
            Herr talman! Målet för den regionala tillväxtpolitiken är utvecklingskraft
            i alla delar av landet med stark regional och lokal konkurrenskraft.
            Sveriges tillväxt är summan av den tillväxt som skapas i landets
            alla regioner oavsett om det handlar om storstäder eller landsbygd.
            Varje del av landet är unik och har sina unika förutsättningar
            som måste tas till vara. Går det bra för regionerna, går det bra
            för Sverige.
          </note>
          <note>
            Den regionala tillväxtpolitiken omfattar betydligt fler områden
            än det utgiftsområde som vi debatterar i dag. I grund och botten
            är de insatser som görs för att stimulera och underlätta för företagandet
            de viktigaste. Det är företagen som skapar arbetstillfällen, genererar
            skatteinkomster och säkerställer välfärden. Ett gott företagsklimat
            i alla delar av Sverige är nödvändigt för tillväxten. I regeringens
            budgetproposition finns många satsningar som långsiktigt underlättar
            för företagandet i landets olika regioner.
          </note>
          <note>
            Det är generella satsningar som skapar bättre förutsättningar
            för att starta nya företag och utveckla befintliga företag. Låt
            mig nämna regelförenklingar, sänkta kostnader för företag, trygghetssystem
            och kapitalförsörjning.
          </note>
          <note>
            Tillväxten stärks av kunskap och kompetens, innovationer och
            entreprenörsanda. Regeringens höga ambitioner när det gäller utbildning,
            forskning, innovationer och infrastruktur gagnar företagandet
            och därmed tillväxten i hela landet. Det är inte något nytt att
            företagen blir alltmer globala och lokaliserar arbetsintensiv
            verksamhet i länder med lägre lönekostnader medan mer kunskapsintensiv
            produktion söker sig till miljöer som kan erbjuda nödvändig kunskapsmassa.
            De regioner som ska kunna hävda sig i den ökande globala konkurrensen
            måste ha tillräckliga resurser inom infrastruktur, näringsliv,
            forskning, utbildning och kultur.
          </note>
          <note>
            Sveriges hållbara tillväxt är naturligtvis inte enbart beroende
            av företagens villkor utan också av de miljöer som människor bor
            och verkar i. Den nationella, regionala och lokala förmågan att
            attrahera, behålla och utveckla kompetens är avgörande. Att främja
            förutsättningarna för goda livs- och boendemiljöer är en fråga
            som har hög prioritet på alla nivåer. Människor flyttar till nya
            platser och regioner där möjligheten till ett stimulerande arbete
            är en av de attraktivitetsskapande faktorerna.
          </note>
          <note>
            Vi människor är olika, och vi har olika behov och önskemål. Våra
            behov och önskemål är inte konstanta över tid utan är beroende
            av vilken fas i livet vi befinner oss i. Ungdomar brukar dras
            till storstäderna för att utbilda sig, men när de har skaffat
            familj återvänder de ofta till hemorten, som erbjuder bättre bostadsmöjligheter,
            vacker natur och tryggare miljö för barnens uppväxt. En orts eller
            regions attraktivitet sitter i betraktarens öga, men det gäller
            att göra den synlig och förstärka den med tillgänglighet till
            service, it och digital kapacitet, kultur och fritid.
          </note>
          <note>
            Några exempel på regeringens åtgärder som stärker attraktiviteten
            är översyn av nationalparksföreskrifter i syfte att möjliggöra
            kommersiell verksamhet, information om de nya reglerna för tillämpning
            av strandskyddet, utveckling av hållbara turistdestinationer med
            mera.
          </note>
          <note>
            Under perioden från våren 2012 till våren 2014 genomför regeringen
            satsningen Attraktionskraft Sverige som min centerkollega Erik
            A Eriksson nämnde. Visionen är att Sverige ska bli världens bästa
            land att vistas, verka och växa i. Det ska uppnås genom att ge
            människor, företag, kommuner och regioner möjlighet att skapa
            attraktiva miljöer och forma sin framtid utifrån sina unika förutsättningar.
            Attraktionskraft Sverige handlar om samarbete på olika nivåer
            där aktörer inom politiken, näringslivet, akademin och det civila
            samhället ska utveckla de frågor som är centrala för lokal och
            regional attraktivitet.
          </note>
          <note>
            Herr talman! Jag ska också säga några ord om sammanhållningspolitiken.
          </note>
          <note>
            I förhandlingarna på EU-nivå har föreslagits att en ökad andel
            av budgeten ska gå till målet Europeiskt territoriellt samarbete,
            ofta kallat Interreg. Det ska omfatta gränsöverskridande, transnationellt
            och interregionalt samarbete. Territoriellt samarbete är ett av
            de två områden inom sammanhållningspolitiken som Sverige omfattas
            av, och vi hoppas att förhandlingarna utfaller väl för Sveriges
            del. Inom Interreg bedrivs ett gränsöverskridande arbete för att
            stärka innovativa miljöer och gemensamma samhällsfunktioner för
            befolkningen och näringslivet. Interreg har varit mycket positivt
            för min hemregion Skåne som deltar i ett antal projekt inom Interreg
            IV, Öresund.
          </note>
          <note>
            Ett av projekten heter Reprohigh. Dess syfte är att upprätta
            ett högkompetenscenter inom reproduktionsmedicin i Öresundsregionen
            där gemensamma resurser satsas på faciliteter och rådgivning när
            det gäller ofrivillig barnlöshet. Projektet vill bedriva utbildning
            och höja kompetensen inom det reproduktionsmedicinska området.
            Reprohigh vill också stärka kontaktytorna med näringslivet. Det
            är med andra ord ett projekt helt i linje med debattens ämne tillväxt,
            även om det på sikt handlar om befolkningstillväxt.
          </note>
          <note>
            Herr talman! Jag yrkar bifall till förslaget i näringsutskottets
            betänkande och avslag på motionerna.
          </note>
          <note>
            I detta anförande instämde Jonas Jacobsson Gjörtler, Johan Johansson,
            Jessica Polfjärd, Hans Rothenberg och Cecilie Tenfjord-Toftby
            (alla M) samt Anders Ahlgren (C) och Maria Fälth (KD).
          </note>
          <note type="speaker">
            Anf. 15 KRISTER ÖRNFJÄDER (S) replik:
          </note>
          <note>
            Herr talman! Boriana Åberg började sitt anförande med att säga
            att hon hänvisade till utvecklingskraft i alla delar av landet.
            En stor del av den utvecklingskraften tycker man ute i regionerna
            och kommunerna kommer utifrån den utbildning, de universitet och
            de högskolor som finns.
          </note>
          <note>
            Regeringen har, tillsammans med er, för ni röstade ju i förra
            veckan, lyckats fördela pengarna på ett sådant sätt att små och
            medelstora högskolor och universitet ute i landet missgynnas.
            Varför gör ni på det här sättet?
          </note>
          <note type="speaker">
            Anf. 16 BORIANA ÅBERG (M) replik:
          </note>
          <note>
            Herr talman! Det är intressant att Krister Örnfjäder har en sådan
            syn på de omfattande satsningar på utbildning som vår regering
            gör. Då menar jag utbildning från de tidiga skolåren till universitet
            och högskolor.
          </note>
          <note>
            Regeringen satsar 4 miljarder kronor på forskning och innovation
            för att långsiktigt stärka Sveriges ställning som framstående
            forskningsnation. En stor del av dessa pengar går just till universitet
            och högskolor, för vi vet att universitet och högskolor är de
            motorer som hjälper utvecklingen i alla delar av landet genom
            samarbete mellan politik, näringsliv och forskningsmiljöer.
          </note>
          <note>
            Jag vill också säga att regeringen kommer att ha en särskild
            satsning på life science-området, och denna satsning omfattar
            11,5 miljarder för åren 20132016. Det är en förberedelse för nya
            kunskapsintensiva jobb och innovationskraft som kommer hela landet
            och alla dess delar till gagn.
          </note>
          <note type="speaker">
            Anf. 17 KRISTER ÖRNFJÄDER (S) replik:
          </note>
          <note>
            Herr talman! Om den information som jag har fått mig till del
            stämmer, stämmer inte det som Boriana Åberg säger här. Regeringens
            koncentration av forskningsanslagen till några få stora lärosäten
            i landet missgynnar Linnéuniversitet. På sikt kan det drabba hela
            näringslivet i Småland och för den delen hela landet. Vem har
            skrivit under det? Jo, Bo Franck, Moderaterna, Per-Olof Jonsson,
            Moderaterna, och Anders Andersson, Centerpartiet.
          </note>
          <note>
            Detta är alltså inget som jag själv påstår. Jag har bara tagit
            till mig den information som jag har fått. Sedan har jag läst
            forskningspropositionen och högskolepropositionen och tagit del
            av det som har diskuterats. Det stämmer att man lägger ut en hel
            del pengar, men man missgynnar konsekvent små och medelstora högskolor
            och universitet och man gynnar de stora. Sedan kan Boriana stå
            och säga att man lägger ut hur mycket pengar som helst, men koncentrationen
            stämmer inte överens med vad dina borgerliga kamrater ute i landet
            tycker. Varför gör ni på det här sättet?
          </note>
          <note type="speaker">
            Anf. 18 BORIANA ÅBERG (M) replik:
          </note>
          <note>
            Herr talman! Det är alltid spännande att ha debatt med våra kolleger
            från socialdemokratin, för vad än regeringen gör blir det alltid
            fel. Om man inte satsar eller om man inte satsar tillräckligt
            mycket blir det för lite och för sent. Om man satsar är det på
            fel saker, och någon blir missgynnad.
          </note>
          <note>
            Över huvud taget ska vi vara väldigt glada över att vår regering
            har skött sig så bra att vi har pengar att satsa med tanke på
            hur det går i övriga Europa. I princip alla länder ligger i djup
            kris och gör neddragningar i sina budgetar och drar ned på allt
            från pensioner, anställningar vid universitet och högskolor och
            andra offentliga åtaganden, men vi har möjlighet att lägga fram
            en så stark budget som satsar på forskning och innovationer, infrastruktur,
            företag och andra åtgärder som verkligen stärker Sverige.
          </note>
          <note type="speaker">
            Anf. 19 ANNA STEELE (FP):
          </note>
          <note>
            Herr talman! Regional tillväxt förknippar jag med tanken på att
            hela Sverige ska fortsätta utvecklas och växa i takt med de olika
            förändringar som oundvikligen sker i samhället. Vad gör en hel
            bygd om ett stort bolag som alla är beroende av går i konkurs?
            Att landsbygdens befolkning successivt har flyttat till större
            tätorter har varit verklighet länge. Så är det i hela världen.
            Att det agrara samhället har tagits över av ett tjänstesamhälle
            är också bara att konstatera.
          </note>
          <note>
            Det finns faktorer som demografin med en alltmer åldrande befolkning
            i förhållande till andelen yrkesverksamma, vilket gör det angeläget
            att alla människor som redan bor här och de som kommer från andra
            länder ska kunna arbeta och bygga sina liv i vårt land, helst
            var de än bor.
          </note>
          <note>
            Den massinvandring som det ständigt tjatas om från Sverigedemokraternas
            sida är för det första inte någon massinvandring, och för det
            andra: De som väljer att komma till vårt land ska vi vara tacksamma
            för. De behövs och kommer kontinuerligt att behövas för att vi
            ska ha det välfärdssamhälle som vi alla är vana vid och fortsatt
            önskar ska förbli.
          </note>
          <note>
            Att underlätta företagande är en annan faktor där det är viktigt
            att komma ihåg att det är stor skillnad på manligt och kvinnligt
            ägande. Kvinnor äger väsentligt mycket mindre, vilket gör det
            svårare för många kvinnor att få lån eftersom de inte har så mycket
            att erbjuda i säkerhet när de ansöker om lån.
          </note>
          <note>
            Ett annat problem i olika delar av Sverige är att det finns för
            få kvinnor. Unga kvinnor flyttar dit där arbeten och utkomst finns.
            Det beror också på vilka utbildningar som erbjuds på universitet
            och högskolor. Regionerna borde analysera hur man kan lägga utbildningar
            i delar av landet som är attraktiva för unga kvinnor.
          </note>
          <note>
            Att ha företagande på schemat i skolan skulle göra det mindre
            främmande för många att starta eget, och därmed skulle fler kvinnor
            se möjligheterna med att vara kvar i sina hemregioner.
          </note>
          <note>
            Till skillnad från inställningen i flera partier där man ser
            företagande som storbolag och hur hela regioner är beroende av
            en industri där i princip alla arbetar och där anställningarna
            nästan gått i arv tycker vi i Folkpartiet liberalerna att det
            är viktigt att påpeka att Sverige inte minst drivs av alla tusentals
            småföretagare.
          </note>
          <note>
            Regelverken är fortfarande inriktade på lika för alla, trots
            att förutsättningarna är så extremt olika om det handlar om ett
            företag med tvåhundra anställda eller bara två. Därför borde regelverket
            differentieras, så att mikroföretagen med upp till tio anställda
            får andra regler. Att komma med krav på att slopa ansvaret för
            andra sjuklöneveckan imponerar inte ett dugg på mig, som har varit
            företagare i mer än två decennier. Enligt min personliga åsikt
            borde sjuklöneansvaret slopas helt, punkt! Men det får jag envetet
            älta vidare om i mina egna grupper i Alliansen än så länge.
          </note>
          <note>
            Det är så att det är företagarna, de små, som kan hålla Sverige
            levande från norr till söder. I takt med att vi måste kunna ha
            utbildning och skola som kan göra människor som ska ut och förvärvsarbeta
            konkurrenskraftiga i förhållande till resten av världen måste
            dessa utbildade också kunna erbjuda det de svenska företagen behöver.
          </note>
          <note>
            I dag är det svårt för företagen att få tag på arbetstagare som
            möter upp till de krav och önskemål som behövs. Bilar och andra
            transportmedel behövs i detta avlånga land av en rad olika anledningar
            och i alla möjliga olika näringar. Att kräva höjda bensin- och
            dieselavgifter är antitillväxt.
          </note>
          <note>
            Den enorma satsningen på infrastruktur och underhåll av densamma
            är otroligt viktig för att hela Sverige ska vara möjligt att bo
            och verka i. Bredbandsutbyggnaden fortsätter. Även den är essentiell
            för att man ska kunna arbeta även på mindre orter och överallt
            annars i landet.
          </note>
          <note>
            Turistnäringen har en enorm potential i Sverige, och det är förvånande
            att många delar av vårt land endast riktar in sig på inhemsk turism.
            Det borde vara oerhört intressant att gå ut över gränserna och
            locka människor från hela världen.
          </note>
          <note>
            Herr talman! Vi har fantastisk natur. Sverige är glest bebott.
            Det finns massor med sjöar och långa kuster och massor av kultur
            och friluftsliv. Jag kan inte tänka mig att detta skulle vara
            en politisk fråga.
          </note>
          <note>
            När man talar med människor som är aktiva i turistnäringen verkar
            det som att alla håller sig till det som de alltid har gjort.
            Man har svårt att samordna och tillstå att varje individuell småföretagare
            som kan locka turism av olika anledningar också berikar regionen
            och de andra som livnär sig på turistnäringen.
          </note>
          <note>
            Jag hoppas att det kommer att förändras, och jag hoppas att det
            sker snart för att hela Sverige verkligen ska ha regional tillväxt.
          </note>
          <note>
            Jag yrkar avslag på motioner och reservationer och bifall till
            utskottets förslag.
          </note>
          <note>
            Och så vill jag önska er alla en väldigt god jul.
          </note>
          <note>
            I detta anförande instämde Boriana Åberg (M) och Maria Fälth
            (KD).
          </note>
          <note type="speaker">
            Anf. 20 MARKUS WIECHEL (SD) replik:
          </note>
          <note>
            Herr talman! Det jag främst undrar är: Om det inte pågår någon
            massinvandring till Sverige, vad är det då som händer?
          </note>
          <note>
            Man kan inte bara öppna gränserna och låta personer komma hit
            hur som helst utan att de har en möjlighet att ta sig in i samhället
            och bli en del av samhället. Anser du att det lyckas i dag, att
            personer har lätt att komma in i samhället?
          </note>
          <note type="speaker">
            Anf. 21 ANNA STEELE (FP) replik:
          </note>
          <note>
            Herr talman! Jag anser inte att vi har öppna gränser. Det skulle
            jag faktiskt önska. Men det har vi inte. Det finns en ganska starkt
            reglerad invandring.
          </note>
          <note>
            Dessutom tycker jag att vi jobbar mycket med de problem som man
            hela tiden kan konstatera finns. Det jobbar vi enträget med.
          </note>
          <note>
            Vi ska vara väldigt tacksamma för att människor kommer hit. Vi
            behöver dem nu och i framtiden. Om de inte fanns här skulle stora
            delar av samhället faktiskt stanna.
          </note>
          <note type="speaker">
            Anf. 22 MARKUS WIECHEL (SD) replik:
          </note>
          <note>
            Herr talman! Sveriges invandringspolitik är en av Europas mest
            generösa och liberala. Bara i år har det kommit mellan 45 000
            och 54 000 invandrare, tror jag. Det är väldigt många människor.
          </note>
          <note>
            I dag kommer inte tillräckligt många av de här personerna in
            i samhället. Ska man inte se till att de får ett jobb och att
            de får en möjlighet att bli en del av samhället innan man öppnar
            för ännu fler invandrare?
          </note>
          <note>
            Det är säkerligen väldigt många av de här som kan bidra. Men
            ska man fortsätta med en sådan politik när det inte fungerar i
            dagsläget?
          </note>
          <note type="speaker">
            Anf. 23 ANNA STEELE (FP) replik:
          </note>
          <note>
            Herr talman! Sverige är ett rikt land. Vi är ganska få i förhållande
            till vår storlek, ytmässigt. Vi kommer att behöva många fler människor
            som ska kunna vara yrkesaktiva.
          </note>
          <note>
            Det kommer att vara väldigt jobbigt framöver när vi börjar se
            hur den äldre befolkningen inte är med och bidrar i arbetsverksamheten.
          </note>
          <note>
            Jag välkomnar alla, om det så är 54 000 eller 100 000 varje år.
            Jag hoppas att det kommer fler. Jag skulle önska att vi hade öppna
            gränser. Om det finns någon problematik tycker jag att den hela
            tiden tas om hand. Det är eftersatt, och det har varit problem
            med hur man har handhaft det här med invandring. Men jag tycker
            att vi nu arbetar väldigt bra med det. Alla människor är välkomna,
            och alla ska kunna vara verksamma i vårt samhälle.
          </note>
          <note>
            Jag tycker inte att Sverigedemokraternas inställning till invandring
            är någonting annat än totalt odemokratisk. Det hör inte till mänskliga
            rättigheter över huvud taget. Jag tycker att det är en fruktansvärd
            inställning till människor.
          </note>
          <note type="speaker">
            Anf. 24 TREDJE VICE TALMANNEN:
          </note>
          <note>
            Jag vill erinra om att ett replikskifte ska ha en anknytning
            till det ämne som vi debatterar och till det anförande som man
            begär replik på.
          </note>
          <note type="speaker">
            Anf. 25 KRISTER ÖRNFJÄDER (S) replik:
          </note>
          <note>
            Herr talman! Jag vill inleda med att säga att en tidigare talare
            har sagt att vi inte uppskattar någonting som regeringen har gjort.
            Men som Anna Steele själv sade gör regeringen en bredbandssatsning,
            vilket vi välkomnar. Jag tycker också att det är roligt med den
            tillnyktring som man kan se från Folkpartiets och Moderaternas
            sida i den här frågan. När vi inrättade det här en gång i tiden
            tyckte man att marknaden skulle sköta detta. Jag tycker att samhället
            har ett ansvar. Jag tycker att det är ett bra förslag, helt enkelt.
          </note>
          <note>
            Men jag skulle vilja fortsätta att prata om den viktiga fråga
            som handlar om forskning och små och medelstora högskolor. Jag
            gör det av ett enda skäl. Jag tycker att det har en otroligt stor
            betydelse ur regionalpolitisk synpunkt.
          </note>
          <note>
            Jag undrar därför om Anna Steele har någon uppfattning om varför
            regeringen inte har tagit till sig av den kritik som Riksrevisionen
            har framfört i den här frågan. Riksrevisionen har påtalat det
            här problemet, som man upplever, att ett begränsat utrymme för
            forskning innebär att man kan få ett allvarligt kvalitetsproblem.
          </note>
          <note type="speaker">
            Anf. 26 ANNA STEELE (FP) replik:
          </note>
          <note>
            Herr talman! Jag vill börja med att instämma i vad föregående
            talare från Moderaterna sade. Det är en extremt stor historisk
            satsning på forskning som görs av regeringen.
          </note>
          <note>
            När det gäller fördelningen, som den ser ut nu, är tanken att
            det här ska kunna förstärka redan existerande forskning och även
            få i gång ny.
          </note>
          <note>
            Jag kan förstå att det kan finnas människor där ute som är oroliga
            för sina högskolor och universitet, just för tillfället. De har
            en oro. Men det här är inte någonting som är hugget i sten. Det
            kommer hela tiden att förändras. Har man visat att man kan driva
            olika forskningsprojekt kommer det pengar dit också.
          </note>
          <note>
            Jag kan förstå att det finns en oro. Men samtidigt tycker jag
            att man ska sitta still i båten.
          </note>
          <note type="speaker">
            Anf. 27 KRISTER ÖRNFJÄDER (S) replik:
          </note>
          <note>
            Herr talman! Ska man sitta still i båten medan den sjunker? Är
            det den uppfattning som vi ska ha? Det är ju så man upplever det
            där ute.
          </note>
          <note>
            Vi får ett förslag från regeringen till riksdagen. Riksdagen
            tar ett beslut. Utifrån det beslutet ska regeringen sedan göra
            en skrivning till universiteten och högskolorna.
          </note>
          <note>
            I det här underlaget, som ni har varit med och tagit ställning
            till, säger man att man inte ska premiera små och medelstora skolor.
            Det är klart att de blir oroliga. Om det nu är en historiskt stor
            satsning undrar jag: Hur kan det komma sig att man totalt har
            missat de små och medelstora högskolorna och universiteten?
          </note>
          <note>
            Det borde vara tvärtom, tycker jag. Om det nu är en historiskt
            stor satsning borde även de ha funnits med i det utrymmet.
          </note>
          <note type="speaker">
            Anf. 28 ANNA STEELE (FP) replik:
          </note>
          <note>
            Herr talman! Jag tycker fortfarande att jag kan stå för den här
            satsningen, precis som den ser ut. Jag menar inte att det är hugget
            i sten, och jag menar absolut inte att det ska sänkas några båtar.
          </note>
          <note>
            Jag är stolt över denna satsning. Jag tycker inte att de här
            högskolorna och universiteten behöver känna sig oroliga för tillfället.
          </note>
          <note type="speaker">
            Anf. 29 PENILLA GUNTHER (KD):
          </note>
          <note>
            Herr talman! Regional tillväxt är ett område som kan ses på olika
            sätt. Antingen sker den från lokal nivå och uppåt eller tvärtom.
            Själv föredrar jag, som kristdemokrat, subsidiaritetsprincipen,
            i den meningen att människor lokalt kan ta initiativ som sedan
            sprider sig uppåt. Det kan vara politiska förslag. Det kan vara
            ideella insatser eller företagare som beslutar sig för att satsa
            på sin verksamhet på orten.
          </note>
          <note>
            För mig och mitt parti handlar det nämligen om sambandet mellan
            privat och offentlig sektor och den tredje sektorn det är civilsamhället,
            den sociala ekonomin eller den ideella sektorn; kärt barn har
            ju många namn, som bekant. Det är tre oerhört viktiga beståndsdelar
            för ett fungerande samhälle.
          </note>
          <note>
            Det är en frivilligorganisation som nyligen har haft tv-reklam
            där man har tagit upp olika exempel på fel i världen och sagt
            att världen är upp och ned, men vi kan vända den rätt igen.
          </note>
          <note>
            I Sverige har under lång tid den socialdemokratiska samhällssynen
            varit den allena rådande med en närmast överjordisk tilltro till
            det offentliga systemet. Nu är jag och många kristdemokrater med
            mig beredda att vända upp och ned på detta synsätt så att det
            blir rätt.
          </note>
          <note>
            I många andra länder har den ideella sektorn en mycket mer framträdande
            och naturlig roll än i Sverige, trots undersökningar som visar
            att svenskar i snitt är medlemmar i fem föreningar. Den stora
            skillnaden är synen på det ideella arbetets roll, där jag anser
            att det ideella är grunden och det offentliga är komplementet
            i samhället till familjen, till näringslivet och till civilsamhället.
          </note>
          <note>
            För att såväl små som stora orter ska leva och fungera behövs
            människor som bor och arbetar där. Att det finns familjer garanterar
            att förskola och skola finns i området liksom till exempel idrottsföreningar.
            Att det finns arbetskraft i olika åldrar garanterar att det finns
            möjligheter för både offentliga verksamheter och företag att verka
            och utvecklas, och det har även betydelse för rekrytering av ledare
            till olika ideella uppdrag.
          </note>
          <note>
            Den amerikanske statsvetaren Robert Putnams studier på frivilligarbetets
            påverkan på tillväxt är väl kända. Men även svenska studier visar
            på goda exempel på orter där de tre sektorerna kompletterar varandra
            väl. En sådan kommun är Vårgårda i min egen valkrets liksom Dals
            Ed.
          </note>
          <note>
            Där människor har relationer till varandra stärks banden mellan
            de olika funktionerna i samhället. Lösningar hittas på så sätt
            för företagen som behöver extra arbetskraft under perioder av
            arbetstoppar eller för hemtjänsten som behöver ta in extra vikarier.
            Att man dessutom hjälps åt för att till exempel vara ledare i
            barn- och ungdomsverksamheten i den lokala församlingen är en
            självklarhet.
          </note>
          <note>
            Herr talman! Utifrån den här ideologiska grunden vill jag fortsätta
            med att kommentera betänkandets ställningstaganden.
          </note>
          <note>
            Utvecklingskraft, lokal konkurrenskraft och regional konkurrenskraft
            är enligt budgetpropositionen målen för den regionala tillväxtpolitiken.
            Prioriterade områden är innovation och förnyelse, kompetensförsörjning,
            ökat arbetskraftsutbud, tillgänglighet och strategiskt gränsöverskridande
            samarbete.
          </note>
          <note>
            Vikten av tillgänglighet understryks särskilt. Kommunikationer,
            it-infrastruktur, övrig infrastruktur, bra utbud av service ja,
            tillgången till god infrastruktur är otroligt väsentlig över huvud
            taget och inte minst för företagsutvecklingen på landsbygd och
            i glesbygd. Det har vi hört även i andra anföranden här. Politiken
            ska inriktas mot god tillgång till både kommersiell och offentlig
            service för medborgare och näringsliv i alla delar av landet.
          </note>
          <note>
            När det gäller servicen på landsbygden, som flera andra här har
            pratat om, slår budgetpropositionen för 2013 fast att attraktiva
            livs- och boendemiljöer i hela landet förutsätter att det finns
            tillgång till dagligvaror, drivmedel och olika typer av offentlig
            service. Vikande befolkningstal i glesbygd befaras påverka tillgången
            till service negativt, står det.
          </note>
          <note>
            Jag vill gärna påpeka här, liksom jag har gjort i andra sammanhang,
            att glesbygd är ett ord man ska akta sig för även i Sverige. Det
            betecknar nämligen ett område som egentligen inte finns mer än
            i Norrland, om man ser till den gängse benämningen. Däremot har
            vi väldigt gott om just landsbygd i vårt land.
          </note>
          <note>
            Även framöver krävs insatser för att stärka butiker och bensinstationer
            med strategisk betydelse. Det här stödet till den kommersiella
            servicen utökades under förra året så att även säsongsbetonade
            verksamheter kan få stöd. Totalt 145 miljoner har anslagits till
            detta område för de fem åren mellan 2009 och 2014.
          </note>
          <note>
            Den offentliga servicen kräver att statliga myndigheter och statligt
            ägda bolag samverkar, både med varandra och med övriga berörda
            aktörer. Ibland kan det behövas lokala lösningar och då är det
            otroligt viktigt hur man använder till exempel EU:s strukturfonder,
            att det finns en tanke kring fördelning av regionala medel.
          </note>
          <note>
            Ibland talar vi i den här kammaren ungefär som att staten är
            allenarådande. Jag vänder mig emot detta, för det finns många
            regionala tillväxtmedel. Det finns inte en region eller ett landsting
            med självaktning som inte har skrivit en regional utvecklingsplan
            den kan kallas RUT eller RUS eller vad som helst där man borde
            värna om sin egen regionala tillväxt med strategiska utvecklingsidéer
            som tar till vara de lokala initiativ som finns. Där har naturligtvis
            kommunledningarna en extra stor och stark roll.
          </note>
          <note>
            När de arbetsmarknadsnav som finns i olika områden inte längre
            fungerar som draghjälp för mindre orter runt omkring, för det
            är ju så det är, drabbar det inte bara verksamheterna utan människor
            i stort. Inte minst min egen hemort Trollhättan har, som alla
            vet, drabbats hårt av ett stort företags konkurs, vilket i sin
            tur drabbat många mindre företag.
          </note>
          <note>
            Ibland kan vi luras att tro att det bara var de företag som var
            direkt relaterade till Saab som fick skära ned eller lägga ned.
            Men det finns alltid en mängd kringverksamheter som också fick
            känna av den ekonomiska krisen och som i vissa fall gör det fortfarande.
          </note>
          <note>
            När arbetet inte längre finns och den personliga ekonomin känns
            osäker drar man ned på sådant som man kan vara utan, till exempel
            att gå ut och äta lunch eller köpa den där prylen eller de där
            kläderna som man kanske hade köpt annars. Trollhättan är ändå
            lyckligt lottat i den meningen att vi har fått ekonomiska stöd
            till innovationer och omställningsbehov, men det är invånarna
            som själva måste stödja de lokala företagen när jobben börjar
            komma tillbaka i staden.
          </note>
          <note>
            Herr talman! Service är för många mindre orter i dag nästan ett
            hånfullt begrepp. Skyltfönstren gapar med jämna mellanrum tomma
            i ett antal centralt belägna lokaler. Personer försöker starta
            företag men tvingas lägga ned efter ett tag när kundkretsen inte
            blivit så stor som det var tänkt. Det finns, vilket även andra
            har pratat om här, ingen personlig service på banken, Försäkringskassan
            eller Arbetsförmedlingen längre. Och det finns definitivt inget
            postkontor. Det enda postkontor som finns är ju det vi har här
            i riksdagen.
          </note>
          <note>
            Detta gör naturligtvis känslan ännu större hos invånarna att
            de är mer eller mindre övergivna av det offentliga eller att de
            i alla fall inte är tillräckligt lönsamma för bankerna. Där vill
            jag ge en eloge till Kent Persson som nämnde de lokala sparbankerna,
            för jag håller fullständigt med om att de har en otroligt viktig
            roll lokalt, inte minst för tillväxt och idéutveckling.
          </note>
          <note>
            På dessa orter blir vikten av service i butik ännu större. Många
            bensinmackar, livsmedelsbutiker eller närbutiker har i dag ansvaret
            för utlämning av apoteksvaror, varor från Systembolaget, postpaket
            och bankärenden genom uttagsautomat.
          </note>
          <note>
            Men vi såg en tydlig svaghet i det här systemet när värdetransportföretaget
            Panaxia gjorde konkurs. Vi såg senast i morse på nyheterna hur
            det påverkade hanteringen av kontanter. Då talade man ändå om
            kontantuttag i staden. Om man bor på en liten ort och helt plötsligt
            inte har tillgång till kontanter och inte kan använda kortet,
            vad gör man då?
          </note>
          <note>
            Att kunna använda kontanter är en förutsättning för många enskilda
            företagare på landsbygden exempelvis inom turismen. Det handlar
            om alltifrån hembygdsföreningar med försäljning av kaffe på sommaren
            till mindre summor att betala på marknader och andra evenemang.
          </note>
          <note>
            Just turismen, för att bara tala om det några minuter, är en
            viktig näring för tillväxt och utveckling över hela vårt vackra
            land. Men det ska ske på rätt sätt och under rätta förutsättningar.
            Tyvärr är det alltför många kommuner, men även landsting och regioner,
            som ännu inte har sett och förstått att de är bäst på kärnverksamheter
            och inte alltid på så kallade roliga projekt. Det är förstås jättekul
            att ha en välbesökt djurpark, ett äventyrsland eller en camping,
            men frågan är om de förvaltas på ett kommersiellt och professionellt
            sätt så att det gynnar skattebetalarna och arbetsmarknaden.
          </note>
          <note>
            Som kristdemokrat tror jag heller inte att offentligt drivna
            verksamheter inom turismen ska konkurrera med privata aktörer,
            vilket det fortfarande finns exempel på. Att det offentliga, det
            privata och det ideella samhället samarbetar är däremot en förutsättning
            för ett gynnsamt näringslivsklimat som skapar arbete. Det har
            jag varit inne på tidigare.
          </note>
          <note>
            Herr talman! Jag är glad över att representera ett regeringsparti
            som anser att den regionala tillväxten är viktig för hela landet.
            Jag yrkar bifall till förslaget i betänkandet och avslag på motionerna.
          </note>
          <note>
            I detta anförande instämde Maria Fälth (KD).
          </note>
          <note type="speaker">
            Anf. 30 KRISTER ÖRNFJÄDER (S) replik:
          </note>
          <note>
            Herr talman! Jag tänkte beröra två punkter. Penilla Gunther sade
            i sitt anförande att hon tyckte att den ideella sektorn är grunden
            och att man skulle vända upp och ned på det nuvarande samhället.
          </note>
          <note>
            Jag tycker att det är intressant ur många aspekter, inte minst
            om man tittar på den diskussion som har förts den senaste veckan,
            där man har kunnat konstatera att kvinnor går ned till deltid
            för att kunna vara hemma och utföra anhörigvård, därför att samhället
            inte kan leverera.
          </note>
          <note>
            Det här får naturligtvis jättestora konsekvenser i framtiden
            för de enskilda individerna och deras familjer. Då vill jag helt
            enkelt fråga: Tycker Penilla att det är en bättre lösning att
            man gör på det sättet än att samhället ser till att det finns
            resurser så att anhörigvården kan göras i det offentligas regi?
          </note>
          <note type="speaker">
            Anf. 31 PENILLA GUNTHER (KD) replik:
          </note>
          <note>
            Herr talman! Då kan jag direkt svara Krister Örnfjäder: Nej,
            jag tycker inte att äldrevården i sig ska tas över av ideella
            krafter, men jag tror på en samverkan här. Jag tror nämligen att
            det från början är så att vi bryr oss om våra familjer. Vi bryr
            oss om våra gamla. Vi som är i medelåldern nu, som har gamla föräldrar,
            och vi har också barn som är på väg att bli vuxna, har ett dubbelt
            ansvar just nu, speciellt kvinnor naturligtvis, som det ofta blir.
          </note>
          <note>
            Jag tror på en samverkan mellan de tre sektorer som jag nämnde
            i mitt anförande. Och jag tror att den ideella sektorn är en del.
            Vi kan också kalla den för den sociala ekonomin. Vi kan tala om
            de idéburna företagen, som jag vet att inte minst socialdemokratin
            har stöttat under årens lopp, det vill säga de kooperativa verksamheterna.
            Det finns en mix av idealitet och det finns en kombination av
            just näringslivsverksamhet i det här som måste komplettera varandra
            för att samhället ska fungera så bra som möjligt. Det är min absoluta
            övertygelse.
          </note>
          <note>
            Att däremot behöva gå ned i arbetstid för att sköta sin gamla
            mamma eller pappa är inte bra. Det är inte bra alls för vårt samhälle
            att man tvingas göra det. Gör man det däremot av fri vilja är
            det naturligtvis jättebra. Dagens samhälle skulle inte ha klarat
            sig utan de anhörigvårdare vi har, även om man har avlastning,
            slussverksamhet och vad vi nu kallar det. Återigen, alla tre sektorerna
            behövs, absolut.
          </note>
          <note type="speaker">
            Anf. 32 KRISTER ÖRNFJÄDER (S) replik:
          </note>
          <note>
            Herr talman! Jag är delvis nöjd med svaret. Min slutledning är
            ändå den att jag tror att förutsättningarna för de här anhöriga
            att kunna få en bättre situation är att samhället ser till att
            det finns mer resurser för den här typen av åtgärder.
          </note>
          <note>
            Sedan har jag en fråga till. Penilla Gunther tog ju upp ett antal
            olika saker. Jag fastnade för en. Det var kontanthanteringen och
            hur man löser den situationen. Jag hörde inget svar på det problemet.
            Eftersom Penilla Gunther nu är så nöjd med att vara medlem i ett
            parti som är en del av regeringen undrar jag: Har regeringen över
            huvud taget något svar på hur man ska lösa problemet med kontanthanteringen
            i framtiden, inte minst i glesbygd och på landsbygd?
          </note>
          <note type="speaker">
            Anf. 33 PENILLA GUNTHER (KD) replik:
          </note>
          <note>
            Herr talman! Jag önskar att jag kunde ge Krister Örnfjäder ett
            jätteklart och rakt svar på den frågan. Direkt vid Panaxias konkurs
            ställde jag en fråga som jag trodde skulle ställas till Eskil
            Erlandsson, men det visade sig att det var Annie Lööf som tog
            över den. Det här är en fråga som regeringen har bett att få ta
            över från riksdagen. Man lämnade ju ut ett sådant meddelande för
            ett tag sedan. Och jag tror att det här är något man skyndsamt
            måste ta tag i. Jag hoppas att Peter Norman och andra ministrar
            som är inblandade i det här verkligen tar frågan på allvar.
          </note>
          <note>
            Jag representerar en valkrets där jag har ett antal kommuner
            i just landsbygd. Där har man kanske flera mil till det här serviceorganet
            med kontantautomaten. Vi ser ju att man är ganska beroende av
            den servicen. Jag är i allra högsta grad bekymrad över det här,
            men återigen, frågan ligger på regeringens bord. Jag kan bara
            hoppas, precis som du, att den skyndsamt tas tag i. Det är i alla
            fall det man har gått ut och sagt att man ska göra.
          </note>
          <note>
            Det jag såg på nyheterna i morse lugnade mig inte heller, eftersom
            det faktiskt handlade om brist på kontanter i staden. Då kan man
            ändå tycka att det där i alla fall finns fler möjligheter än i
            de små kommunerna på landsbygden.
          </note>
          <note>
            Jag hoppas på en snabb återkoppling till oss här i riksdagen
            så att vi får veta vad som händer i ärendet. Jag lovar i alla
            fall att ligga på.
          </note>
          <note type="speaker">
            Anf. 34 KENT PERSSON (V) replik:
          </note>
          <note>
            Herr talman! Jag hade inte tänkt begära replik, men jag blev
            mer och mer intresserad ju längre Penilla Gunther pratade. Den
            analys som framkom i hennes anförande tycker jag var bra. Det
            är i allt väsentligt en korrekt analys. Det är bara det att jag
            kanske inte delar uppfattning om åtgärderna fullt ut.
          </note>
          <note>
            Det som också slår mig när jag lyssnar på de fyra företrädarna
            för allianspolitiken är hur spretigt det är när det gäller regionalpolitiken.
            Väldigt tydligt blev det när Penilla tog upp just vikten av den
            offentliga servicen och en garanti för att medborgare och företag
            ska ha tillgång till den.
          </note>
          <note>
            Där hade vi Erik A Eriksson som företrädde regeringens linje
            och propositionen. Han sade att det inte var så viktigt var någonstans
            de här kontoren fanns. Men jag uppfattade att Penilla poängterade
            vikten av en bra offentlig service med arbetsförmedling, försäkringskassa
            och polis.
          </note>
          <note>
            Nu undrar jag: Är det Kristdemokraternas linje, och kan vi också
            förvänta oss att man från Kristdemokraternas sida jobbar för att
            Högdalsutredningen blir verklighet och kommer på riksdagens bord
            så småningom?
          </note>
          <note type="speaker">
            Anf. 35 PENILLA GUNTHER (KD) replik:
          </note>
          <note>
            Herr talman! Jag önskar att jag kunde säga även till Kent Persson
            att jag hade ett rakt och bra svar, för det gillar jag att ha.
            Det jag i alla fall vet är att man arbetar med frågan. Inte minst
            lokala servicekontor har varit en väldigt viktig fråga för oss
            som kristdemokrater. Stefan Attefall har ju det på sitt bord,
            vad jag förstår, och har jobbat med det. Det gjorde även Mats
            Odell som minister tidigare.
          </note>
          <note>
            Det här tror jag är en viktig sak för alla som också är kommunpolitiker.
            Det har ju både du och jag varit, Kent. Det här är någonting som
            man diskuterar ute i Kommunsverige, därför att det bidrar till
            om vi känner oss viktiga i vår kommun eller inte. Sedan kan man
            organisera det på olika sätt. Jag tror att man kan använda flera
            alternativa kommunikationssätt, bara det ibland finns en möjlighet
            att få den personliga kontakten. Det kanske inte behöver sitta
            en person där hela tiden, men just att det finns personlig kontakt
            tror jag betyder oerhört mycket.
          </note>
          <note>
            Jag tänker på min 81-åriga mamma som för något år sedan upptäckte
            att hon inte kunde gå in på banken längre, för den hade slagit
            igen på den lilla orten där hon bor. Nu är inte det ett offentligt
            företag, så man kan inte styra över det, men just känslan som
            medborgarna får är ju att vi inte betyder något för de här aktörerna.
            Det tror jag är livsfarligt för andra som ska lockas att starta
            och driva företag på orten.
          </note>
          <note type="speaker">
            Anf. 36 KENT PERSSON (V) replik:
          </note>
          <note>
            Herr talman! Jag blir jätteglad att höra den analys som Penilla
            gör. Den stämmer överens med verkligheten. Det kanske är därför
            att Penilla och jag kommer från den kommunala världen, där vi
            träffar på just den här problematiken. Människor och företag känner
            sig svikna när staten försvinner från sitt ansvar.
          </note>
          <note>
            Minst ett och ett halvt år har regeringen haft på sig att göra
            något åt den utredning som ligger färdig på regeringens bord.
            Ändå har det inte hänt någonting. Vad som har hänt under de ett
            och ett halvt åren när utredningen har legat på bordet är att
            servicen har försämrats ytterligare.
          </note>
          <note>
            Statens myndigheter har en förmåga att dra sig till de regionala
            orterna, och servicen samlas där. Det gör att folk får det svårare
            att ta sig dit. Precis som Penilla Gunther säger får man inte
            underskatta de personliga kontakterna. De är så oerhört viktiga.
            Jag vet själv hur besvärligt det är att via telefon försöka tala
            med någon på en myndighet som man inte ser eller i värsta fall
            inte får tag på. Man ska knappa sig fram någonstans. Innan man
            har hittat rätt i den verkligheten har man många gånger blivit
            vansinnig och lagt ned projektet och i stället kört i väg dessa
            mil med bilen för att möta dem. Därför är denna fråga så viktig.
          </note>
          <note>
            Jag ser fram emot att Kristdemokraterna trycker på och lägger
            fram propositionen på riksdagens bord så att förslagen genomförs.
            De är viktiga för den regionala utvecklingen och för känslan av
            att staten inte drar sig undan.
          </note>
          <note type="speaker">
            Anf. 37 PENILLA GUNTHER (KD) replik:
          </note>
          <note>
            Herr talman! Jag kan lova Kent Persson att jag kommer att driva
            på frågan. I den valkrets jag kommer från finns ett antal småkommuner
            som behöver draghjälp.
          </note>
          <note>
            Jag vill återigen trycka på kommunledningarnas ansvar för att
            vara visionära och se möjligheter. Ibland känns det nästan som
            att de har sålt smöret och tappat pengarna när man åker igenom
            vissa orter. Man undrar vad det beror på.
          </note>
          <note>
            Varje kommun ligger i en region eller ett landsting där dessa
            strategier finns. Ibland undrar jag över hur de har tänkt med
            strategierna om de sedan inte gör verklighet av dem. Ibland kan
            man känna när man åker genom Sverige att det finns orter som tydligen
            inte kom med i strategin. De känns bortglömda. Så får det naturligtvis
            inte vara. Det spelar ingen roll vilken politisk nivå vi pratar
            om, utan det handlar om att vi måste ha en gemensam syn på vad
            det betyder för människor att bo och leva i olika delar av landet
            oavsett storlek på kommunen. Det måste finnas någon form av grundutbud
            i varje ort för att det ska fungera. Där kanske vi någon gång
            vid ett annat tillfälle kan våga diskutera kommunernas storlekar.
            Det är en annan intressant fråga. Hur blir kommunerna självbärande,
            och hur kan de ha en någorlunda ekonomi så att de kan vara intressanta
            att locka investerare och företagare till? Den diskussionen får
            vi ta vid ett annat tillfälle, herr talman.
          </note>
          <note type="speaker">
            Anf. 38 CARINA ADOLFSSON ELGESTAM (S):
          </note>
          <note>
            Herr talman! Det kan låta i debatten som att vi är relativt överens
            om att regionala tillväxtåtgärder är viktiga, framför allt ett
            viktigt verktyg i det regionala utvecklingsarbetet.
          </note>
          <note>
            Erik A Eriksson talade sig tidigare varm i debatten med utgångspunkt
            i att Centern verkar för att få bort skillnaden mellan stad och
            land. Han ansåg att varje region är bäst på att utveckla lokalsamhället.
            Vi har också hört näringsministern tala om detta i kammaren.
          </note>
          <note>
            Oavsett vem som har rätt eller fel eller vem som är bäst på regional
            utveckling kan det vara viktigt att veta hur det ser ut när vi
            fördelar de regionala pengarna. Det gäller de pengar som nu ska
            användas i den situation som många län och regioner lever i, det
            vill säga en hög arbetslöshet. Jag tänker använda mitt eget hemlän
            som exempel, mot bakgrund av motion N250 om Kronobergs län som
            behandlas i dag.
          </note>
          <note>
            Kronobergs län finns med bland de län som är förfördelade vad
            gäller fördelningen av regionala utvecklingspengar. Låt mig, herr
            talman, ge ett hum om hur det ser ut i landet. Kronobergs län
            får 96 kronor per invånare strax över 17 miljoner. Värmland får
            272 kronor per invånare. Fundera på det, alla riksdagsledamöter
            i kammaren som senare ska rösta om vår reservation nr 6. Hur kan
            vi då skapa samma förutsättningar för att jobba med regional utveckling?
          </note>
          <note>
            Herr talman! Jag fortsätter min uppräkning. Jönköpings län får
            70 kronor per invånare medan Örebro får 151 kronor per invånare.
            Västerbotten kan vi gratulera. De får 491 kronor per invånare.
          </note>
          <note>
            Det är i detta Sverige som vi ska jobba med regional utveckling.
            Det är i detta Sverige vi ska jobba med arbetslösheten, konkurserna
            och alla varsel. I Kronobergs län fanns 2006 en arbetslöshet på
            3,4 procent. Vi har under årtionden haft oerhört hög sysselsättning.
            Det är naturligtvis bakgrunden till varför Kronobergs län får
            96 kronor per invånare. Nu har arbetslösheten fram till dags dato
            stigit med 178 procent, men vi får fortfarande 96 kronor per invånare
            i det regionala utvecklingsanslaget. Detta är inte ett rättvist
            system och bör snarast ses över. Det är brådskande. Vi kan inte
            ha det så.
          </note>
          <note>
            Ändock känner sig majoriteten nöjd med systemet och ska göra
            en genomlysning. Det framgår inte när, vilket är allvarligt i
            sig. Därför uppmanar jag med mitt inlägg i debatten i dag er att
            rösta för reservation 6 så att vi får en översyn så att det kan
            bli ett mer rättvist system för hur vi använder de regionala utvecklingspengarna.
          </note>
          <note type="speaker">
            Anf. 39 BÖRJE VESTLUND (S):
          </note>
          <note>
            Herr talman! Jag kommer inte att göra mig särskilt populär hos
            någon av ledamöterna som har deltagit i denna debatt eller som
            har lyssnat på denna debatt, men jag måste ställa mig frågorna:
            Är det här en landsbygdsdebatt som handlar bara om landsbygden?
            Är vi som bor och lever i storstäder exkluderade från den regionala
            tillväxtpolitiken? Kanske vi skulle döpa om utgiftsområdet till
            Landsbygdstillväxt i stället för Regional tillväxt. Här har inte
            tagits upp något om storstäderna.
          </note>
          <note>
            Jag tror att det finns ett skäl till detta. Landsbygdens riksdagsledamöter
            ser aldrig mer än de välmående områdena omkring Riksdagshuset.
            Man har aldrig besökt Tensta, Husby eller norra Botkyrka. Där
            är arbetslösheten på många håll högre än vad den är i de flesta
            områden av vår landsbygd. Därför måste även detta perspektiv tas
            upp, och därför begärde jag ordet.
          </note>
          <note>
            Behovet av bostäder, infrastruktur, arbetsmarknadspolitik och
            utbildningsinsatser är lika stort i många av storstädernas områden
            som de kan vara i vilken landsbygdskommun som helst.
          </note>
          <note>
            Vi har på många håll stora problem med att servicen minskar.
            Ingen deltagare i denna debatt har pratat om hur viktigt det är
            att sätta in insatser för att man ska få service överallt i storstädernas
            förorter.
          </note>
          <note>
            Ingen har pratat om att vi väntar på en skatteutjämning för många
            av de kommuner som har stora kostnader för inte minst socialbidrag.
            Ingen har pratat om att strukturomvandlingen även finns i storstäderna.
            Ingen har pratat om att de sociala problemen växer och växer och
            att det inte görs någonting åt detta.
          </note>
          <note>
            Jag är besviken på en debatt som bara handlar om landsbygden.
            Endera handlar detta utgiftsområde om att hela Sverige ska leva
            eller om att det är bara landsbygden som ska leva.
          </note>
          <note>
            Jag ber om ursäkt, herr talman. Jag var tvungen att säga dessa
            ord jag kunde inte avstå ifrån det. Detta utgiftsområde måste
            handla om någonting annat än bara landsbygden.
          </note>
          <note>
            I detta anförande instämde Ingela Nylund Watz (S).
          </note>
          <note type="speaker">
            Anf. 40 ERIK A ERIKSSON (C) replik:
          </note>
          <note>
            Herr talman! Jag tackar Börje Vestlund för hans eldiga och engagerande
            inlägg. Det är bra att han tar chansen att begära ordet den chansen
            har vi som riksdagsledamöter.
          </note>
          <note>
            Jag nämnde storstäderna, storstadsregionerna, i mitt anförande.
            Om Börje Vestlund hade lyssnat noga hade han hört det. Om jag
            inte hade nämnt det hade jag haft större förståelse för repliken
            än vad jag kanske har just nu.
          </note>
          <note>
            När Socialdemokraterna styrde Sverige tömdes landsbygden på människor
            och på resurser, och ett samhälle växte fram i form av miljonprogrammets
            stora bostadsområden. Dessa områden stod tomma under en period,
            och det var svårt att fylla dem med människor. Sedan fortsatte
            centraliseringen med Socialdemokraternas goda minne. Det gällde
            att få människor till städerna för att fylla dessa bostäder så
            att de inte skulle stå tomma.
          </note>
          <note>
            Jag skulle vilja säga att Socialdemokraterna har en hel del ansvar
            för detta som har skett.
          </note>
          <note>
            När vi under 70-talet pratade om decentralisering vart vi hånade.
            I dag är det ett begrepp som används av många. Centerpartiet har
            förfäktat att decentralisering är viktigt. Det är inte bara viktigt
            för landsbygden, utan det är också viktigt i de områden som Börje
            Vestlund nämner i sitt anförande.
          </note>
          <note>
            Under mina fyra första år i riksdagen bodde jag i Vårby, ett
            så kallat segregerat område. Säg därför inte att ledamöter här
            inte har en insikt om hur förorterna till exempel i Stockholm
            fungerar. Jag såg exakt hur det fungerade. Vårby gård har en polisstation
            och en Icahandel, inte mycket mer.
          </note>
          <note>
            Detta är ju en effekt av socialdemokratisk politik. Det kan inte
            vara på annat sätt. Börje Vestlund får gärna förklara: Vad var
            tanken med att mota och möta dessa enorma utmaningar, vilket krävdes
            under dessa år? Man lyckades inte decentralisera makt och myndighetsutövning
            till förortsområdena.
          </note>
          <note type="speaker">
            Anf. 41 BÖRJE VESTLUND (S) replik:
          </note>
          <note>
            Herr talman! Vi kanske ska titta över hela Europa, kanske till
            och med över hela världen. Var det så i andra länder som inte
            styrdes av de hemska Socialdemokraterna att strukturomvandlingen
            inte innebar att det blev en koncentration kring de större städerna?
            Vi ska inte bara prata om storstäderna. Finns det något undantag
            från detta i Västeuropa? Det är i så fall en intressant fråga.
            Var det Socialdemokraternas fel? Var det den ekonomiska utvecklingen?
            Var det industrialismen? Jag är inte så säker på att svaret är
            entydigt på den punkten.
          </note>
          <note>
            Decentraliseringen brukar i varje fall jag från tid till annan
            påminna om, just av den anledningen att ett antal myndigheter
            en gång i tiden låg utspridda över hela Stockholm. Till exempel
            låg Konsumentverket i Vällingby, och Vattenfall låg i samma område.
            Nu har man flyttat in till staden. Jag kommer inte ihåg exakt
            när Konsumentverket flyttade, men Vattenfalls flytt har skett
            under den borgerliga perioden. Det är väl inte rimligt?
          </note>
          <note>
            Får jag också påminna om att regeringen inte har gjort någonting
            för att de statliga myndigheterna ska vara kvar på landsbygden.
          </note>
          <note type="speaker">
            Anf. 42 ERIK A ERIKSSON (C) replik:
          </note>
          <note>
            Herr talman! Börje Vestlund försöker antyda att jag anser att
            Socialdemokraterna är hemska. Jag tycker faktiskt inte att partiet
            är hemskt. Däremot finns det effekter av den politik som man drev
            under mycket lång tid som har gjort att enskilda medborgare har
            hamnat i kläm och inte kunnat utvecklas utifrån sina möjligheter.
            Det kan ha varit i Vårby gård, som jag känner bäst, men det kan
            också ha varit på andra platser.
          </note>
          <note>
            Börje Vestlund är från Stockholm, uppskattar Stockholm och ska
            prata för Stockholm det är ingen tvekan om den saken. Vi ser olika
            utmaningar.
          </note>
          <note>
            Låt mig ändå påminna om att de ungdomar som flyttar till Stockholm
            är färdigutbildade. Investeringarna har redan skett från andra
            kommuner, som satsar på dessa unga människor som flyttar till
            storstäder. Det får ni i storstäderna gratis. Problemet ligger
            inte på det planet. Problemet ligger på ett annat plan. Kanske
            det är strukturellt, trots allt.
          </note>
          <note>
            Socialdemokraterna i Sverige styrde inte över andra länders politik,
            men det fanns socialdemokrater i andra länder som styrde över
            de länder som också har dessa bekymmer. Det finns exempel på att
            decentralisering har fungerat i stora städer, där man har stadsdelar
            som får mer resurser och får möjligheter att utvecklas.
          </note>
          <note>
            Jag tycker att Börje Vestlund har en poäng i sitt anförande.
            Men hade vi haft ett annat arbete i utskottet inför detta betänkande
            hade vi också haft möjlighet att bryta och bända mer i det.
          </note>
          <note>
            Låt mig säga så här: Det finns exempel på att myndigheter har
            flyttats ut i landet från storstaden. Konsumentverket är ett sådant
            exempel. Det vi märkte då var att av 100 anställda var det 2 som
            stannade kvar, och 98 fick rekryteras på nytt. Inlandsinnovation,
            ett statligt bolag som vi har beslutat om i denna kammare, har
            sitt säte i Östersund. Det finns exempel på detta.
          </note>
          <note>
            Jag är glad att du lyfter upp frågan, Börje Vestlund, men jag
            är inte så förvånad över att inte någon annan har gjort det i
            debatten om just detta betänkande.
          </note>
          <note type="speaker">
            Anf. 43 BÖRJE VESTLUND (S) replik:
          </note>
          <note>
            Herr talman! Visst är det intressant att hela repliken handlar
            om storstad kontra landsbygd. Jag tycker att det är viktigt att
            hela Sverige ska leva, och inte bara landsbygden, som faktiskt
            varje deltagare i denna debatt har nämnt. Om nu Erik A Eriksson
            har nämnt detta ber jag om ursäkt för att jag inte hörde det.
          </note>
          <note>
            Var i världen är det så att de inte har en förmåga? Det kanske
            inte finns arbetstillfällen för de färdigutbildade.
          </note>
          <note>
            Det finns en mytbildning kring det där som jag såg en utredning
            om för några år sedan. Den handlade om att det i regel är de regionala
            större orterna som drar den största nyttan av att man utbildar
            sig. Det är inte så att man flyttar från den lilla landsbygdsorten
            till Stockholm. Det är relativt ovanligt. Däremot kanske man flyttar
            till den regionala huvudorten, var nu det kan vara runt om i landet.
            Efter några år kan flyttlasset sedan möjligen gå till Stockholm,
            Göteborg eller Malmö.
          </note>
          <note>
            Det är inte så enkelt som att säga att vi tar emot en massa färdigutbildad
            arbetskraft. Det finns också, men det finns ännu fler exempel
            på att vi får ta emot flyktingar som inte har någon utbildning
            alls och som kräver stora samhällsresurser, inte minst vad gäller
            försörjningsstöd under ibland ganska lång tid. Det problemet har
            ni mycket marginellt på landsbygden.
          </note>
          <note>
            Denna replik handlade, som sagt, nästan bara om landsbygden.
          </note>
          <note type="speaker">
            Anf. 44 JOHAN JOHANSSON (M):
          </note>
          <note>
            Fru talman! I Norrbotten och kanske framför allt min hemkommun
            Boden sker det ganska många satsningar som är en följd av bland
            annat landsbygdsprogrammet: utbyggnad av lokala servicepunkter
            i Harads och Gunnarsbyn. I dessa två byar sker det också kraftfull
            bredbandsutbyggnad. Bland annat har Ullbaggen delats ut till de
            lokala servicepunkterna. Det är jättekul att det händer, och det
            är en följd av regeringens politik.
          </note>
          <note>
            Jag vill trycka på små och medelstora universitets betydelse
            och också göra en koppling till budgeten. 700 miljoner kronor
            ges till skog-, gruv- och metallurgiforskning.
          </note>
          <note>
            Om vi tittar på Luleå tekniska universitet eller Linnéuniversitetet,
            där man är jätteduktig på skogsforskning, ser vi exempel på tillfällen
            där de här universiteten kan stärkas, de traditionella basnäringarna
            och alla de företag som jobbar mot de näringarna. Det handlar
            om att vi ska kunna få än bättre konkurrensfördel beträffande
            det vi exporterar men också kunna öka förädlingskedjan och göra
            den lönsammare i landet och kanske till och med hitta nya produkter.
          </note>
          <note>
            Små och medelstora universitet är jätteviktiga. De bidrar till
            nytänkande. Som forskare är det kanske inte alltid så lätt att
            få gehör för sina tankar på det stora universitetet, som kan vara
            fast i någon sorts paradigmtänkande. Byter jag lärosäte och börjar
            på ett mindre universitet kan jag få möjlighet att testa nya tankar.
            Man ser också att mycket spännande forskning sker på mindre universitet.
          </note>
          <note>
            Men mindre universitet kan bli framgångsrika bara om de finns
            i ett större sammanhang, i samarbete med stora universitet och
            internationella universitet. På samma sätt är det med städer.
            Städer och landsbygd lever i symbios. Men det behöver inte vara
            innanför rikets gränser. Vi ser projekt i Boden, i byarna Harads
            och Gunnarsbyn, där det finns samarbetspartner i Italien, Finland,
            Tyskland och på många andra ställen. Jag tror att det är viktigt
            att få in det nätverkstänkandet.
          </note>
          <note>
            Om man tittar på hot mot landsbygdsboende känner i alla fall
            jag att en straffskatt på att vara bosatt på landsbygden, som
            en kilometerskatt kan vara, inte är bra. Det underlättar inte
            att leva och bo på landsbygden. Det underlättar inte för företagen
            på landsbygden att vara verksamma.
          </note>
          <note>
            På samma sätt skulle ett borttagande av den sänkta krogmomsen
            slå hårt mot besöksnäringen i ett län som Norrbotten eller Västerbotten.
            Det är två näringar som växer upp som starka komplement och som
            nu är mer eller mindre basnäringar i stora delar av landet.
          </note>
          <note>
            Jag tror att entreprenörskap är den största drivkraften i regional
            utveckling, och all regional utveckling måste tillvarata den kraften.
          </note>
          <note type="speaker">
            Anf. 45 KRISTER ÖRNFJÄDER (S) replik:
          </note>
          <note>
            Fru talman! Johan Johansson tog upp några intressanta exempel.
            Ett var att man hade haft möjlighet att starta lite projekt i
            Bodens kommun för att förbättra servicen. Det tycker jag är jättebra.
            Jag ser fram emot att de exemplen kan sprida sig, så att de går
            att använda även i övriga delar att Sverige. Det har efterfrågats,
            men än så länge har det tyvärr inte getts möjlighet till det.
            Men vi ser fram emot det.
          </note>
          <note>
            Jag begärde egentligen ordet beträffande krogmomsen. Jag måste
            säga det jag sade i förra veckan. Vi vet att sänkningen av krogmomsen
            kostade i storleksordningen 5,2 miljarder. Vi vet enligt utsago
            från näringen att det har gett 6 000 ny jobb. Dividerar man innebär
            det nästan 900 000 kronor per jobb.
          </note>
          <note>
            En del ledamöter här i salen tycker att det är jättebra. Jag
            ser att man sitter och nickar. Hade man i stället, som exempel,
            använt de pengarna för att till hundra procent betala kommunala
            arbetstillfällen, så att kvinnor inte hade behövt vara hemma för
            att ta hand om sina anhöriga, hade man kunnat skapa minst 18 000
            nya jobb, med den lönesättning som finns i kommunen. Men ändå
            sitter man här i salen och tycker att det är helt underbart och
            att det är ett fantastiskt bra resultat.
          </note>
          <note>
            Man kan undra hur mycket pengar som ska gå åt för att få ned
            arbetslösheten till noll. Men det är å andra sidan inte alliansregeringens
            mål, för man vill ju ha hög arbetslöshet.
          </note>
          <note type="speaker">
            Anf. 46 JOHAN JOHANSSON (M) replik:
          </note>
          <note>
            Fru talman! Jag delar Krister Örnfjäders syn och förhoppning
            om att goda projekt kan spridas till andra ställen.
          </note>
          <note>
            När vi kommer in på krogmomsen kan jag säga utifrån de besök
            som jag har gjort och de företag som jag har pratat med att priserna
            på krogen kanske inte har blivit lägre. Däremot ser man att deltider
            har blivit heltider, och det är en vinst i sig. Man kan också
            se att företagaren får möjlighet att ta semester vid något tillfälle
            det kan de behöva. Än viktigare är att de gör investeringar i
            sina anläggningar. Förhoppningsvis ska de investeringarna leda
            till fler anställningar framöver.
          </note>
          <note>
            De som inte gör de investeringarna har anställt fler, så att
            vi faktiskt kan se en effekt. Om man tittar på hur besöksnäringsföretagen
            ser ut ser man att det behöver investeras i anläggningar, så att
            det går att få sysselsättning på helårsbasis. Det är särskilt
            viktigt i Norrbotten och Västerbotten, där vi har en förhållandevis
            stark vinter men en svagare sommar. Det kan också vara tvärtom,
            beroende på vilken ort vi pratar om. Då är det viktigt att man
            får möjlighet att göra det. Jag tror alltså att man behöver titta
            på detta på lite längre sikt.
          </note>
          <note type="speaker">
            Anf. 47 KRISTER ÖRNFJÄDER (S) replik:
          </note>
          <note>
            Fru talman! Syftet var att man skulle sänka arbetslösheten. Men
            6 000 jobb för 5,25,3 miljarder måste väl ändå betraktas som ett
            misslyckande. Tycker man inte det är man i framtiden ute på väldigt
            tunn is i fråga om fortsatta investeringar.
          </note>
          <note>
            Beträffande priserna: Det är helt rätt de har inte gått ned.
            Vi fick en redovisning i morse. De har gått upp.
          </note>
          <note>
            Kombinationen sade man att man skulle uppnå. Det stämmer inte.
            Inget av det är uppnått. Man har använt 5,25,3 miljarder och fått
            ett mycket dåligt resultat.
          </note>
          <note>
            Jag missunnar ingen sänkta kostnader och ökad lönsamhet. Men
            om man har en finansminister som säger att man måste vara noggrann
            med hur man använder pengarna så att man får mesta och bästa utfall
            måste detta betraktas som ett misslyckande. Detta kan inte vara
            mesta och bästa utfall. De här pengarna kunde ha använts på annat
            sätt så att man hade fått ett bättre resultat när det gäller sysselsättningen.
          </note>
          <note type="speaker">
            Anf. 48 JOHAN JOHANSSON (M) replik:
          </note>
          <note>
            Fru talman! Vi återkommer till utvärderingen av den här viktiga
            satsningen. Som jag sade i tidigare anförande kan vi se att deltider
            har blivit heltider, att fler unga får jobb och att det investeras
            i branschen. Detta kommer med stor sannolikhet att ge än mer frukt
            framöver. Vi återkommer till utvärderingar av det.
          </note>
          <note>
            Branschen är viktig. Detta är ofta första steget in i arbete
            för många. Sedan går man vidare till andra arbeten eller studier.
            Det är faktiskt viktigt att fortsätta utveckla den här näringen.
          </note>
          <note>
            Överläggningen var härmed avslutad.
          </note>
          <note>
            7 § Energi
          </note>
          <note>
            Föredrogs
          </note>
          <note type="speaker">
            Anf. 49 ANN-KRISTINE JOHANSSON (S):
          </note>
          <note>
            Fru talman! Nu är det dags för den så viktiga energipolitiken
            att få strålkastarljuset på sig. Jag vill börja med att yrka bifall
            till reservationerna 1 och 5. Det är väldigt trevligt att se statsrådet
            Hatt i kammaren. Det uppskattar vi mycket.
          </note>
          <note>
            Låt mig så här i början slå fast att vi socialdemokrater anser
            att all svensk energi på sikt kan komma från förnybara källor.
            Det är en fråga om vilja och politiskt mod.
          </note>
          <note>
            Jag kan bli avundsjuk på till exempel Danmark, som har en bred
            enighet bakom sin energipolitik, och Tyskland, där det finns ett
            politiskt mod och en bred enighet över blockgränserna om en rejäl
            samhällsomställning efter deras beslut om att avveckla all kärnkraft.
            I dessa länder vågar politiken peka ut vägen och ta ansvar tillsammans
            för ett hållbart energisystem och ett hållbart samhälle.
          </note>
          <note>
            Var är modet hos den borgerliga regeringen? Var är viljan att
            klara ett långsiktigt stabilt och hållbart energisystem? Den finns
            inte, tyvärr inte! Vi är öppna för en invit men energiministern
            svarar: Ni är välkomna att ställa upp på vår energiöverenskommelse.
            Men visst är det märkligt att bjuda in med armbågen på detta sätt.
            Vi vill sitta ned och över blockgränserna på riktigt och tillsammans
            reda ut hur vi tror att framtidens hållbara energisystem ska se
            ut och därefter fatta beslut som löper över flera mandatperioder.
            Det är hållbart, stabilt och långsiktigt och klarar både industrins
            konkurrenskraft och en omställning av samhället.
          </note>
          <note>
            Tyvärr innebär regeringens inställning att för industrin, konsumenten,
            forskningen med flera kommer osäkerheten att vara betydande. Men
            jag kan lova att vi fortsätter att ta upp frågan om en bred blocköverskridande
            överenskommelse för att just klara långsiktigheten och tryggheten
            och ge politiska signaler som går att lita på.
          </note>
          <note>
            Vårt socialdemokratiska energipolitiska mål, som alla borde kunna
            ställa upp på, är att trygga tillgången på energi med en energiproduktion
            som har låg inverkan på hälsa, miljö och klimat, och inte minst
            att göra det med internationellt konkurrenskraftiga villkor.
          </note>
          <note>
            Med en sådan inriktning skapas nya arbetstillfällen och stärks
            industrins konkurrenskraft. Här i Sverige har vi goda förutsättningar
            med vår tillgång till såväl vatten- som vind-, sol- och bioenergi.
          </note>
          <note>
            Jag vill i det här sammanhanget även lyfta fram alla duktiga
            forskare och forskningsinstitut. Jag träffade ett antal på Elforsks
            energiforskningsseminarium förra veckan, och de kommer att göra
            sin del av läxan, bara de vet färdriktningen.
          </note>
          <note>
            När det gäller energiforskningen blir det en egen debatt i februari,
            men jag vill i dag trycka på vikten av samverkan. Det är A och
            O. Och vi måste ge tydliga signaler från politiken om vikten av
            nära samverkan. Till exempel är Elforsk, Värmeforsk med flera
            väldigt bra exempel där pengar växlas upp och ger mer resultat
            till tydlig nytta. Allt detta behövs i symbios om Sverige ska
            kunna fortsätta utvecklas som välfärdsstat och ligga i framkant
            med både utbildningsnivå och heta företag som exporterar och stärker
            Sverige.
          </note>
          <note>
            Fru talman! En grundbult i vår politik är, som jag inledde med
            att säga, att all svensk energi på sikt ska kunna komma från förnybara
            energikällor. Men detta kräver kraftfulla satsningar på att använda
            energi på bästa sätt, alltså att energieffektivisera och att ta
            vara på våra goda förutsättningar att producera förnybar energi.
          </note>
          <note>
            Därför vill vi socialdemokrater, Vänstern och Miljöpartiet ge
            Energimyndigheten uppdraget att ta fram ett scenario med 100 procent
            förnybart på lång sikt. Riksdagen har beslutat att andelen förnybart
            ska vara minst 50 procent 2020, men enligt vår uppfattning är
            det för lite höjd i det målet. Vi når ju dit nu. Vi behöver höja
            ambitionen och ha en långsiktig inriktning på arbetet med omställning
            av både energisystem och samhälle. Åtgärder för förnybar energiproduktion
            måste utformas så att de når största möjliga effekt på både kort
            och lång sikt.
          </note>
          <note>
            Vindkraften står snart på egna ben, men vi väntar fortfarande
            på en lösning för andelsägd vindkraft. Havsbaserad vindkraft har
            en enorm potential men behöver stöd för att utvecklas, och inte
            minst måste frågan om landanslutning lösas.
          </note>
          <note>
            När det gäller solenergi behövs en översyn av nuvarande insatser
            och regelverk för att underlätta och skapa goda förutsättningar
            för svensk solenergimarknad.
          </note>
          <note>
            Vågkraft är en spännande teknik som är under uppstart. Hur kan
            politiken vara med och stötta denna utveckling?
          </note>
          <note>
            När det gäller biogas vill vi införa ett biogasstöd till lantbrukare
            och en strategi för utveckling.
          </note>
          <note>
            Som sagt: Det finns många förnybara energislag som behöver olika
            åtgärder, och jag skulle önska att vi hittade en samsyn i detta.
          </note>
          <note>
            Likaså måste vi ta fram fler verktyg för att snabba upp energieffektiviseringen
            för hushållen men även för industri, bostäder och inte minst offentliga
            byggnader. Ta hela miljonprogrammet vilken otrolig utmaning men
            så nödvändig! Här finns stora potentialer och det brådskar enormt.
            Vi behöver ett nytt energieffektiviseringsprogram för hela industrin
            och nya regler för bostäder, både befintliga och nybyggnationer.
          </note>
          <note>
            Vi socialdemokrater har högre ambitioner för energieffektiviseringen.
            Men visst borde vi klara av att bli överens om kraftfulla mål
            och på vilket sätt vi når dit. Jag tror på många verktyg i verktygslådan
            där vita certifikat är ett.
          </note>
          <note>
            Att energieffektivisering är viktigt råder det inget tvivel om.
            För regering och riksdag är det högprioriterat. Men allvarliga
            problem uppstår när de politiska målen och de praktiska styrmedlen
            inte hänger ihop. Jag anser att vi behöver reda ut och bli tydliga
            med vad vi menar med energieffektivisering, energiintensitet,
            energibesparing med mera.
          </note>
          <note>
            Fru talman! Vi anser också att Vattenfall ska vara ledande i
            energiomställningen på alla de marknader där företaget är verksamt
            och ta ett större ansvar för investeringar i förnybart. En del
            är på gång med vindkraftssatsningar, vågsatsningar med mera, men
            mycket mer går att göra. Samtidigt vill jag passa på att ge dem
            beröm för deras satsning på deras kontorskomplex där de vågar
            ställa krav på material, energiåtgång och ny teknik. Det är bra,
            och deras nya kontor är väl värt ett besök.
          </note>
          <note>
            I dag är ansvaret för frågorna inom energipolitiken fördelat
            på många aktörer, vilket skapar stuprörsproblem för både konsumenter
            och producenter. Det gör det svårt att se helheten, och det är
            ingen som direkt tar ansvaret för att hålla ihop energieffektiviseringsarbetet
            och utvecklingen av det förnybara kopplat till klimat och miljö,
            som också måste hänga ihop med hållbara och robusta nät.
          </note>
          <note>
            Fru talman! En oro jag känner är inför de målkonflikter som vi
            ser, och jag är rädd att de kommer att öka. Inom politiken behöver
            vi hantera och klara av dessa, för annars är risken att utbyggnadstakten
            av förnybar energi kan komma att stanna upp.
          </note>
          <note>
            Jag tänker på vattenkraften, ramvattendirektivet, miljöbalken,
            vattendomarna, vindkraften, landskapsbilden, miljöaspekten och
            den sociala aspekten, skogen konkurrens om råvaran skyddet av
            skogen, den biologiska mångfalden, jordbruket, livsmedelsproduktionen
            och bioenergin och till vad marken ska användas.
          </note>
          <note>
            Därför är det viktigt med en helhetssyn. Därför är det nödvändigt
            med en ansvarig myndighet som kan väva ihop, hålla ihop, tillsammans
            med flera berörda myndigheter. Vi har alldeles för mycket stuprör
            i stället för hängränna för att nå våra högt uppsatta mål. Vi
            politiker har ett stort ansvar för att få ihop energi och klimat
            på ett tydligt sätt, och här borde till exempel Färdplan 2050
            vara ett tydligt redskap.
          </note>
          <note>
            Till slut några ord om Norden. Som engagerad i Nordiska rådet
            kan jag bara konstatera att det krävs mer av oss i Norden för
            att klara att ställa om vårt energisystem till ett långsiktigt
            hållbart. Jag vill se mer av gemensamma tag i arbetet inom våra
            nordiska länder.
          </note>
          <note>
            Till slut kan jag konstatera att energipolitikens historia ger
            spännande inspel till framtiden. I början av 1900-talet utvecklades
            vattenkraften, 70- och 80-talen var kärnkraftens årtionden och
            2000 började det förnybara att öka. Och vad innebär nästa årtionde?
          </note>
          <note>
            Jag tror på förnybart både storskaligt och småskaligt, mer av
            egen produktionsmix, smarta hem och företag, nya transportlösningar
            som elvägar med mera. Det kan drivas fram av en politikens vilja,
            en vision och enighet. Därför tjatar jag än en gång om en bred
            samsyn över blockgränserna.
          </note>
          <note>
            Med detta, fru talman, vill jag passa på att önska både ledamöter
            och personal en god jul och ett gott nytt år med mycket god mat
            och samvaro med nära och kära.
          </note>
          <note>
            I detta anförande instämde Carina Adolfsson Elgestam, Ingemar
            Nilsson, Jennie Nilsson, Ingela Nylund Watz, Börje Vestlund, Karin
            Åström och Krister Örnfjäder (alla S).
          </note>
          <note type="speaker">
            Anf. 50 LISE NORDIN (MP):
          </note>
          <note>
            Fru talman! Jag börjar med att rikta ett tack till statsrådet
            Anna-Karin Hatt för att hon deltar i debatten.
          </note>
          <note>
            Larmrapporterna om klimatförändringar duggar tätt. Temperaturen
            beräknas stiga snabbare än tidigare beräknat. Om utsläppen fortsätter
            växa går vi, enligt Världsbanken, mot en fyragradig temperaturökning
            inom 50 år. Det är långt mer än vad jorden klarar. År 2012 kommer,
            enligt meteorologerna, att bli ett av de varmaste år som någonsin
            uppmätts i världen.
          </note>
          <note>
            I takt med det växande klimathotet ökar den globala efterfrågan
            på förnybar energi. Hur snabbt man än försöker bygga nya kärnreaktorer
            kommer de aldrig mer än marginellt att kunna bidra till framtidens
            energisystem. I världen avvecklas det fler kärnkraftverk än det
            byggs nya. Det är bara de förnybara energikällorna som kan möta
            efterfrågan när olja, kol och gas behöver fasas ut.
          </note>
          <note>
            Det är därför mycket förvånande att regeringen inte vågar utreda
            möjligheten till ett helt förnybart energisystem. När Naturvårdsverket
            nyligen presenterade Färdplan 2050 en strategi för klimat- och
            energipolitiken saknades ett scenario för 100 procent förnybar
            energi. Genom sitt direktiv till myndigheten har regeringen styrt
            utredningen så att de tvingats förutsätta ny kärnkraft.
          </note>
          <note>
            Att förutsätta kärnkraft år 2050 betyder utan tvekan att det
            ska byggas ny kärnkraft. Detta är en ny politisk inriktning från
            regeringen och en inriktning som saknar stöd hos svenska folket.
            Enligt den senaste mätningen från SOM-institutet är det fler svenskar
            som vill avveckla kärnkraften än som vill bygga ny. Det är 44
            procent som vill avveckla och 35 procent som vill bygga ny.
          </note>
          <note>
            Stödet för den förnybara energin fortsätter i stället växa. Sverige
            har fantastiska möjligheter till förnybar energi. Men frågan om
            ett helt förnybart energisystem har märkligt nog aldrig utretts
            av svenska myndigheter.
          </note>
          <note>
            Riksdagen kommer i dag att rösta om förslaget från Socialdemokraterna,
            Miljöpartiet och Vänsterpartiet att låta Energimyndigheten utreda
            när och hur Sverige kan nå 100 procent förnybar energi. Det svar
            regeringspartierna ger på vårt förslag är mycket nonchalant och
            förvånande. De skriver: Utskottet anser inte att det är givet
            eller ens möjligt att skapa ett energisystem som helt bygger på
            förnybara energikällor.
          </note>
          <note>
            Fru talman! Det är förvånande att regeringspartierna kan vara
            så säkra på att ett förnybart energisystem inte är möjligt när
            det aldrig utretts. I stället tycks regeringspartierna ge kärnkraften
            företräde framför ett hållbart och förnybart energisystem. Är
            de rädda att kärnkraften inte tål en jämförelse med ett förnybart
            alternativ?
          </note>
          <note>
            Fastän det saknas en statlig utredning finns det många oberoende
            rapporter som visar att Sveriges el- och värmeproduktion kan bli
            helt förnybar redan år 2030. Det finns många olika vägar Sverige
            skulle kunna gå för att nå ett helt förnybart energisystem. Låt
            mig, fru talman, ge ett exempel för att visa att det inte vore
            så svårt att avveckla kärnkraften.
          </note>
          <note>
            Förra året levererade kärnkraften 58 terawattimmar. Det finns
            ett planeringsmål för vindkraft om 30 terawattimmar. Energieffektiviseringsutredningen
            pekade på en lönsam potential att spara 35 terawattimmar. Detta
            ger totalt 65 terawattimmar jämfört med kärnkraftens 58. Det innebär
            att det räcker att nå målet för vindkraft och att använda energi
            på ett smartare sätt, som utredningen föreslår, för att kunna
            ersätta kärnkraften. Det här var bara ett exempel på hur man skulle
            kunna göra, men regeringen vågar inte titta på vilka möjligheter
            som finns att ersätta kärnkraften.
          </note>
          <note>
            Det snabbaste, billigaste och miljöbästa sättet att fasa ut fossil
            energi är att använda energin smartare och därmed kunna minska
            energianvändningen. Internationella energibyrån, IEA, skriver
            i sin årliga rapport World Energy Outlook att energieffektivisering
            är avgörande för att klara klimatmålen. Vidare fastslås att effektivisering
            redan är lönsamt med dagens teknik men att det behövs politiska
            beslut för att sätta i gång.
          </note>
          <note>
            Sverige har en ovanligt hög energianvändning per person. En del
            kan förklaras av vår elintensiva industri och en del av att det
            är kallare. Men framför allt är skillnaden att Sverige har en
            regering som saknar politik för effektivare energianvändning.
          </note>
          <note>
            Att regeringen sedan den tillträdde har halverat stödet till
            energieffektivisering gör att hushåll och företag hålls kvar i
            onödigt hög energianvändning med dyra räkningar som följd.
          </note>
          <note>
            Nyligen beslutade regeringen att inte förlänga programmet för
            energieffektivisering inom industrin, det så kallade PFE-programmet.
            Regeringen skyller på EU:s regler om statsstöd, men Danmark lyckas
            fortsätta med ett liknande program. PFE-programmet har varit ett
            av de mest framgångsrika verktygen för att använda energi smartare.
            Miljöpartiet vill ha kvar programmet och utvidga det till att
            omfatta fler företag.
          </note>
          <note>
            Inte nog med att regeringen under året misslyckats med att sätta
            byggregler för att använda energin smartare, förra veckan föreslog
            regeringen i en utredning att de kommuner som går före med klimatsmarta
            byggkrav ska hindras att göra det. Regeringens kamp för energislöseri
            är olycklig och gynnar varken miljö eller Sveriges konkurrenskraft.
          </note>
          <note>
            Medan regeringen vägrar se fördelarna med 100 procent förnybar
            energi blir det allt fler som ser just dessa fördelar. Under året
            har ett flertal organisationer och företag anslutit sig till ett
            sådant mål. Under hösten har en utredning från KTH presenterats
            som visar hur ett elsystem med enbart förnybara energikällor är
            möjligt. Författaren, professor Lennart Söder, skriver att dagens
            vattenkraft räcker gott för att täcka vindkraftens och solenergins
            variationer.
          </note>
          <note>
            Att som regeringen påstå att ett helt förnybart energisystem
            inte är möjligt blir ännu mer oförståeligt när Danmark över blockgränserna
            nyligen enats om just ett sådant mål.
          </note>
          <note>
            En global utblick visar att det är förnybar energi och energieffektivisering
            som är i fokus i energiomställningen. Försöken att bygga ny kärnkraft
            blir tvärtom alltmer avskräckande. Sedan 2005 pågår försöket att
            bygga kärnkraftverket Olkiluoto 3 i Finland. Kostnaden har stigit
            konstant, och det senaste beskedet är att bygget beräknas kosta
            minst 8 miljarder euro. Kärnkraftverket kommer därmed att bli
            mer än dubbelt så dyrt som beräknat vid byggstart. Det innebär
            också att elen från detta kärnkraftverk kommer att vara långt
            dyrare än elen från dagens vindkraft.
          </note>
          <note>
            De länder som lyckas väl med förnybar energi och effektivisering
            är de som har breda politiska överenskommelser där politiken visar
            vägen. Sverige har legat långt fram i den utvecklingen men halkar
            nu efter när regeringen håller fast vid omoderna energilösningar.
          </note>
          <note>
            Branschföreningen för förnybar energi i Sverige menar att Sverige
            tappar industriinvesteringar. Fabriker för förnybar energiteknik
            flyttar utomlands eftersom den svenska marknaden är så svag.
          </note>
          <note>
            Energibranschens önskan om tydliga besked i energipolitiken är
            förståelig. Företrädare för regeringspartierna ger väldigt olika
            besked.
          </note>
          <note>
            Den 8 december i år skrev Centerpartiets partiledare Annie Lööf
            i en artikel: Det bästa sättet att globalt minska världens beroende
            av uran är att minska vårt beroende av kärnkraften och att bygga
            ut den förnybara energin. Det är också inriktningen på Alliansens
            energipolitik.
          </note>
          <note>
            Alliansens energipolitik är alltså att minska kärnkraften och
            att bygga ut den förnybara energin, enligt Annie Lööf.
          </note>
          <note>
            Folkpartiet uttrycker en helt motsatt åsikt. Den 9 november i
            år sade Folkpartiets energitalesperson Eva Flyborg i en intervju:
            Det är kärnkraft och vattenkraft som är det bästa sättet att producera
            el på. Jag är övertygad om att det kommer att byggas nya kärnkraftverk
            i Sverige.
          </note>
          <note>
            Att regeringspartierna har så olika uppfattningar förklarar varför
            deras energiöverenskommelse ger så lite guidning till marknadens
            alla aktörer. Kanske förklarar denna oenighet också varför den
            svenska utbyggnaden av förnybar energi nu går långsammare per
            år än den har gjort på 30 år. I stället för denna oklarhet behövs
            ett tydligt mål om framtidens energisystem.
          </note>
          <note>
            I Sveriges riksdag är det målet om 100 procent förnybar energi
            som faktiskt har stöd av en majoritet av ledamöterna. Socialdemokraterna,
            Miljöpartiet, Vänsterpartiet och Centerpartiet har alla uttryckt
            detta som mål. Men i dagsläget är det Folkpartiets politik för
            mer kärnkraft som har fått forma regeringens energipolitik i strid
            med väljarnas åsikt.
          </note>
          <note>
            Sverige förtjänar bättre än en energipolitik baserad på ideologiska
            låsningar. I dag har riksdagen chansen att besluta om en utredning
            av hur Sverige kan nå 100 procent förnybar energi. Vårt energisystem
            är i dag förnybart till hälften. Internationellt sett är det en
            hög siffra, men det betyder fortfarande att hälften är ohållbart.
            Samtidigt har Sverige bättre förutsättningar än de flesta länder.
          </note>
          <note>
            I underlaget till Färdplan 2050 poängterar Naturvårdsverket att
            det behövs breda energiuppgörelser i den framtida energipolitiken.
            En sådan utveckling skulle gynnas av en gemensam syn på att målet
            är ett energisystem baserat på förnybara energikällor. Första
            steget på den vägen vore att i dag rösta för en utredning av hur
            det är möjligt.
          </note>
          <note>
            Fru talman! Jag yrkar bifall till reservation 2 och 5.
          </note>
          <note type="speaker">
            Anf. 51 JOSEF FRANSSON (SD):
          </note>
          <note>
            Fru talman! Jag inleder med att yrka bifall till Sverigedemokraternas
            reservationer nr 3 och nr 7.
          </note>
          <note>
            Jag har inte deltagit i utskottets arbete tidigare, men jag har
            i alla fall noggrant gått igenom betänkande NU3. Jag kan konstatera
            att det i mångt och mycket är dyster läsning. Huvudförslaget lämnar
            mycket att önska. Om man ser till vänsterkantens motförslag blir
            man genuint rädd för ett regeringsskifte.
          </note>
          <note>
            Betänkandet är fullt av bombastiska siffror som saknar återkoppling
            till den verklighet som jag tycker att vi alla borde vara tvungna
            att förhålla oss till. Miljöpartiet talar, även i sitt anförande
            här, om 100 procent förnybart. De har satt detta mål till 2030
            i sina förslag. Det är inte hemmahörande i verkligheten över huvud
            taget, som jag ser det. Jag skulle vara intresserad av att höra
            hur Miljöpartiet tänker sig att detta ska gå till, för det tycker
            jag inte att de har specificerat fullt ut såvida de inte tänker
            sig att tvångsstänga merparten av svensk elintensiv industri vintertid
            eller något liknande.
          </note>
          <note>
            Om man börjar titta på Miljöpartiets anslag för ändamålet ser
            man att de skjuter till 300 miljoner mer än regeringen trots att
            detta är förslag som man snarare borde tala om i termer av tiotals
            miljarder per år fram till 2030. Jag tycker inte att det är riktigt
            seriöst.
          </note>
          <note>
            Jag går nu över till att tala om allianspartierna. Det är förvisso
            inte speciellt mycket nytt för i år, utan det är sådant man har
            läst förr. Det är i stora delar samma ogenomtänkta politik som
            upprepas och som också bär djupa ärr av oförståndiga kompromisser.
            Det är givetvis glädjande att Alliansen på senare tid har kunnat
            enas om att man ska tillåtas ersätta gamla kärnkraftreaktorer
            med nya, men det återstår fortfarande svåra praktiska låsningar.
          </note>
          <note>
            Centerpartiet, som väl får anses vara Alliansens stora bromskloss
            för en sund utveckling inom energipolitiken, bör förvisso ges
            viss kredd för förhandlingarna. Där har de i praktiken nästan
            omöjliggjort ny kärnkraft i och med kraven på att en reaktor ska
            stängas av för att en ny ska få startas samt att man måste bygga
            eventuella nya reaktorer på samma geografiska plats som dagens
            reaktorer. På så sätt utesluter man inte bara nya aktörer, utan
            man förhindrar också byggnation i de regioner, eller kanske den
            region, av Sverige där elunderskott råder. Detta är saker som
            måste få en lösning, som jag ser det, och troligtvis måste då
            en uppgörelse sökas där man lämnar Centerpartiet därhän.
          </note>
          <note>
            Min uppfattning är att kärnkraftens era bara har börjat. Nu har
            vi tränat oss i några årtionden, och snart är det dags att skapa
            nästa generations reaktorer som är långt säkrare och mer effektiva
            och vars avfall är långt mycket enklare att hantera. Fusionskraft
            kan än så länge vara lite av science fiction, men fjärde generationens
            kärnkraft verkar rimligen vara inom räckhåll inom några årtionden.
          </note>
          <note>
            Jag hoppas såklart att vi framgent kan få en bred parlamentarisk
            majoritet för en verklighetsförankrad energipolitik som innefattar
            ett reellt möjliggörande av ny kärnkraft, och såvida inte Socialdemokraterna
            har tillsatt en alldeles särdeles svag ledare är det rimligt att
            tro att han tids nog kommer att få med sitt parti på tåget.
          </note>
          <note>
            Fru talman! Jag tänker nämna några ord om vindkraft. Det finns
            mycket att säga om vindkraften och dess tillkortakommanden, inte
            minst vad gäller förvanskande av kulturvärden och landskapsmässiga
            värden och påverkan på boendemiljön för dem som råkar få ett verk
            uppsatt nära bostadsfastigheten. Men detta är bara en del av problemet.
            Man måste också ha klart för sig ett antal andra saker, nämligen
            att satsningarna på vindkraft har kostat och kommer att kosta
            Sveriges medborgare åtskilliga miljarder i olika former av subventioner
            och skattelättnader.
          </note>
          <note>
            Något annat som är helt centralt, men som många verkar missa,
            är att vindkraften levererar el oregelbundet och utan mänsklig
            kontroll. Detta innebär att vindkraften kanske inte alls levererar
            när efterfrågan på energi finns.
          </note>
          <note>
            När man planerar sin energiförsörjning måste man åtminstone vägledningsvis
            utgå från spetslasten de få timmar på året när elbehovet är som
            allra störst. Dessa toppbehov infaller vanligtvis vid köldknäppar
            på vintern, och då är produktionen från vindkraft påtagligt ofta
            obefintlig.
          </note>
          <note>
            Jag har gjort ganska noggranna studier av hur vindkraften producerar
            el i förhållande till vårt energibehov. Det är förvisso så att
            vindkraften generellt levererar mer ström på vinterhalvåret, men
            man måste ändå våga konstatera att man inte kan förlita sig på
            vindkraftsel när vårt energibehov är som störst. Just dessa dagar
            levererar vindkraften närmast ingenting. Ni får gärna komma förbi
            mitt kontor någon gång så ska jag visa lite diagram på detta.
          </note>
          <note>
            Jag avslutar med att konstatera att vindkraften kostar betydligt
            mer än den smakar, och den kan inte ersätta kärnkraften. Planeringsmålet
            om 30 terawattimmar vindkraftsel per år bör därför snarast avskaffas.
          </note>
          <note>
            Fru talman! Från vänster till höger talar man sig i betänkandet
            varm för solkraft, om än i väldigt olika utsträckning. Det är
            märkligt, för det tyder någonstans på att man helt har missat
            det faktum att Sveriges elbehov är störst just på vintern. Då
            är solceller i praktiken helt värdelösa i vårt mörka land. Ta
            bara de senaste veckorna och hur det har varit när man tittar
            ut. Det har gått dagar sedan jag senast såg solen, och det har
            också varit en del kalla dagar.
          </note>
          <note>
            Solceller kan alltså inte ersätta någonting, så som vissa vill
            göra gällande. I stället tvingas man installera parallella system
            ett som ska leverera på vintern när vi behöver kraften och ett
            annat som levererar ett ökat överskott på sommaren samtidigt som
            vi stänger av andra produktionsslag för att vi inte behöver speciellt
            mycket energi.
          </note>
          <note>
            Miljöpartiet och Vänsterpartiet har svävat i väg rejält när det
            kommer till solenergi. De vill båda ha fyra terawattimmar solvärme
            och fyra respektive fem terawattimmar solel. Vänsterpartiet har
            dessutom specificerat en tidsram när man vill ha sin solkraft
            på plats, nämligen år 2020. Det är fem terawattimmar solel till
            2020, med andra ord. Detta har möjliggjort att man kan räkna på
            vad kalaset skulle kosta. Solvärmen har jag lämnat därhän, men
            som alla förstår är det en mångmiljardsatsning. Här kommer dock
            några siffror när det gäller för fem terawattimmar solel.
          </note>
          <note>
            Vi börjar med investeringsstödet. Försiktigt räknat kan man konstatera
            att fem terawattimmar solel skulle kosta ungefär 120 miljarder
            kronor i investeringskostnader. Om man likt i dag skulle skjuta
            till 45 procent av investeringskostnaden i statligt stöd skulle
            staten få en utgift på 54 miljarder kronor, vilket blir nästan
            8 miljarder per år fram till 2020.
          </note>
          <note>
            Sedan har vi ett skattebortfall. Hela Vänsterpartiets modell
            bygger nämligen på att medborgarna med solceller ska tillverka
            sin egen el med så kallad nettodebitering. Då förlorar staten,
            modest räknat, 54 öre per kilowattimme med dagens siffror. Det
            kan summeras till ungefär 2,7 miljarder årligen i uteblivna skatteintäkter.
            Det tycker jag är rimligt att man tar med i sina beräkningar.
          </note>
          <note>
            Elcertifikaten handlar om ytterligare någon miljard per år som
            faller på våra medborgares elräkningar.
          </note>
          <note>
            Sedan kommer det stora problemet med solkraft. Eftersom solkraften
            levererar elström nästan uteslutande på sommarhalvåret får vi
            problem. Fem terawattimmar solel skulle motsvara en genomsnittlig
            effekt på ungefär 570 megawatt. Men solcellerna producerar oregelbundet.
            När solen tittar fram någon dag jag har jämfört med siffror i
            Tyskland som har goda studier på detta i och med att de har mycket
            solel kan solelen leverera ungefär tio gånger så mycket som dessa
            genomsnittliga 570 megawatt. Det innebär att man ska mata in 5
            0006 000 megawatt solel en solig sommardag när industrijobbarna
            kanske ligger på stranden och inte alls är på jobbet och förbrukar
            strömmen. På sommaren kan energibehovet vara så lågt som 11 000
            megawatt vissa dagar. Att då mata in 5 0006 000 megawatt på detta
            nät blir enormt problematiskt. Det måste vara uppenbart för var
            och en.
          </note>
          <note>
            Man kan titta på vad som har hänt i Tyskland med deras enorma
            satsningar på solkraft. Man tvingas dumpa överskottsel till sina
            grannländer när man får dessa effektpeakar. Det har naturligtvis
            gjort grannländerna upprörda. Till exempel Tjeckien har ilsknat
            till och överväger att installera brytare vid gränsen till Tyskland
            för att slippa överbelastningar i det egna nätet.
          </note>
          <note>
            Nu har jag tagit upp några kostnader förknippade med Vänsterpartiets
            solcellsambitioner. Vänsterpartiet ska inte ensamt bära hundhuvudet
            för detta. Det är i princip lika illa, om inte än värre, från
            Miljöpartiets sida.
          </note>
          <note>
            Jag ska hålla mig kvar vid de 8 miljarderna per år bara i investeringsstöd
            fram till 2020. Det skulle då vara intressant att titta på vad
            Vänsterpartiet i realiteten har avsatt i sin budget. Svaret är
            då 250 miljoner kronor. Det saknas alltså 7,75 miljarder kronor
            i budgeten för solcellsplanerna. Vänsterpartiet har därmed lyckats
            med bedriften att underfinansiera sin politik på detta område
            med ungefär 97 procent. Då kan man undra om detta är seriös politik.
          </note>
          <note>
            Fru talman! En stor andel sol- och vindkraft skapar, som jag
            tidigare sagt, kostsamma utmaningar när det kommer till att reglera
            och hantera toppar och dalar. På grund av vår välutbyggda vattenkraft
            har vi relativt gott om reglerkraft i Sverige, men möjligheterna
            är långt ifrån obegränsade. Kungliga Vetenskapsakademien rekommenderar
            att man på grund av den ändliga reglerförmågan begränsar vindkraftsutbyggnaden
            till maximalt tio terawattimmar årlig energitillförsel.
          </note>
          <note>
            Sedan måste man konstatera att vår reglerförmåga efterfrågas
            också av våra grannländer, inte minst Danmark, som under åratal
            har fört en högst bristfällig energipolitik.
          </note>
          <note>
            Att storskaligt lagra energi är inte att tänka på med dagens
            teknik. Rent tekniskt är det såklart möjligt. Men detta skulle
            vara förknippat med enorma investeringar, stora energiförluster
            och sannolikt också stor exploatering av naturvärden, beroende
            på vilken teknik man väljer att använda.
          </note>
          <note>
            Tills vidare är vi alltså bundna till energiproduktion som levererar
            samtidigt som effektbehoven finns. På grund av detta kan man alltså
            inte byta ut kärnkraften mot sol- och vindkraft som vissa vill
            göra gällande. Alternativen till kärnkraft heter kol och gas.
            Det ser vi nu inte minst i Tyskland där man bygger ut fossilbränsleverk
            som aldrig förr på grund av vansinnesbeslutet att stänga all kärnkraft.
          </note>
          <note>
            I detta anförande instämde Markus Wiechel (SD).
          </note>
          <note type="speaker">
            Anf. 52 LISE NORDIN (MP) replik:
          </note>
          <note>
            Fru talman! Jag begärde ordet för att det kan vara intressant
            att få lite klarhet i Sverigedemokraternas energipolitik eftersom
            det är med deras stöd som regeringen driver sin energipolitik.
          </note>
          <note>
            Josef Fransson hade många invändningar mot förslaget att ha ett
            helt förnybart energisystem, men han hade inte några konkreta
            invändningar mot de utredningar som har gjorts. Det finns flera
            oberoende studier som visar att Sverige kan ha ett 100 procents
            förnybart elsystem till 2030. Jag kan bara utgå från att Sverigedemokraterna
            inte har läst någon av de studier som har gjorts.
          </note>
          <note>
            Påståendet att vindkraften skulle vara kostsam för Sverige vill
            jag bemöta med att Energimyndigheten har räknat på vad det har
            inneburit för svenska hushåll och företag att Sverige har byggt
            ut förnybar energi, framför allt vindkraft. Energimyndighetens
            slutsats är att trots att det ges ett visst ekonomiskt stöd via
            gröna elcertifikat har det med råge kompenserats av att priserna
            på el har sänkts på grund av att när man skjuter in mer el i systemet
            sjunker priserna.
          </note>
          <note>
            Vår statliga myndighet som jobbar med energifrågor har alltså
            landat i slutsatsen att den förnybara energiproduktionen i Sverige
            som har byggts ut har lett till sänkta elkostnader.
          </note>
          <note>
            Det vore intressant att höra hur Sverigedemokraterna kan göra
            en helt annan bedömning.
          </note>
          <note>
            Beträffande påståendet att kärnkraften skulle vara stabil och
            billig kan jag säga att det räcker med att titta på vad som har
            hänt under de senaste vintrarna. Vindkraften i Sverige har levererat
            mer stabilt än kärnkraften under de senaste åren.
          </note>
          <note>
            Kärnkraftsprojektet i Finland har visat hur dyrt det är att bygga
            nya kärnkraftverk. Kärnkraftverket kommer att bli mer än dubbelt
            så dyrt som man beräknade vid byggstart. Det kommer att innebära
            att kärnkraftselen blir dyrare än vindkraftselen.
          </note>
          <note>
            Jag har en sista fråga till Sverigedemokraterna. Om de är så
            säkra på sin sak, varför vill de då inte rösta för att låta Energimyndigheten
            göra en utredning om 100 procent förnybar energi, så att vi kan
            få ett sådant diskussionsunderlag?
          </note>
          <note type="speaker">
            Anf. 53 JOSEF FRANSSON (SD) replik:
          </note>
          <note>
            Fru talman! På sätt och vis skulle jag faktiskt välkomna en utredning
            om 100 procent förnybar energi. Men det är inte jag som har varit
            med och tagit beslut om detta, utan det är näringsutskottet.
          </note>
          <note>
            Just med tanke på den bild som Miljöpartiet, Vänsterpartiet och
            i viss mån också Socialdemokraterna målar upp om att detta på
            något sätt skulle vara möjligt att genomföra utan att föra Sverige
            in i en allvarlig ekonomisk kris skulle det vara intressant om
            en sådan utredning gjordes.
          </note>
          <note>
            När man tittar på Miljöpartiets svar på hur man ska göra detta
            har man tillfört några hundra miljoner hit eller dit för utgifter
            som troligtvis landar på tiotals miljarder per år. Det skulle
            därför vara mycket intressant att få dessa siffror på pränt.
          </note>
          <note>
            Jag vet inte om ni i Miljöpartiet själva har gjort någon ekonomisk
            analys av de föreslagna fyra terawattimmarna solel. Mig veterligen
            har det inte satts något årtal på när detta ska vara på plats.
            Om man inte vet om det handlar om hundra år eller om tio år blir
            det svårt att räkna på det. Men det skulle vara mycket intressant
            att höra om Miljöpartiet har gjort någon sådan beräkning och vilka
            siffror man i så fall har kommit fram till. Jag kan lova att jag
            har räknat försiktigt. Jag har förutsatt att det inte försvinner
            en massa pengar i administration eller liknande.
          </note>
          <note>
            Lise Nordin tar även upp projektet i Finland. Om det har kostat
            lite mer än beräknat må så vara. Det är ett testprojekt och en
            reaktortyp som aldrig någonsin har byggts någonstans i världen
            tidigare och som ska uppfylla en rad nya tekniska krav, såvitt
            jag har förstått i alla fall. Då är det inte så konstigt att det
            kan dra ut på tiden.
          </note>
          <note>
            Men det hävdas att vindkraftsel skulle bli billigare. Det kan
            den kanske bli per kilowattimme i något extremfall. Men hela vindkraftsbranschen
            är uppbyggd av subventioner. Det kan knappast ens Lise Nordin
            förneka.
          </note>
          <note type="speaker">
            Anf. 54 LISE NORDIN (MP) replik:
          </note>
          <note>
            Fru talman! Att det skulle vara något extremfall att kärnkraft
            kan bli dyr som i Finland ja, det finns bara försök att bygga
            ny kärnkraft på två platser i Europa, och båda dessa har blivit
            mycket dyrare än planerat.
          </note>
          <note>
            Det som nu snarare rapporteras när det gäller energinyheter är
            alla de företag som drar sig ur planerade försök att bygga ny
            kärnkraft. Nu senast är det Eon som drar sig ur att bygga ny kärnkraft
            i Finland därför att det är så dyrt. Jag är väldigt tacksam att
            vi i Sverige ändå har haft tydlighet i att det inte kommer att
            kunna byggas någon ny kärnkraft utan statliga subventioner. Är
            det ett statligt stöd till att bygga ny kärnkraft som är Sverigedemokraternas
            politik för hur vi ska ersätta dagens gamla och skruttiga kärnkraftsreaktorer?
          </note>
          <note>
            Kostnaden för att bygga ut ett helt förnybart energisystem bör
            bli mycket lägre än för att bygga ny kärnkraft. Runt om i världen
            är det den förnybara energin som växer snabbast, därför att den
            är mest konkurrenskraftig. Försöket i Finland visade att den förnybara
            energin via vindkraften redan är billigare än dagens kärnkraft.
          </note>
          <note>
            Det jag ser som en viss ljuspunkt är när Josef Fransson säger
            att Sverigedemokraternas ståndpunkt att inte låta utreda detta
            kanske inte var så genomtänkt. Det är fortfarande inte för sent
            att ändra sig; klockan halv fyra i dag kommer alla ledamöter i
            Sveriges riksdag att kunna rösta för en utredning om 100 procent
            förnybar energi så att den svenska energidebatten kan komma ett
            steg framåt. Att det är möjligt att genomföra en omställning till
            100 procent förnybar energi stöds av att Danmark nyligen, över
            partigränserna, har fattat beslut om ett sådant mål. Vårt grannland
            har äntligen gett energibranschen den tydlighet som även den svenska
            marknaden efterfrågar.
          </note>
          <note type="speaker">
            Anf. 55 JOSEF FRANSSON (SD) replik:
          </note>
          <note>
            Fru talman! Efter att jag har stått i talarstolen och någorlunda
            detaljerat redogjort för vad det kostar att installera fem terawattimmar
            solkraft tar Lise Nordin upp hur dyr kärnkraften ska bli i Finland.
          </note>
          <note>
            Här bygger man alltså för 8 miljarder euro, vilket väl blir ungefär
            6070 miljarder kronor jag ska inte räkna spontant här och nu.
            Då får man enligt den uträkning jag gjorde tre gånger så mycket
            effekt jämfört med Vänsterpartiets solkraftsambitioner. Det är
            dessutom energi som producerar baskraft som fungerar även på vintern,
            och det är ju då vi behöver kraften. Jag vet inte vad Miljöpartiet
            och Vänsterpartiet har tänkt att vi ska ersätta solkraften med
            på vintern.
          </note>
          <note>
            Som jag också sade i mitt anförande har vindkraften precis samma
            problem. Vattenkraften kan inte hantera hur mycket förnybart som
            helst. Vattenkraften efterfrågas dessutom av våra grannländer,
            som kanske har fört just den politik Miljöpartiet vill föra lite
            längre. Det finns en efterfrågan på svensk reglerkraft även utomlands.
            Jag tycker alltså att det är mer ekonomiskt försvarbart att investera
            i kärnkraftverk som blir lite för dyra än att investera i solkraftsanläggningar
            som dessutom inte fungerar när vi behöver energin och till råga
            på allt antagligen är ungefär tre gånger så dyra per kilowattimme.
          </note>
          <note type="speaker">
            Anf. 56 KENT PERSSON (V):
          </note>
          <note>
            Fru talman! Jag vill hälsa statsrådet välkommen till debatten.
          </note>
          <note>
            Det var intressant att lyssna till Josef Fransson och hans hemmasnickrade
            utredningar av ekonomisk art. Jag får se om jag hinner kommentera
            dem någonstans, men vi kan i alla fall konstatera att det inte
            var en siffra rätt.
          </note>
          <note>
            Fru talman! Vi räknar med att världen har en befolkning på ungefär
            nio miljarder 2050. Det är alltså ytterligare två eller tre miljarder
            människor som ska dela på jordens resurser och tillgångar av billig
            energi. Det är klart att detta kommer att skapa utmaningar för
            världen på många olika sätt. Vi vet att tillväxtländerna Indien,
            Kina, Brasilien, länderna i Afrika kommer att kräva sin beskärda
            del av jordens resurser i form av naturtillgångar och energi.
            Det är klart att det blir utmaningar för oss i västvärlden, inte
            minst för Sveriges del.
          </note>
          <note>
            Vi kan dessutom lägga till den klimatutmaning hela världen står
            inför. Om vi tittar på Världsbankens senaste rapport, där man
            beräknar att medeltemperaturen med fortsatt business as usual
            kommer att ligga fyra grader celsius högre, förstår vi att detta
            inte är hållbart. Denna bild bekräftas också av flera olika rapporter.
            IEA, alltså OECD:s energibyrå, visar på samma utveckling om vi
            fortsätter som vi gör i dag har vi egentligen redan 2017 intecknat
            det miljöutrymme vi skulle ha fram till 2035.
          </note>
          <note>
            Det kommer att bli enorma utmaningar om vi inte gör någonting.
            Sverige har väldigt bra förutsättningar att klara av att hantera
            utmaningarna, och i likhet med Socialdemokraterna och Miljöpartiet
            tycker vi att det är rimligt att vi tar fram en strategi för hur
            Sverige skulle kunna se ut med 100 procent förnybar energi. Hur
            skulle det kunna se ut? Jag förstår inte att vi inte skulle kunna
            ha en sådan utredning till grund för fortsatt diskussion här i
            Sverige.
          </note>
          <note>
            En annan sak som gör mig bekymrad när man ser till vilka möjligheter
            vi egentligen har är energieffektiviseringen. Energibyrån, IEA,
            visar på att det genom energieffektivisering med redan befintlig,
            lönsam teknik går att spara ungefär hälften av energin. Det är
            alltså utan att göra något ytterligare. På det sättet skulle vi
            kunna nå klimatmålen och ha större möjligheter att nå tvågradersmålet.
            Det är den acceptabla nivån för medeltemperaturen att öka, där
            effekterna är hanterbara.
          </note>
          <note>
            Detta vet givetvis regeringen sedan tidigare, och trots det händer
            det ingenting. För att bekräfta bilden att det går att spara att
            energieffektivisera har Iva, Ingenjörsvetenskapsakademien, för
            ett par veckor sedan presenterat sin analys av energieffektivisering.
            Man pekar där på att det går att halvera energikonsumtionen inom
            byggnaderna. Då ska vi veta att byggnationen står för ungefär
            40 procent av vår energiförbrukning. Det vi talar om är alltså
            nivåer som skulle kunna spara bort hela kärnkraften i Sverige.
          </note>
          <note>
            Energieffektiviseringen skulle enligt Iva gå att genomföra i
            Sverige genom skärpta byggkrav. Dessa skärpta byggkrav bygger
            egentligen på ett EU-direktiv som säger att vi ska ha skärpta
            byggkrav för att klara av energieffektiviseringen. När vi behandlade
            propositionen om nära-nollenergibyggnader i våras hände ingenting.
            Trots att det fanns utredningar som visade på att vi skulle kunna
            gå fram mycket snabbare i Sverige med energieffektivisering inom
            byggnationer lägger sig regeringen på en nivå som ligger långt
            över vad branschen vill och vad en stor del av Kommunsverige vill.
          </note>
          <note>
            Jag förstår inte alls varför man från regeringens sida visar
            denna nära-nollenergiaktivitet. Det bekräftas också nu när programmet
            för energieffektivisering, PFE, upphör. Det är ingen ersättning
            och inget nytt, utan vi ska vänta och se och jobba på frågan,
            som ministern har skrivit som svar på denna proposition. Det är
            klart att detta blir utmanande, och det blir svårt för oss att
            nå de uppsatta målen om ett helt förnybart energisystem. Energieffektivisering
            är nämligen grunden för att klara de mål vi har.
          </note>
          <note>
            Det är också grunden som gör att vi kan göra vår industri mer
            konkurrenskraftig. Det skrev faktiskt regeringen i budgetpropositionen
            för 2012: Energieffektivisering utgör grunden för ett hållbart
            samhälle och en konkurrenskraftig industri.
          </note>
          <note>
            Nästan ordagrant står det så i propositionen, och jag kan inte
            se att regeringen har sagt något annat inför 2013 och framåt.
            Så lite mer aktivitet när det gäller energieffektivisering skulle
            vara på sin plats för att vi ska nå målen.
          </note>
          <note>
            Den andra delen gäller vindkraften och certifikatsystemen. Vi
            kan se att det behöver göras en översyn betydligt snabbare än
            vad regeringen har sagt tidigare när det gäller certifikaten.
            Det finns en kontrollstation 2015, men en sådan borde finnas redan
            nu för att se en förändring av kvoten och även höja ambitionerna.
            Annars slår vindkraften i taket. Då, Josef Fransson, ska vi veta
            när det gäller certifikaten att vindkraften står för 30 procent;
            resten, 70 procent, gäller för bioenergi och vattenkraft.
          </note>
          <note>
            Vad kostar det per kilowattimme per hushåll, ett hushåll som
            förbrukar 5 000 kilowattimmar per år? Det är 3 öre per kilowattimme
            som jag subventionerar vindkraften med, 3 öre. Jag har råd med
            det.
          </note>
          <note>
            Vi måste också sätta fart på utbyggnaden av det förnybara som
            en strategi om vi ska nå målen. Vi har tagit med solelen som en
            del, och vi föreslår ett planeringsmål, Josef Fransson. Ett planeringsmål
            är inte detsamma som ett mål att det ska byggas ut 5 terawattimmar,
            utan man sätter upp ramen. Man tittar på vad det finns för förutsättningar.
            Går det eller går det inte? Man gör alldeles som man har gjort
            i fråga om vindkraft. Därför kan du inte räkna på det.
          </note>
          <note>
            Det är två viktiga delar till som vi föreslår i våra motioner
            om energi. Det gäller forskning, och den frågan ska vi behandla
            senare, men det finns anledning att ta upp den även nu. Det gäller
            forskning om smarta nät. Jag vet att man driver det från regeringens
            sida, och det är bra. Men det gäller också forskning om lagring.
            Det är det som är grejen med det hela. När vi har löst lagringsfrågan
            ta vindkraft eller solenergi då har vi löst hela energiproblematiken.
            Jag tycker att det faktiskt är en lättare väg att gå än genom
            att forska på fusionskraft eller fjärde, femte eller sjätte generationens
            kärnkraft, som ligger oerhört långt fram i tiden. Löser vi lagringsfrågan
            det kan vara med vätgas, det kan vara med annat har vi löst väldigt
            mycket av våra energipolitikfrågor. Det är den väg som vi borde
            gå.
          </note>
          <note>
            Jag yrkar bifall till reservationerna 4 och 6, och jag står givetvis
            bakom mina övriga reservationer.
          </note>
          <note type="speaker">
            Anf. 57 JOSEF FRANSSON (SD) replik:
          </note>
          <note>
            Fru talman! Det var betryggande att få veta att Vänsterpartiets
            förslag på en ram på fem terawattimmar solkraft till 2020 inte
            betyder att man ska bygga fem terawattimmar solkraft till 2020.
            Det är som sagt betryggande, för det hade varit väldigt dåligt
            för Sverige. Frågan är väl hur mycket man har tänkt sig att den
            här ramen ska utmynna i. Det hade varit intressant att veta ifall
            Vänsterpartiet över huvud taget har funderat över kostnaderna
            för det, vem som ska betala och vilka samhällskostnader som uppstår
            i samband med det. Jag sade att fem terawattimmar solel skulle
            kosta ungefär 120 miljarder bara i investeringskostnader. Om man
            hade systemet med 45 procents investeringsstöd skulle det kosta
            ungefär 8 miljarder per år.
          </note>
          <note>
            Oavsett om man nu ska ha dessa fem terawattimmar solkraft eller
            inte fram till 2020 blir det ändå intressant vad det görs för
            beräkningar. Hur får man ihop detta, alltså att man endast utökar
            regeringens budget något lite men ändå landar på en totalsumma
            på 250 miljoner kronor för utbyggnad av solkraft? Den siffran
            är inte i närheten av det förslag som man faktiskt lägger fram.
            Det kan vi resonera lite kring.
          </note>
          <note type="speaker">
            Anf. 58 KENT PERSSON (V) replik:
          </note>
          <note>
            Fru talman! Den kostnad som vi har tagit upp är investeringskostnaden,
            det som enskilda personer har möjlighet att få stöd med för installation
            av solvärme eller solel helt enkelt. Hur mycket det räcker till,
            ja, där har regeringen föreslagit ett stöd, och vi har lagt på
            ytterligare lite grann.
          </note>
          <note>
            Planeringsstöd är till för att man ska planera. Var finns de
            bästa förutsättningarna? Man gör alldeles som man har gjort när
            det gäller vindenergi. Man ska inte bygga vindkraft där det inte
            finns goda förutsättningar. Det är både dumt och kostnadsineffektivt.
            Samma sak är det med solenergi.
          </note>
          <note>
            Vi har likartade förutsättningar som i Tyskland, där man har
            lyckats utveckla det här väldigt bra med sitt fastprissystem.
            Det är det som har dragit i väg kostnaderna, men det föreslår
            inte vi utan ett nettodebiteringssystem kopplat till det.
          </note>
          <note>
            Det viktiga är och det gäller all energiproduktion, oavsett om
            det är vindkraft, solenergi eller ny kärnkraft att nätet behöver
            byggas ut. Nätet ska ha den kvaliteten att man kan klara av fluktuationerna
            i systemet. Gör man inte det håller ingen energibyggnad, för det
            är det som är grunden. Beträffande solenergins potential beräkningarna
            är i och för sig ett par år gamla beräknades kostnaden till 1:50
            per kilowattimme. I dag vet vi att det är betydligt billigare
            att producera solenergi än tidigare.
          </note>
          <note type="speaker">
            Anf. 59 JOSEF FRANSSON (SD) replik:
          </note>
          <note>
            Fru talman! Kent Persson tar upp Tyskland som ett föregångsland.
            Han är väl inte först att göra det. Jag har hört många gånger
            förr att Tyskland är ett gott föredöme. Det är inte min uppfattning
            att Tyskland är ett föredöme att ta efter, inte minst på grund
            av deras solenergipolitik. Som jag sade i mitt anförande har det
            fått effektspikar som gör att man tvingas dumpa energi till kringliggande
            länder som inte vill ta emot den därför att de får överbelastning
            på nätet.
          </note>
          <note>
            Dessutom har det kostat den tyska befolkningen enorma pengar.
            Man pratar om i runda slängar 700 miljarder kronor. Så mycket
            har det kostat i olika former av subventioner och investeringar.
          </note>
          <note>
            Resultatet av tysk energipolitik, där man väljer att stänga ned
            kärnkraften, ser vi. Som jag sade i mitt anförande går det inte
            att ersätta kärnkraften med vindkraft och solkraft, för vi har
            inte tekniska möjligheter att göra det. Därför bygger man kolkraft-
            och gaskraftverk i sällan skådat tempo i Tyskland i dag. Jag vet
            att Vänsterpartiet talar i ett väldigt högt tonläge i klimatfrågan.
            Är det modellen man vill ha, att ersätta kärnkraften med andra
            fossila bränslen?
          </note>
          <note>
            Den sista frågan, som är ganska central, är: Vad ska vi ersätta
            solkraften med på vintern? Titta ut nu jag tror inte att solcellerna
            ger speciellt mycket. Vad ska vi ha på vintern? Varför ska vi
            egentligen ha solkraft på sommaren när vi inte behöver mer energi?
          </note>
          <note type="speaker">
            Anf. 60 KENT PERSSON (V) replik:
          </note>
          <note>
            Fru talman! Josef Fransson talade om den misslyckade politiken
            i Tyskland när det gäller solenergi. Jag vet att en väldigt stor
            del av den tyska befolkningen inte delar den uppfattningen utan
            anser den vara väldigt bra. En majoritet av tyskarna är fortfarande
            kritiska till kärnkraften. Det byggs inga nya kolkraftverk i Tyskland
            som inte är beslutade innan avvecklingsplanerna togs fram. Det
            är viktigt att hålla reda på vad som är rätt och fel i detta.
          </note>
          <note>
            Josef Fransson tycks inte ha lyssnat speciellt noga på mitt anförande
            när jag pratade om den energipolitik som Vänsterpartiet står för.
            Den viktiga delen i energipolitiken är energieffektivisering.
            Vi måste hushålla med energi. Vi måste använda den så effektivt
            som möjligt. Det är framför allt en fråga om att hushålla med
            våra resurser på ett sådant sätt att våra barn och barnbarn har
            tillgång till energi på ett billigt och för industrin konkurrenskraftigt
            sätt i framtiden. Det är grunden.
          </note>
          <note>
            Sedan ska det kompletteras med utbyggnad av förnybar energi,
            vilket vi har mycket gott om och bra förutsättningar för här i
            Sverige. Det gäller bioenergi, effektivare vattenkraft och vindkraft.
            Solkraften kommer att vara en liten del. Det kommer inte att vara
            så mycket solkraft, men den kommer att finnas där. Kompletterar
            vi detta med nettodebitering ger vi ett incitament för vanliga
            människor och vanliga hushåll att bli mer effektiva och mer känsliga
            för vad som händer i samhället och kunna ta aktiv del i energipolitiken.
          </note>
          <note type="speaker">
            Anf. 61 CECILIE TENFJORD-TOFTBY (M):
          </note>
          <note>
            Fru talman! Jag vill börja med att yrka bifall till utskottets
            förslag och avslag på motionerna.
          </note>
          <note>
            Energi är en förutsättning för allt liv. Under en IVA-debatt
            för ett tag sedan kom en äldre herre fram till mig och påpekade
            att man inte kan prata om energiproduktion. Energi bara är, sade
            han, fast den kan anta olika former. Som han helt korrekt påpekade
            är inte energi något vi kan producera eller konsumera, men för
            enkelhetens skull kommer jag ändå att använda orden energiproduktion
            och konsumtion, och hoppas att min vän från IVA kan ha överseende
            med det.
          </note>
          <note>
            År 2009 fick Sverige en historisk energi- och klimatöverenskommelse
            som det beslutades om här i denna kammare. Den slog fast att vår
            energiproduktion ska bestå av vattenkraft, kärnkraft och nya förnybara
            energikällor. Vi ska ha en energiproduktion som är klimatvänlig,
            och vi ska producera el till konkurrenskraftiga priser. Alliansens
            överenskommelse är stark och tydlig.
          </note>
          <note>
            Fru talman! I dessa Dohatider med Kyotoavtal blir vi påminda
            om de stora utmaningar som världen står inför med ett växande
            klimathot. Användandet av fossila bränslen, och då speciellt kol,
            är ökande. Naturgasens andel växer, och oljeberoendet ser inte
            ut att släppa sitt hårda grepp om världen under de kommande generationerna.
          </note>
          <note>
            Utmaningarna kräver att samtliga länder anstränger sig. Sverige
            har antagit EU:s 2020-mål och kommer med all sannolikhet att uppfylla
            dem med råge. Vi måste nu börja planera inför det som kommer efter
            2020. Det är därför positivt att regeringen i denna budget så
            tydligt markerar vikten av satsningar på forskning, utveckling
            och innovationer. Även energiforskningspropositionen, som kommer
            att behandlas här i kammaren på andra sidan årsskiftet, visar
            tydligt i vilken riktning som Alliansen vill se Sverige gå.
          </note>
          <note>
            Fem viktiga, vägledande punkter i energiforskningspropositionen
            är att ställa om till en fossiloberoende fordonsflotta, att forma
            ett kraftsystem som klarar av att ta emot alltmer förnybar energi,
            att öka energieffektivisering i bebyggelse, att öka användningen
            av bioenergi och att energieffektivisera industrin.
          </note>
          <note>
            Tillsammans med satsningarna i dagens budget kommer energiforskningspropositionen
            att leda Sverige mot ett hållbart, klimatsmart och konkurrenskraftigt
            energisystem.
          </note>
          <note>
            Fru talman! Vi har i Sverige mycket bra förutsättningar för att
            klara omställningen till ett klimatsmart energisystem. Vår elproduktion
            är näst intill utsläppsfri. Vi kommer att nå 50-procentsmålet
            för andelen förnybar energi 2020. Vi har vattenkraften att tacka
            för att Sverige aldrig har behövt hamna i kolkraftsberoende. Kärnkraften,
            som står för 40 procent av vår elproduktion, är med och säkrar
            låga CO2-utsläpp. Vi har en ständigt ökande andel förnybara elproducenter,
            biobränslen, vind och sol.
          </note>
          <note>
            Inte alla länder, inte ens i vårt närområde, har samma förutsättningar
            som Sverige. I Tyskland blir fossilberoendet mycket tydligt med
            kärnkraftsbeslutet. Den billiga brunkolen vinner i konkurrensen
            mot den något renare naturgasen. Den storskaliga elproduktionen
            i landet blir ständigt mer fossil- och utsläppstung. Småskalig
            solel klarar inte av att balansera det tyska elbehovet. Nu står
            Tyskland snart inför en märklig situation där ägarna av gammal,
            smutsig kolkraft kanske inte ens får tillstånd att stänga ned
            sin produktion. Det är ingen bra situation för vare sig den tyska
            konsumenten eller den tyska konkurrenskraften och i alla fall
            inte för det globala klimatet.
          </note>
          <note>
            Fru talman! Sverige ska ha ett hållbart energisystem. Det ska
            vara hållbart för miljö, klimat och konsument. Om vi gör felaktiga
            avvägningar och resultatet blir ohållbart för den ena delen förlorar
            vi. En utveckling som driver upp energikostnaderna driver även
            företag och arbetstillfällen ut ur landet. En utveckling som inte
            tar hänsyn till den lokala miljön, och det inkluderar även de
            människor som bor där, hotar levnadsdugliga miljöer och målet
            om att hela Sverige ska leva. En utveckling som äventyrar vårt
            globala klimat hotar alla övriga områden inom samtliga politikområden.
            Det är mot bakgrund av detta som Alliansen lägger fram dagens
            budgetförslag. Det är ett förslag som är hållbart för hela kedjan
            och inte bara för enstaka mål.
          </note>
          <note>
            Fru talman! Klok produktion och smart konsumtion ska främjas
            och belönas. I budgeten finns satsningar på forskning och utveckling.
            De närmaste tio åren kommer Sverige att lägga 13 miljarder kronor
            på energiforskning. Energieffektivisering kommer tillsammans med
            EU:s energieffektiviseringsdirektiv att bli en av de största satsningarna
            på energiområdet de närmaste åren. Kommunernas energirådgivare
            spelar givetvis en viktig roll här, då kunskap hos den enskilde
            är avgörande för hur väl vi kommer att lyckas.
          </note>
          <note>
            PFE-programmet har, som tidigare talare har påpekat, varit mycket
            lyckosamt och pågår fram till 2017. Då det strider mot EU:s statsstödsregler
            måste regeringen nu skyndsamt ta fram ett nytt program med samma
            måluppfyllelse men som håller sig inom EU:s regelverk. Det bästa
            vore självfallet om EU kunde ta PFE-programmet och göra det till
            sitt, då detta är ett program som bara skapar vinnare. Det handlar
            om ökad konkurrenskraft, bättre energieffektivitet och lägre utsläpp.
          </note>
          <note>
            Energikartläggningscheckar, CO2-beskattning och de internationella
            utsläppsrätterna påverkar även energianvändandet. Beslutet om
            timvis mätning, som vi fattade tidigare, kommer att bli ett viktigt
            incitament och verktyg för den enskilde att få kontroll över,
            och därmed få ned, sin elförbrukning.
          </note>
          <note>
            Just nu pågår flera utredningar om hur effektiva de befintliga
            åtgärderna har varit. Riksrevisionen utför en granskning som ska
            presenteras i maj 2013. Efter ett tillkännagivande från riksdagen
            pågår även ett arbete inom Regeringskansliet för att bedöma styrmedlens
            effektivitet. Det är speciellt riktat mot den internationellt
            konkurrensutsatta industrin.
          </note>
          <note>
            Från vissa delar av oppositionen hörs i dag röster som vill se
            större och mer omfattande satsningar på energieffektiviseringsområdet.
            Med tanke på de utredningar som pågår, och speciellt med tanke
            på att det var oppositionen som tog initiativ till tillkännagivandet,
            hade jag kanske förväntat mig att de i alla fall ville invänta
            Riksrevisionens bedömning. Vi hanterar trots allt skattebetalarnas
            pengar, och då ska vi använda dem klokt där de ger mest effekt
            och bäst måluppfyllelse.
          </note>
          <note>
            Jag är 100 procent säker på att vi kommer att ha anledning att
            återkomma med fler förslag inom energieffektiviseringsområdet
            i denna kammare.
          </note>
          <note>
            Fru talman! Även om vi kan effektivisera bort den onödiga delen
            av vår elförbrukning kommer det alltid att finnas kvar en nödvändig
            del. Den är nödvändig för den enskilda individen, för industrin,
            för jobben och för välfärden.
          </note>
          <note>
            Vi måste ha ett säkert och hållbart elsystem. Tidningarnas rubriker
            visar hur låg acceptansen är i samhället för såväl strömavbrott
            som för höga elpriser. Vi måste säkra elleveranserna, och vi måste
            leverera till rimliga priser.
          </note>
          <note>
            För att öka utbudet och variationen i den svenska elproduktionen
            har Sverige valt de gröna elcertifikaten. Vårt certifikatsystem
            får fram den mest kostnadseffektiva förnybara elproduktionen.
            Det gynnar klimatet och det gynnar ekonomin. Andelen vindkraft
            i systemet växer till nya rekordnivåer. Biobränslen är en viktig
            del av vår elproduktion, och solel är på väg in i systemet.
          </note>
          <note>
            Elcertifikaten är robusta och förutsägbara, och i år ansluter
            sig även Norge. År 2015 planeras en kontrollstation för att se
            över om systemet uppfyller våra mål och ambitioner. Vissa riktade
            åtgärder kan ändå behövas, och därför förlängs stödet för installation
            av solceller till och med 2016. Vi har sett en ständig minskning
            av priset på solpaneler, mycket på grund av en ökad import från
            Kina. Från branschens sida säger man sig ha sett en nedgång på
            mellan 50 och 70 procent på priset det senaste året. Detta gynnar
            självklart den enskilda konsumenten.
          </note>
          <note>
            Arbetet med att få fram en modell för nettodebitering kommer
            ytterligare att stärka lönsamheten med att installera och producera
            sin egen solel eller annan småskalig förnybar el.
          </note>
          <note>
            Fru talman! Även om det småskaliga växer kommer vi ändå under
            överskådlig framtid vara beroende av en solid basproduktion som
            kan garantera en säker tillgång på el även när det inte blåser
            eller när solen inte skiner. I Sverige är det vattenkraft och
            kärnkraft som historiskt har säkrat den svenska elproduktionen.
            Vattenkraftens roll borde vara oomtvistlig. Den är förnybar, stabil,
            rimlig och kan användas som reglerkraft. Det är då oroväckande
            när det från vissa håll inom den rödgröna oppositionen sägs att
            vattenkraften är överskattad som reglerkraft och man ifrågasätter
            vattenkraftens framtid i det svenska elsystemet.
          </note>
          <note>
            Kärnkraften har under flera år varit en het fråga i debatten.
            Vi levde länge med ett avvecklingsbeslut, men ju närmare vi kom
            tiden då kärnkraften skulle vara utfasad, desto tydligare blev
            det att så inte skulle bli fallet. Under tiden gjordes bara de
            nödvändigaste investeringarna. När riksdagen 2010 uttalade att
            kärnkraften har en viktig plats i den svenska elproduktionen och
            öppnade för att ersätta de tio befintliga reaktorerna med tio
            nya startade ett gediget upprustnings- och moderniseringsarbete.
            Detta arbete borde ur produktionssynpunkt ha varit genomfört tidigare,
            men de ekonomiska incitamenten fanns inte.
          </note>
          <note>
            De senaste åren har nödvändiga uppgraderingar och moderniseringar
            gjorts. Kärnkraften kommer under överskådlig tid att vara en viktig
            del av den svenska elproduktionen, och vi välkomnar dem som vill
            byta ut omoderna reaktorer mot nya, effektivare reaktorer som
            även har en betydligt högre säkerhet inbyggd från grunden.
          </note>
          <note>
            Fru talman! Sveriges elproduktion utvecklas, och då måste även
            näten följa med. Vi behöver ett modernt nät för att klara av bland
            annat timmätning och den framtida nettodebiteringen. Anslutningen
            av ny, förnybar el kräver utbyggnader, och förutsättningen för
            en europeisk elmarknad är ett väl utbyggt stamnät inom Sverige
            och ökad överföringskapacitet till våra grannländer.
          </note>
          <note>
            Obalansen mellan norra och södra Sverige med hög elproduktion
            i norr och hög konsumtion i söder kan rättas till bland annat
            med den nya Sydvästlänken som ska stå klar under det första kvartalet
            2015.
          </note>
          <note>
            Fru talman! Energi är. Den kan inte produceras, och den kan inte
            försvinna. Den kan bara ändra form. Debatten om hur framtidens
            energisystem i Sverige ska se ut kommer att stanna kvar hos oss
            under överskådlig framtid. Det är en av våra viktigaste frågor
            som påverkar hela samhället. Vi i Alliansen har en samlad och
            tydlig energipolitik. Men även energipolitiken måste ta hänsyn
            till ändringar i samhället. Vi har målen, vi har inriktningen,
            och vi kommer ständigt att återkomma till denna kammare med konkreta
            besked om hur riktningen ska bibehållas och målen nås.
          </note>
          <note>
            I detta anförande instämde Jonas Jacobsson Gjörtler, Olof Lavesson,
            Jessica Polfjärd, Hans Rothenberg och Boriana Åberg (alla M) samt
            Maria Fälth (KD).
          </note>
          <note type="speaker">
            Anf. 62 ANN-KRISTINE JOHANSSON (S) replik:
          </note>
          <note>
            Fru talman! Det är intressant att lyssna till Cecilie Tenfjord-Toftby.
            Jag misstror inte ditt engagemang och din äkta känsla för energipolitiken.
            Du och jag möts ju många gånger i energidebatter utanför det här
            huset, och vi har ofta hört varandras ställningstaganden. Men
            jag saknar mer av det visionära som jag anser är vårt politiska
            ansvar att fundera och resonera kring.
          </note>
          <note>
            Jag vill fråga Cecilie Tenfjord-Toftby: Tror du på er överenskommelse
            som du berättade så tydligt om och som du sade är unik? Vi hade
            under vår tid i regeringen en uppgörelse över blockgränserna.
            Vänstern, Socialdemokraterna och Centerpartiet hade en energipolitik
            tillsammans, så det är inte så unikt som Cecilie Tenfjord-Toftby
            vill få det att verka som jo, inom borgerligheten kanske det är
            det.
          </note>
          <note>
            När det gäller överenskommelser utan den här breda enigheten
            som många efterfrågar och som jag efterlyste i mitt anförande
            undrar jag vilket ansvar Moderaterna, som är det klart största
            partiet inom borgerligheten, tar för att trygga konkurrensen och
            utvecklingen för den svenska industrin. Många efterfrågar stabilitet
            och långsiktighet, och du och jag möter ständigt den efterfrågan
            utanför det här huset. Vad svarar Cecilie Tenfjord-Toftby på det?
          </note>
          <note>
            Vi har ett val 2014. Kanske vore det en idé att se om man inte
            kunde sätta sig ned tillsammans över blockgränsen och fundera
            på: Hur ska det framtida energisystemet se ut? Hur får vi det
            stabilt och långsiktigt? Vi är med om ni bara vill ha en diskussion
            med oss.
          </note>
          <note type="speaker">
            Anf. 63 CECILIE TENFJORD-TOFTBY (M) replik:
          </note>
          <note>
            Fru talman! Svaret på den första frågan är ja. Kommentaren till
            det du berättade om er energiöverenskommelse är att skillnaden
            är att vår energiöverenskommelse faktiskt är beslutad i denna
            kammare. Löst samarbete mellan politiska partier kan ändras från
            dag till dag. Beslut som fattas i denna kammare står fast fram
            till den dag då ett annat beslut fattas i denna kammare. Det är
            viktigt att få fram. Det är viktigt för oss, för det visar hur
            stabil vår energiöverenskommelse inom Alliansen är. Det här är
            inte lösa överenskommelser. Det är inte resultatet av samtal på
            partikontor. Det här är ett beslut som är fattat av Sveriges riksdag,
            det högsta beslutande organet i Sverige.
          </note>
          <note>
            När det gäller en blocköverskridande energiöverenskommelse skulle
            en sådan såklart kunna vara bra. Men frågan är vem man ska prata
            med på andra sidan blockgränsen. Vi har i dagens energidebatt
            hört att oppositionen inte precis är samlad. Miljöpartiet tar
            upp feed in-systemet som de gärna vill ha. Vänstern säger i dag
            nej till det, fast Jonas Sjöstedt sade för ett tag sedan i en
            debattartikel att man skulle kunna tänka sig det.
          </note>
          <note>
            Miljöpartiet menar att vattenkraften bör minskas, i alla fall
            från elcertifikatssystemet. Socialdemokraterna har i sin motion
            sagt att man inte får röra elproduktionen från vattenkraften.
            Vänsterpartiet säger att vattenkraften är oerhört viktig. Och
            hur det ser ut inom oppositionen vad gäller kärnkraftsfrågan ska
            vi inte snacka om.
          </note>
          <note type="speaker">
            Anf. 64 ANN-KRISTINE JOHANSSON (S) replik:
          </note>
          <note>
            Fru talman! Cecilie Tenfjord-Toftby skryter över eller berömmer
            denna överenskommelse som är beslutad i kammaren. Ja, med några
            få rösters övervikt. Hur stabilt är det egentligen? Hur långsiktigt
            är det? År 2014 är det val. Då kan det bli en helt annan regering,
            kanske utan ett antal partier som i dag finns i riksdagen. Vi
            vet inte, och det är bekymret för energibranschen, för industrin,
            för konsumenterna. När man inte vet hur energipolitiken ska se
            ut mer än fyra år i taget är det ett bekymmer.
          </note>
          <note>
            Det är rätt som Cecilie Tenfjord-Toftby säger att vi behöver
            ha beslut fattade i Sveriges riksdag, vårt högsta beslutande organ.
            Jag håller med fullständigt. Det är jätteviktigt. Tänk om vi kunde
            få en bred överenskommelse, som håller ett antal år, på samma
            sätt som man gjort i Tyskland och i Danmark. Det skulle ge stabilitet
            också när regeringen åker till Bryssel för att förhandla om frågor
            gällande energipolitiken.
          </note>
          <note>
            Det finns underlag. Nyligen kom Naturvårdsverket med Färdplan
            2050, ett underlag som vi kan börja diskutera. Vi vill ha en utredning
            när det gäller förnybart på lång sikt, 100 procent förnybart.
            Det kan finnas ytterligare annat. Vi behöver ett antal underlag
            för att kunna sätta oss ned och diskutera.
          </note>
          <note>
            Sedan finns det knäckfrågor, vilket Cecilie Tenfjord-Toftby tog
            upp. Vattenkraften är en sådan. Där vill jag gärna höra Cecilie
            Tenfjord-Toftbys syn på det som jag tog upp om vattenkraften och
            mina bekymmer gällande målkonflikten. Jag tror att vi är helt
            överens om att vattenkraften är basen framöver. Den är oerhört
            viktig. Ett bekymmer är om produktionskapaciteten minskar på grund
            av lagstiftning och ett antal direktiv.
          </note>
          <note type="speaker">
            Anf. 65 CECILIE TENFJORD-TOFTBY (M) replik:
          </note>
          <note>
            Fru talman! Ja, när det gäller vattenkraften tror jag att Socialdemokraterna
            och Alliansen är väldigt överens. Jag blir glad för den skrivning
            som fanns i Socialdemokraternas motion, som inte gick till oss
            utan till civilutskottet.
          </note>
          <note>
            Samtidigt visar det på splittringen inom den rödgröna oppositionen.
            Miljöpartiet har en helt annan syn på vattenkraften än Socialdemokraterna.
            När ni, Ann-Kristine Johansson, säger att ni vill bli inbjudna
            till samtal för en blocköverskridande energiöverenskommelse undrar
            jag det är en retorisk fråga eftersom Ann-Kristine inte har möjlighet
            till ytterligare replik vem man ska bjuda in från den rödgröna
            oppositionen.
          </note>
          <note>
            Den rödgröna oppositionen skiljer sig åt på många områden när
            det gäller energipolitiken. Vattenkraften är en stor och viktig
            del. Kärnkraften är en annan stor och viktig del. I betänkandet
            står att läsa att Miljöpartiet och Vänstern vill snabbavveckla.
            De vill att regeringen snarast ska ta fram en avvecklingsplan.
          </note>
          <note>
            Socialdemokraterna säger att till skillnad från regeringens och
            vissa motionärers utbyggnadsiver och den avvecklingshets som präglar
            många aktörers retorik och så vidare. Därför undrar jag vilka
            aktörer det är Socialdemokraterna hänvisar till när man talar
            om avvecklingshets, om det inte är Miljöpartiet och Vänsterpartiet.
            Från den kanten hör vi ju ständiga krav på att kärnkraften snarast
            måste avvecklas.
          </note>
          <note>
            Det talas om blocköverskridande energiöverenskommelser och att
            oppositionen vill bli inbjuden till sådana samtal. Det är dock
            i dag svårt att se vem man i så fall skulle rikta en sådan inbjudan
            till. Det finns ingen gemensam energipolitik från oppositionens
            sida. Det visar dagens debatt mycket tydligt.
          </note>
          <note type="speaker">
            Anf. 66 JOSEF FRANSSON (SD) replik:
          </note>
          <note>
            Fru talman! Jag tänkte ta upp en lite annorlunda fråga och hoppas
            att jag kan få svar på den.
          </note>
          <note>
            I lagen om skatt på energi, 11 kap. Energiskatt på elektrisk
            kraft, står att läsa: Elektrisk kraft är inte skattepliktig om
            den framställs i Sverige i ett vindkraftverk av en producent som
            inte yrkesmässigt levererar elektrisk kraft. Som jag ser det har
            detta gett upphov till ett hål i lagstiftningen, vilket innebär
            att exempelvis kommuner och landsting kan investera i vindkraft
            och därmed inte bara får elcertifikat utan dessutom undviker energiskatt
            för den del man konsumerar i den kommunala verksamheten. Det leder
            till ett skattebortfall för staten, och vill man ha skatteintäkter
            för sina verksamheter måste dessa intäkter hämtas in någon annanstans.
            Det blir således en kostnad för våra medborgare.
          </note>
          <note>
            Finns det några planer från regeringens sida på att titta på
            detta? Cecilie Tenfjord-Toftby kanske inte kan ge ett svar på
            frågan i dag, men jag gör ett försök i alla fall.
          </note>
          <note type="speaker">
            Anf. 67 CECILIE TENFJORD-TOFTBY (M) replik:
          </note>
          <note>
            Fru talman! Jag är medveten om att det finns ett hål i lagstiftningen,
            och det är även Finansen medveten om. I dag handlar det om att
            få fram så mycket förnybar energi som möjligt och så kostnadseffektivt
            som möjligt i det svenska systemet. Just nu arbetar finanssidan
            med nettodebiteringssystemet. I samband med nettodebiteringssystemet
            ses även lagstiftningen på skatteområdet över.
          </note>
          <note>
            Vi vill absolut inte hamna i en situation där vi får en sådan
            diskussion som vi haft om de kooperativa vindkraftverken. När
            vi inför nettodebitering ska vi veta att det är ett långsiktigt
            hållbart system som gynnar småskalig förnybar elproduktion. Jag
            vet att man i samband med att man tittar på nettodebiteringen
            även tittar på den övriga energilagstiftningen.
          </note>
          <note type="speaker">
            Anf. 68 JOSEF FRANSSON (SD) replik:
          </note>
          <note>
            Fru talman! Jag tackar för svaret. Jag kan passa på att ställa
            en helt annan fråga. Det gäller lite av det som jag tog upp i
            mitt anförande tidigare.
          </note>
          <note>
            Jag vet att Alliansen består av fyra olika partier med delvis
            olika uppfattning om saker och ting. I energiöverenskommelsen,
            och även i betänkandet, står att om det ska tillkomma ny kärnkraft
            i Sverige borde vi vara överens om att det är ett hinder på vägen
            att ett kärnkraftverk måste stängas av för att man ska få trycka
            på startknappen för nästa. Det blir problematiskt för investerare
            och andra. Dessutom får man bara bygga på de platser där det redan
            i dag finns kärnkraftverk.
          </note>
          <note>
            Det skulle vara intressant att lite grann få utrett vem som tycker
            vad. Tycker Moderaterna att det är en rimlig ordning eller är
            det ett rent centerpåhitt, som jag genom att göra en kvalificerad
            gissning tror att det faktiskt är?
          </note>
          <note type="speaker">
            Anf. 69 CECILIE TENFJORD-TOFTBY (M) replik:
          </note>
          <note>
            Fru talman! Moderaterna står till 100 procent bakom energiöverenskommelsen.
            Den är bra, den är förutsägbar och den är solid. Den överenskommelse
            som gäller kärnkraften är också bra. Vi vill gärna se ny kärnkraftsproduktion
            i det svenska elsystemet, men den ska bära sig själv på marknadsmässiga
            villkor. Det stämmer mycket väl överens med den övriga energipolitiken.
            Vi ska ha säker elleverans som är kostnadseffektiv både när det
            gäller driften och det som konsumenterna i slutändan får betala.
            Därför ska vi inte subventionera ny kärnkraft, utan den ska bära
            sig på marknadsmässiga grunder.
          </note>
          <note>
            Om kärnkraften inte bär sig ekonomiskt betyder det att det finns
            andra, mer kostnadseffektiva elproduktionssätt som slår ut kärnkraften.
            Det är marknadsekonomi, och den tror jag på.
          </note>
          <note type="speaker">
            Anf. 70 LISE NORDIN (MP) replik:
          </note>
          <note>
            Fru talman! Jag vill börja med att slå hål på den osanning som
            jag nu har hört Cecilie säga två gånger, nämligen att Miljöpartiet
            skulle räkna med minskad vattenkraft. Om Cecilie hade läst vårt
            scenario eller de scenarier som tagits fram av oberoende aktörer
            om hur man kan nå ett helt förnybart elsystem till 2030 hade hon
            sett att ingen av dem räknar med minskad vattenkraft. Det Cecilie
            kanske hänvisar till är att när vi i Sverige fattade beslutet
            att slå samman vårt elcertifikatssystem med Norges föreslog vi
            att vattenkraften inte skulle vara med i det systemet eftersom
            den redan bedöms vara lönsam. Vi tyckte att de pengarna skulle
            göra större nytta i annan förnybar energiteknik.
          </note>
          <note>
            Det har hänvisats till Tyskland flera gånger i dag. Jag tror
            att debatten skulle gynnas av några fakta om vad som faktiskt
            händer i Tyskland. Det är intressant för oss alla. Tyskland minskar
            sina klimatutsläpp snabbare än Sverige. Elproduktionen från förnybara
            energikällor ökade förra året i Tyskland med 17,6 terawattimmar
            jämfört med Sveriges 2 terawattimmar. Kolkraften minskar. Fram
            till 2020 kommer ett antal nya kolkraftverk att byggas i Tyskland,
            men man avvecklar desto fler.
          </note>
          <note>
            Jag uppskattar att regeringen tycks känna oro över den kolkraft
            som byggs i Tyskland. Därför vore det passande att ta ansvar för
            de kolkraftverk som det statliga svenska Vattenfall nu planerar
            att bygga. Miljöpartiets förslag är att Vattenfall får ett direktiv
            om 100 procent förnybar energi, så att Sverige tar sitt ansvar
            för att minska den kolkraft som nu byggs ut i Europa, bland annat
            i Tyskland.
          </note>
          <note>
            Jag skulle vilja fråga Cecilie Tenfjord-Toftby varför Moderaterna
            inte vågar låta utreda ett scenario med 100 procent förnybar energi.
            Vilka är grunderna? Är man rädd att kärnkraften inte tål en jämförelse
            med vad ett system med förnybar energi skulle innebära?
          </note>
          <note type="speaker">
            Anf. 71 CECILIE TENFJORD-TOFTBY (M) replik:
          </note>
          <note>
            Fru talman! Miljöpartiet och vattenkraften är ingen enkel ekvation.
            Lise Nordin har under debatten i dag hänvisat till en mängd rapporter
            som säger att 100 procent förnybart är möjligt, utan att nämna
            vilka rapporter det gäller. I somras presenterade Greenpeace en
            rapport om 100 procent förnybart som Miljöpartiet då sade sig
            stödja. Den placerar vattenkraften i samma ställning som vindkraft
            och solkraft. Innebörden var att man inte behöver vattenkraftens
            ställning för basproduktion av el; de andra reglerar sig självmant.
          </note>
          <note>
            Vi har hört Miljöpartiet argumentera väldigt hårt för den biologiska
            mångfalden och för att man måste reglera vattenkraften mycket
            starkare inte i det här utskottet kanske, men i miljö och jordbruksutskottet.
            Beräkningar från Svensk Energi, som visserligen är en branschorganisation,
            visar att det skulle kunna äventyra mellan 10 och 20 procent av
            vattenkraften. Det kommer att få betydelse för den svenska elproduktionen.
            Jag undrar hur Miljöpartiet ställer sig till Greenpeace rapport.
          </note>
          <note>
            Miljöpartiet vill väldigt gärna lyfta fram Tyskland som en skinande
            stjärna. Men det är en väldigt smutsig stjärna i så fall. I dag
            är det brunkolen som är det mest kostnadseffektiva i Tyskland.
            Det är den som växer. Det är den som går in och tar över när kärnkraften
            ska läggas ned. Vi har sett en massiv utbyggnad av småskalig solel
            i Tyskland. Men man klarar inte att balansera eleffekten i det
            tyska nätet med småskalig solel. Det lönar sig inte i dag att
            satsa på ny basproduktion i Tyskland. Därför kommer tyska myndigheter
            nu troligtvis att införa ett förbud mot att lägga ned gammal smutsig
            kolkraft.
          </note>
          <note type="speaker">
            Anf. 72 LISE NORDIN (MP) replik:
          </note>
          <note>
            Fru talman! Miljöpartiet ser med stort intresse på alla förslag
            som läggs fram i energidebatten kring 100 procent förnybar energi
            och andra mål. Vi har inte uttalat officiellt stöd för någon enskild
            rapport. Vårt förslag i Sveriges riksdag i dag är att det ska
            göras en statlig utredning om hur Sverige skulle kunna nå 100
            procent förnybar energi. Det är först när det finns en statlig
            utredning som det börjar bli riktigt intressant i den här kammaren
            att diskutera de framtida energipolitiska målen.
          </note>
          <note>
            Cecilie efterfrågar vilka rapporter det kan handla om. Jag kan
            visa den senaste, som KTH publicerade för en månad sedan. Professor
            Lennart Söder har skrivit rapporten På väg mot en elförsörjning
            baserad på enbart förnybar el i Sverige . Han räknar bland annat
            med att dagens vattenkraft räcker gott och väl för att nå 100
            procent förnybar energi. Han räknar med en kraftig ökning av vindkraft
            och solkraft och skriver att dagens vattenkraft räcker med råge.
            Han skriver också att kostnaden, om det blir någon, skulle vara
            enstaka öre per kilowattimme. Men troligtvis klarar Sveriges vattenkraft
            redan i dag att försörja oss med 100 procent förnybar energi om
            vi bygger ut vindkraften och solkraften.
          </note>
          <note>
            Vad gäller vattenkraften och miljökraven trodde jag att regeringen
            stod bakom att vi ska uppfylla EU:s direktiv om moderna miljökrav
            och biologisk mångfald för den vattenkraft vi har. Det trodde
            jag inte att vi behövde diskutera i denna kammare.
          </note>
          <note>
            I sitt anförande sade Cecilie att nödvändiga reparationer har
            gjorts av de svenska kärnkraftverken. Det tycks inte som att bland
            annat EU instämmer. När EU nyligen gjorde en säkerhetsgenomgång
            av alla Europas kärnkraftverk pekades Forsmark i Sverige ut som
            ett av de absolut farligaste. Forsmark skulle inte klara ett elbortfall
            på en timme utan risk för härdsmälta. För två veckor sedan snabbstoppades
            reaktor O2 av ansvarig myndighet för att reaktorägaren inte klarar
            att nå upp till säkerhetskraven.
          </note>
          <note>
            Vad vi ser är att den svenska kärnkraften börjar bli gammal.
            Vad jag inte kan förstå är varför regeringen säger nej till att
            låta utreda 100 procent förnybar energi.
          </note>
          <note type="speaker">
            Anf. 73 CECILIE TENFJORD-TOFTBY (M) replik:
          </note>
          <note>
            Fru talman! Det är intressant att höra att Miljöpartiet inte
            ställer sig bakom någon enskild rapport men ser med intresse på
            alla. I sitt anförande hänvisar de till ett antal rapporter som
            de anser stöder deras sak. Det är bra, för då kan man vara selektiv
            och välja ut delar av rapporter som stöder ens egen politik, utan
            att själv behöva ta aktiv ställning till någonting.
          </note>
          <note>
            Jag är glad för att Miljöpartiet har vänt när det gäller vattenkraften.
            Vi har under flera debatter i denna kammare, speciellt när det
            gällt de gröna elcertifikaten, hört Miljöpartiet uttala att speciellt
            den småskaliga vattenkraften bör undantas från miljöcertifikatssystemet.
            Detta skulle äventyra nyinvesteringar i den befintliga vattenkraften.
            Jag tror till exempel inte att vi i Sverige kommer att bygga ut
            våra nationalälvar. Där tycker jag att vi bör kunna klara att
            effektivisera den befintliga vattenkraften.
          </note>
          <note>
            När det gäller Lise Nordins verklighetsbeskrivning vill jag säga
            att Miljöpartiet ibland kan bli det godas fiende. I en värld där
            klimathotet blir allt tydligare försöker Miljöpartiet ständigt
            måla upp Sverige som boven i dramat. Den verklighetsbeskrivningen
            ställer jag mig inte bakom. Sverige är ett föregångsland. Det
            beror mycket på naturliga förutsättningar. Vi har naturresurser
            som redan i dag gett oss en näst intill hundraprocentigt klimatsmart
            elproduktion. Vattenkraften har vi väldigt mycket att tacka för.
            Vi har kärnkraften, som i dag utgör 40 procent av vår elproduktion.
            Vi har väldigt låga CO2-utsläpp. Vi når redan EU:s 2020-mål.
          </note>
          <note>
            Vi har en stark energipolitik, och den leder oss åt rätt håll.
            Sverige är inte boven i dramat. Sverige är ett föregångsland när
            det gäller klimatsmart elproduktion.
          </note>
          <note type="speaker">
            Anf. 74 KENT PERSSON (V) replik:
          </note>
          <note>
            Fru talman! Jag tackar Cecilie Tenfjord-Toftby för hennes anförande
            och de påståenden hon har. Jag börjar med påståendet att Alliansens
            energipolitik är stabil och solid. Jag tror att det var de orden
            Cecilie Tenfjord-Toftby använde sig av. Överenskommelsen mellan
            Centerpartiet, Socialdemokraterna och Vänsterpartiet var dock
            lös i formerna och inte så stabil, anser hon.
          </note>
          <note>
            Man må titta lite närmare på den överenskommelsen, som ingicks
            1997 och sträckte sig ända fram till 2008, då den nya energipolitiska
            överenskommelsen ingicks. Under elva år fanns det en stabil blocköverskridande
            energipolitik här i riksdagen som innebar stängning av kärnkraftverket
            i Barsebäck, en satsning på det förnybara och en utveckling av
            de gröna certifikaten, som i dag ligger till grund för den framgångsrika
            satsningen. Det är det som är sanningen. Kom inte och prata om
            den här sexåriga överenskommelsen, som verkligen spretar när det
            gäller kärnkraften och tolkningen av den!
          </note>
          <note>
            Den andra delen som Cecilie Tenfjord-Toftby tog upp var att man
            ska vara varsam med pengarna och invänta Riksrevisionens rapport
            innan man diskuterar vad man ska satsa på när det gäller energieffektivisering.
            Jag trodde faktiskt att den här debatten handlade om anslagen
            inom detta utgiftsområde om inriktningen och hur medlen ska användas.
          </note>
          <note type="speaker">
            Anf. 75 CECILIE TENFJORD-TOFTBY (M) replik:
          </note>
          <note>
            Fru talman! Den tidigare energiöverenskommelsen höll i elva år.
            Det var väldigt bra att den gjorde det, för stabilitetens skull.
            Men den stora skillnaden mellan den överenskommelsen och den som
            finns inom Alliansen i dag är att Sveriges riksdag står bakom
            den nuvarande energiöverenskommelsen. Det fanns en majoritet i
            Sveriges riksdag för Alliansens energiöverenskommelse. Det har
            fattats ett demokratiskt beslut om att det är den här inriktningen
            som Sveriges energipolitik ska ha.
          </note>
          <note>
            Det finns ingenting som är starkare än ett beslut fattat i Sveriges
            riksdag. Oavsett hur starka partiledarna är i de enskilda partierna
            kan de aldrig ersätta Sveriges riksdag. Det trodde jag att Kent
            Persson var medveten om. Det är i varje fall jag medveten om.
          </note>
          <note>
            Jag ska vara ödmjuk nog att säga att det inom Alliansen finns
            fyra partier. Det finns olika partikongress- och partistämmobeslut
            även inom energiområdet. Det är där styrkan i vår energiöverenskommelse
            ligger.
          </note>
          <note>
            Vi har utrymme att diskutera internt i våra partier. Men samhället
            utanför vet att det är först när ett annat beslut föreligger i
            riksdagens kammare som man ser en ändring av energipolitiken.
            Det är starkt det, Kent Persson!
          </note>
          <note type="speaker">
            Anf. 76 KENT PERSSON (V) replik:
          </note>
          <note>
            Fru talman! Den stora skillnaden är att ni har öppnat för utbyggnad
            av kärnkraft, Cecilie Tenfjord-Toftby. Den förra överenskommelsen
            uteslöt den delen. Det är den stora skillnaden i den energipolitik
            som ni för just nu.
          </note>
          <note>
            Dessutom är det inte sant att den förra politiken inte var förankrad
            i riksdagen. Varje enskilt beslut om inriktningen fattades här
            i riksdagen och hade också stöd av en stor del av befolkningen.
          </note>
          <note>
            Vi går tillbaka till energieffektiviseringen. Den är grunden
            för att vi ska kunna få ett hållbart energisystem i framtiden.
            Varför avvakta Riksrevisionens rapport när det finns så många
            andra sakkunniga inom området som talar om vikten av energieffektivisering?
          </note>
          <note>
            Det har företrädare för Alliansen gjort under dessa sex år. Den
            billigaste och mest miljövänliga kilowattimmen är den som aldrig
            behöver produceras. Det trodde jag att vi var ganska överens om
            utan att vi ska behöva blanda in Riksrevisionen i det. Det handlar
            mer om på vilka områden man gör det.
          </note>
          <note>
            Om vi nu kan minska energiförbrukningen i byggnationerna, varför
            ska vi då inte gå fram snabbare än vad regeringen har föreslagit?
            För mig är det ofattbart. En enig bransch säger: Gör det! Ha tuffare
            krav! Vi kan det här, och vi har möjligheter att göra det. Kommunerna
            vill det, och IVA tycker det. Då blir vi trovärdiga.
          </note>
          <note type="speaker">
            Anf. 77 CECILIE TENFJORD-TOFTBY (M) replik:
          </note>
          <note>
            Fru talman! Det vi debatterar i kammaren i dag är inte bostadsbranschen,
            fastighetsbranschen och energieffektiviseringsregelverk. Det hör
            tyvärr till ett annat utskott. Jag skulle gärna ha tagit över
            även civilutskottets ansvar på just det området. Det hade inte
            varit mig emot.
          </note>
          <note>
            Energieffektiviseringsåtgärder är viktiga. Vi har energirådgivarna
            ute i kommunerna, som jag anser gör ett väldigt stort arbete och
            får på tok för lite beröm för det de gör.
          </note>
          <note>
            PFE-systemet som tidigare har nämnts här kommer att fortsätta
            till 2017. Jag vill påpeka att oppositionen inte är samlad i förslagen.
            Det spretar mycket inom oppositionen. Men delar av den rödgröna
            oppositionen säger sig vilja fortsätta med PFE-programmet trots
            att regeringen anser att det strider mot EU:s statsstödsregler.
          </note>
          <note>
            Det man oavsett bransch alltid frågar efter är förutsägbarhet.
            Jag ska ställa en retorisk fråga igen. Hur skulle vi kunna lansera
            ett PFE-system genom att säga: Vi chansar på att EU godkänner
            och låter oss fortsätta? Det finns inga garantier, men vi testar
            och ser om det bär. Det är inget bra försäljningsargument.
          </note>
          <note>
            Vi vill ha bra system som är kostnadseffektiva och leder fram
            till målet. Jag tycker att PFE-systemet har varit väldigt bra.
            Men när jag går ut och marknadsför det vill jag marknadsföra systemet
            som ett hållbart system som är förutsägbart.
          </note>
          <note>
            När en elintensiv industri går med ska vi garantera den att den
            också kommer att få fullfölja programmet. Det är vad jag utgår
            från görs på Regeringskansliet just nu. Detta är ett system som
            jag väldigt gärna vill se ska fortsätta.
          </note>
          <note>
            Ajournering
          </note>
          <note>
            Kammaren beslutade kl. 12.55 på förslag av förste vice talmannen
            att ajournera förhandlingarna till kl. 13.00, då statsminister
            Fredrik Reinfeldt (M) skulle lämna information från Europeiska
            rådets möte den 13 och 14 december.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 13.00.
          </note>
          <note>
            8 § Information från regeringen om Europeiska rådets möte den
            13 och 14 december
          </note>
          <note type="speaker">
            Anf. 78 Statsminister FREDRIK REINFELDT (M):
          </note>
          <note>
            Herr talman! Ärade ledamöter! Europeiska rådet möttes på torsdagen
            och fredagen förra veckan, alltså den 13 och 14 december. Dagen
            före hade finansministrarna lyckats nå en överenskommelse om det
            första steget mot en europeisk bankunion genom att enas om en
            gemensam banktillsyn. Mötet kom därför i stället att fokusera
            på den rapport som hade presenterats av de fyra ordförandena Herman
            Van Rompuy, José Manuel Barroso, Jean-Claude Juncker och Mario
            Draghi. Rapporten handlar om vägen till vad man kallar en genuin
            ekonomisk och monetär union.
          </note>
          <note>
            Slutsatserna omfattar därutöver bland annat den gemensamma säkerhets-
            och försvarspolitiken, kommissionens årliga tillväxtanalys, fullföljandet
            av den inre marknaden, en avstämning av EU:s utvidgningspolitik
            samt den allvarliga situationen i Syrien.
          </note>
          <note>
            Herr talman! Det slutsatsutkast som ursprungligen lades fram
            av Europeiska rådets ordförande innehöll mycket långtgående förslag
            på åtgärder för att skapa en fördjupad ekonomisk och monetär union.
            Det föreslogs en färdplan i tre steg.
          </note>
          <note>
            Det första steget under 20122013 föreslogs omfatta de reformer
            som redan har beslutats eller är på väg att beslutas, det vill
            säga det vi kallar sexpacken, tvåpacken och finanspakten, samt
            fortsatt arbete med bankunionen. Den ekonomiskpolitiska samordningen
            skulle förstärkas i enlighet med reglerna i finanspakten.
          </note>
          <note>
            Det andra steget, förlagt till 20132014, föreslogs omfatta en
            utveckling mot en mer fullständig bankunion, till exempel en gemensam
            avvecklingsmekanism för banker i kris. Dessutom föreslogs ett
            inrättande av individuella arrangemang av kontraktsmässig art
            om ekonomiska reformer. Dessa kontrakt skulle utgöra nya instrument
            främst för eurozonen. De skulle vara öppna även för icke-euroländer.
          </note>
          <note>
            Det tredje steget, förlagt i tid bortom 2014, gick betydligt
            längre. Målet skulle vara en progressiv sammanslagning av ekonomisk
            suveränitet på den europeiska nivån och en stärkt solidaritet
            mellan medlemsstaterna. En gemensam budgetmässig kapacitet skulle
            inrättas som skulle spela en roll för automatisk stabilisering
            i enskilda medlemsländer med gemensamt beslutsfattande om nationella
            budgetar, skatter och sysselsättning. Fördragsändringar skulle
            förmodligen behövas för detta.
          </note>
          <note>
            Herr talman! Redan i det reviderade slutsatsutkast som presenterades
            dagen före toppmötet hade många av de långtgående förslagen tagits
            bort. Under toppmötet revideras slutsatserna ytterligare. Många
            medlemsländer, inklusive Sverige, ifrågasatte vid mötet processen
            runt och substansen i de mest långtgående förslagen i de fyra
            ordförandenas rapport. Dessa invändningar kom från såväl eurozons-
            som icke-eurozonsländer. Framför allt gällde det förslagen om
            mer centralisering av ekonomiskt beslutsfattande och inrättandet
            av nya budgetkapaciteter. Det gällde också förslagen om de nya
            så kallade reformkontrakten som flertalet medlemsländer menade
            var för oklara.
          </note>
          <note>
            Flera medlemsländer ansåg generellt att otillräcklig information
            givits om konsekvenserna av de nya förslagen och att medlemsländerna
            inte hade konsulterats i tillräckligt stor utsträckning vid utarbetandet
            av förslagen. Resultatet blev att en uppdelning i tre steg mot
            en fördjupning av EMU utgick. Det som tidigare utgjort det sista
            steget, alltså steg 3, lyftes helt ut ur texten. Det gäller till
            exempel förslagen om gradvis överföring av ekonomisk suveränitet
            från medlemsstaterna till europeisk nivå och automatiska stabilisatorer
            genom en gemensam eurobudget samt steg mot gemensamt beslutsfattande
            om nationella budgetar på till exempel skatte- och sysselsättningsområdet.
          </note>
          <note>
            I stället fokuserar nu slutsatserna på vikten av att genomföra
            de åtgärder som redan har beslutats för att förstärka ramverket
            för ekonomisk styrning, till exempel de så kallade sexpacken,
            tvåpacken och finanspakten.
          </note>
          <note>
            I tillägg till detta fick Herman Van Rompuy och José Manuel Barroso
            i uppdrag att lägga fram nya förslag på vissa begränsade områden
            till toppmötet som ska hållas i juni nästa år. Förslagen ska läggas
            fram efter konsultationer med medlemsländerna. Detta gäller fyra
            områden.
          </note>
          <note>
            Det första är koordinering av nationella reformer i enlighet
            med reglerna i finanspakten. Det andra är den sociala dimensionen
            av EMU. Det tredje är möjligheten att utforma ömsesidigt överenskomna
            reformkontrakt för att öka konkurrenskraften och tillväxten i
            medlemsländerna. Dessa kontrakt kan se olika ut beroende på respektive
            medlemslands situation. Kontrakten ska fortsatt endast gälla för
            eurozonsländerna. Icke-eurozonsländer, alltså till exempel Sverige,
            kan sluta kontrakt på frivillig basis. Solidaritetsmekanismer
            kopplade till dessa är det fjärde området. Vikten av demokratisk
            legitimitet för den vidare processen underströks.
          </note>
          <note>
            Herr talman! Från svensk sida välkomnar vi de nya slutsatserna
            eftersom vi var kritiska till inriktningen i förslagen i den tredje
            etappen och till bristen på analys och förberedelse av förslagen.
            Förslagen riskerar att ta bort medlemsländernas ansvarstagande
            för den egna ekonomin och marknadens signaler när ett land behöver
            vidta strukturella reformer eller sanera sina offentliga finanser.
          </note>
          <note>
            Med finansministrarnas överenskommelse om en gemensam banktillsyn
            kommer arbetet att fortsätta för att konstruera resterande delar
            av en bankunion. Arbetet fortsätter med de förslag som redan ligger
            på bordet om ett krishanteringsramverk samt harmonisering av nationella
            insättningsgarantier. Ambitionen är att nå en överenskommelse
            med Europaparlamentet om detta till juni 2013. Avsikten är också
            att ESM, när den gemensamma tillsynsmyndigheten inrättats och
            fungerar, ska kunna rekapitalisera fallerande banker inom eurozonen.
            Därutöver kommer kommissionen under 2013 att lägga fram förslag
            om en gemensam avvecklingsmyndighet som ska hantera banker med
            problem. Diskussionerna om detta kan förutses bli omfattande.
            Att avvecklingsmyndigheten konstrueras på rätt sätt är ett av
            de krav som Sverige har ställt för att i framtiden kunna överväga
            ett svenskt deltagande i bankunionen. Det gäller att skattebetalarnas
            pengar värnas och att strukturer sätts på plats så att det i första
            hand är bankerna själva som får finansiera sina förluster och
            sitt risktagande. Detta kan till exempel göras genom att man tillåter
            statligt övertagande på samma sätt som i Sverige. Det är ett ägande
            som innebär att bankerna, när de har återhämtat sig, kan säljas
            ut på marknaden för att återfå skattebetalarnas pengar. För att
            uppnå detta är det viktigt att krishanteringen baseras på sunda
            principer, särskilt när det gäller värderingen av banker i kris.
            Om samtliga ben i bankunionen konstrueras på rätt sätt har EU
            lyckats med ett mycket viktigt projekt. Många av EU:s medlemsländer
            lider i dag av konsekvenserna av att problem i finanssektorn upptäcktes
            för sent och av att förlusterna överfördes på de offentliga finansernas
            skuldkonto och därmed till skattebetalarna i dessa länder.
          </note>
          <note>
            Om vi lyckas skapa ett system som undviker detta i framtiden
            har vi gjort mycket viktiga framsteg för att förebygga ekonomiska
            kriser liknande den vi har i dag. Det är viktigt att konstruktionen
            blir rätt så att vi inte i stället skapar nya problem. Från svensk
            sida kommer vi därför fortsatt att vara aktiva i diskussionerna.
          </note>
          <note>
            Herr talman! Europeiska rådet förde denna gång ingen ingående
            diskussion om tillväxtfrågorna. Kommissionens årliga tillväxtöversyn
            för 2013 som lanserar den tredje europeiska terminen välkomnades.
            Tillväxtöversynen ska granskas på grundval av erfarenheter från
            2012 års europeiska termin. Europeiska rådet återkommer till frågan
            vid toppmötet i mars 2013.
          </note>
          <note>
            Europeiska rådet betonar den inre marknadens bidrag till tillväxt
            och konkurrenskraft. För att lyckas måste kvarvarande rättsakter
            inom ramen för den första inremarknadsakten antas snarast. Kommissionen
            ska också presentera förslag för alla nyckelområden i den andra
            inremarknadsakten under våren 2013.
          </note>
          <note>
            På bland annat svenskt initiativ tillades i slutsatserna en skrivning
            om vikten av skyndsamma åtgärder för att genomföra tjänstedirektivet.
          </note>
          <note>
            Vid toppmötet gavs den höga representanten Catherine Ashton och
            kommissionen i uppdrag att utarbeta förslag på hur EU:s gemensamma
            säkerhets- och försvarspolitik ska kunna effektiviseras och förstärkas.
            När dessa förslag presenteras återkommer vi vid toppmötet i december
            2013 till en substansdiskussion om dessa frågor.
          </note>
          <note>
            Herr talman! Europeiska rådet välkomnar slutsatserna från allmänna
            rådet den 11 december vad gäller EU:s utvidgning. Vidare kommer
            en regional strategi för området kring Adriatiska havet och Joniska
            havet att läggas fram före utgången av 2014. Slutligen uttryckte
            Europeiska rådet sin djupa oro över den allvarligt försämrade
            utvecklingen i Syrien. Det stora internationella möte som just
            har hållits i Marrakech med företrädare för den syriska oppositionen
            välkomnades. EU:s utrikesministrar gavs i uppdrag att arbeta vidare
            med olika optioner för att stödja och hjälpa oppositionen samt
            för att stärka skyddet för civila i konflikten.
          </note>
          <note>
            Herr talman! Jag är därmed redo att svara på kammarens frågor.
          </note>
          <note type="speaker">
            Anf. 79 MARIE GRANLUND (S):
          </note>
          <note>
            Herr talman! Jag vill också tacka statsministern för återrapporten
            från den gångna veckans möte i Europeiska rådet.
          </note>
          <note>
            Som statsministern har redogjort för blev det till slut ett beslut
            om en gemensam banktillsyn där inflytandet för de länder som står
            utanför eurosamarbetet blir acceptabelt. Då menar jag avseende
            EBA. Det är acceptabelt på så sätt att vi kan låta EMU-länderna
            gå vidare.
          </note>
          <note>
            Jag kan emellertid beklaga att det inte gick att uppnå några
            likvärdiga regler avseende ECB. Kommer statsministern att verka
            för att det kommer att bli likvärdiga regler för oss som står
            utanför eurosamarbetet och för dem som är med i den monetära unionen?
            Det skulle vara olyckligt att slänga igen dörren. Sverige är ett
            litet land, och det är viktigt att hålla alla dörrar öppna.
          </note>
          <note>
            Statsministern har också redogjort för den delen i slutsatserna
            som handlar om en fördjupning av EMU. Vi är väl alla glada för
            att mycket av detta stoppades i papperskorgen, i alla fall temporärt.
            Ibland känns det som att de fyras gäng sitter i en federal bubbla
            och inte riktigt känner hur diskussionerna går ute i de olika
            medlemsländerna. Vi får väl komma tillbaka till frågan.
          </note>
          <note>
            Det som är glädjande är att det i rapporten framgår att man ska
            bevara Europas sociala modell. Det är viktigt att framhålla när
            mycket av de sociala skyddsnäten raseras. Det skulle vara på sin
            plats att driva frågan om ett socialt protokoll som gör att lika
            lön gäller för lika arbete i Sverige och i övriga medlemsländer.
            Är statsministern beredd att göra detta?
          </note>
          <note type="speaker">
            Anf. 80 Statsminister FREDRIK REINFELDT (M):
          </note>
          <note>
            Herr talman! Det är korrekt att den överenskommelse som finansministrarna
            slöt mer handlade om den för EU-27 gemensamma bankmyndigheten
            EBA, som är placerad i London. Vi har tillförsäkrat oss ett inflytande
            som gör det möjligt för länder som inte har euron som valuta att
            ha ett reellt inflytande när vi utformar bankregler för hela EU.
          </note>
          <note>
            Låt oss konstatera att genom utpekandet av ECB, den för eurozonen
            gemensamma centralbanken, som tillsynsmyndighet har man närmast
            per definition skapat en skillnad gentemot länder som inte har
            ECB som centralbank. Det måste klarläggas att man skiljer penningpolitiken
            från tillsynsansvaret hos ECB. Det är viktigt. Men ECB är tillförsäkrad
            en lång grad av oberoende, också traktatsfäst, vilket rimligen
            gör att mer långtgående idéer om att utjämna makt och inflytande
            till länder som inte har ECB som centralbank troligen kräver fördragsändringar
            och till slut kommer att landa i att vi inte tar på oss samma
            typ av betalningsåtaganden, ansluter oss till ESM, alltså den
            för eurozonen gemensamma hanteringsmekanismen, och vi kan kanske
            inte påräkna exakt samma typ av inflytande.
          </note>
          <note>
            Det här är bland annat vad vi ska diskutera vidare, men det är
            juridiskt mycket komplicerat. Det följer av att Sverige har en
            egen riksbank, och den är inte ECB.
          </note>
          <note>
            Sedan var det frågan om den sociala modellen. Marie Granlund
            vet att när man diskuterar i de termerna menar man inte ett socialt
            protokoll av det slag som Socialdemokraterna pratar om i Sverige.
            Det är huvudsakligen andra saker man avser med detta. Att ta den
            typen av initiativ är också att öppna för en fördragsändring.
            Det är en mycket komplicerad process i Europa, och det leder till
            en lång rad andra krav på fördragsändringar och leder rimligen
            inte ens i slutändan till att den svenska synen på arbetsmarknadsmodeller
            och sociala modeller, som inte ser likadana ut över hela Europa,
            kommer att vara riktmärket för hur det ska se ut i det gemensamma
            rättsliga systemet som EU utvecklar.
          </note>
          <note type="speaker">
            Anf. 81 MARIE GRANLUND (S):
          </note>
          <note>
            Herr talman! Jag vill tacka statsministern för svaret, även om
            jag inte i alla delar är nöjd med hur det utformades.
          </note>
          <note>
            Nej, det är riktigt att när man talar om att det är viktigt att
            bevara den sociala modellen talar man självklart inte om ett socialt
            protokoll. Men det vore väl läge att börja föra den debatten,
            för när skyddsnäten i Europa på olika sätt har försämrats för
            löntagarna måste vi se till att knyta samman det här igen. När
            fördragsändringarna någon gång kommer handlar det om att ha fört
            den här diskussionen under lång tid så att man får en acceptans
            för den.
          </note>
          <note>
            Min uppmaning till statsministern är att ta detta på allvar.
            Både den europeiska fackföreningsrörelsen och den svenska fackföreningsrörelsen
            påtalar verkligen behovet av ett socialt protokoll, och det hade
            de inte gjort om de inte hade varit rädda för att det kunde bli
            ännu värre.
          </note>
          <note type="speaker">
            Anf. 82 Statsminister FREDRIK REINFELDT (M):
          </note>
          <note>
            Herr talman! I min roll att återrapportera från Europeiska rådet
            vill jag understryka att detta inte har någonting att göra med
            toppmötet som jag just övervarit. Den frågan har inte diskuterats.
          </note>
          <note>
            Vi har vid tidigare tillfällen flera gånger rapporterat att vi
            via Lissabonfördraget snarare kunde peka på betydande förstärkningar
            av arbetstagares rättigheter och skydd inom det fördrag som nu
            gäller för Europeiska unionen.
          </note>
          <note type="speaker">
            Anf. 83 NILS BROWN (M):
          </note>
          <note>
            Herr talman! Jag vill tacka statsministern för återrapporteringen.
          </note>
          <note>
            Vi kan konstatera, som statsministern har varit inne på, att
            de mer långtgående förslagen om ekonomisk-politisk integration
            har lagts på is. Det är ett beslut som jag tycker är bra utifrån
            att det framlagda förslaget hade lett till att mer makt hade flyttats
            från medlemsstaterna till EU men också för att det hade påskyndat
            en eventuell delning mellan euroländer och icke-euroländer. Här
            har Sverige i alla EU-sammanhang de senaste åren värnat om att
            hålla ihop samarbetet i stället och varit motståndare till att
            skapa unioner inom unionen en linje som jag tycker är bra och
            viktig.
          </note>
          <note>
            I rapporteringen från mötet har jag även fått bilden av att det
            nu är fler länder som tydligt tar den här ställningen och är skeptiska
            till denna typ av mer långtgående integration på just det ekonomiska
            området.
          </note>
          <note>
            Min fråga till statsministern är: Hur bedömer du stämningen på
            det här mötet jämfört med tidigare möten i Europeiska rådet? Har
            den förändrats, eller kommer vi att få se nya långtgående förslag
            i den här riktningen som eventuellt kan vinna stöd i framtiden?
          </note>
          <note type="speaker">
            Anf. 84 Statsminister FREDRIK REINFELDT (M):
          </note>
          <note>
            Herr talman! Jag tror att den mest påtagliga förskjutning som
            har skett på det här toppmötet jämfört med många av de toppmöten
            som jag har övervarit sedan hösten 2008 är känslan av att marknadstryck
            och annat som ofta har byggts upp inför den här typen av toppmöten
            något har avtagit. Det vill säga att den omedelbara känslan av
            att krisen står utanför dörren har dämpats något. Det kan möjligen
            också dämpa viljan att bygga på ytterligare nya strukturer om
            man upplever att ekonomin åtminstone gradvis har kommit ur de
            mest kortsiktigt allvarliga faserna.
          </note>
          <note>
            Samtidigt kan det sägas vara lite grann missvisande i och med
            att det fortsatt är djupgående problem i Europa. Den invändning
            som vi har haft mot EMU-rapporten är att man kan föra diskussioner
            om vilken typ av koordination i beslutsfattandet man ska ha mellan
            olika nivåer i Europa men att det korresponderar så lite med de
            problem som Europa just nu har.
          </note>
          <note>
            Vi uppfattar att Europa har konkurrenskraftsproblem, att lönekostnadsutvecklingen
            har avvikit från produktivitet. Det gör att vi har hamnat på löne-
            och kostnadslägen som inte är konkurrenskraftiga.
          </note>
          <note>
            Vi upplever att vi har en fortlöpande finanskris som Europa i
            alla fall inte i alla delar har haft förmåga att hantera på ett
            för skattebetalare och för ekonomin bra och välkommet sätt och
            att vi har kommit att få betydande problem med statsfinanserna,
            alltså mycket stora underskott och snabbt uppbyggda skulder.
          </note>
          <note>
            Mycket av det som föreslås korresponderar inte med att lösa något
            av dessa problem. Då invänder vi att det är bättre att koncentrera
            sig på att verkligen lösa dem. I den delen är banktillsynen intressant.
            Om banktillsynen blir kraftfull och fås att fungera har vi tillfört
            något som i delar av Europa har saknats. Det har vi i så fall
            anledning att välkomna. Det är bara det att det måste komma på
            plats och fås att fungera såsom det har varit avsett.
          </note>
          <note type="speaker">
            Anf. 85 NILS BROWN (M):
          </note>
          <note>
            Herr talman! Tack, statsministern för svaret! Min följdfråga
            handlade just om banktillsynen. Jag tyckte att jag fick ett bra
            svar, så jag passar på att önska god jul och gott nytt år.
          </note>
          <note type="speaker">
            Anf. 86 Statsminister FREDRIK REINFELDT (M):
          </note>
          <note>
            Herr talman! Jag tror inte att det behövs några svar på det.
          </note>
          <note type="speaker">
            Anf. 87 Andre vice talman ULF HOLM (MP):
          </note>
          <note>
            Herr talman! Tack så mycket, statsministern, för återrapporten!
            Jag vill börja med att ge beröm. Jag tycker att statsministern
            och finansministern gjorde ett bra jobb när det gäller bankunionen.
            Den blev inte perfekt. Det finns mer att göra. Men det blev ändå
            ett steg framåt, och det tycker jag är bra.
          </note>
          <note>
            Däremot tycker jag inte att Sverige ska delta i bankunionen.
            Så långt sträcker sig inte mitt beröm. Den är så pass negativ
            att jag inte tycker att Sverige ska delta i den.
          </note>
          <note>
            När det gäller området om EMU och färdplanen togs mycket bort,
            men man måste väl ändå konstatera att de som vill att EU ska ha
            mer makt på de här områdena har flyttat fram positionerna ganska
            ordentligt. Och även om ni nu stoppade några av förslagen och
            tog bort dem från slutsatserna är det i den riktningen att mer
            makt ska förflyttas till Bryssel.
          </note>
          <note>
            Där hoppas jag att statsministern kan vara än mer aktiv framöver
            när det gäller att stoppa sådana förslag och visa på andra möjligheter
            att arbeta med de här frågorna.
          </note>
          <note>
            Jag vill också kommentera något rent allmänt. Frågan är om de
            slutsatser som nu antogs verkligen är de som människorna i Europa
            förväntar sig ska komma.
          </note>
          <note>
            Jag noterar att statscheferna anser att de nya jobben ska komma
            inom försvarspolitiken. Jag tror inte att det är riktigt så som
            många av väljarna i Europa anser att det ska vara. Man vill nog
            ha en fokusering på den gröna omställningen och på miljövänliga
            produktioner. Det handlar om att förhindra klimatförändringarna.
            Det är där, i denna gröna sektor, som de nya jobben ska komma.
            Av detta kan vi inte se några spår alls i slutsatserna.
          </note>
          <note>
            Det är inte ett ord om Dohamötet och FN-toppmötet och ingenting
            om andra viktiga frågor inom detta område. Där tycker jag att
            mycket måste göras framöver, och jag saknar det svenska initiativet
            i dessa frågor.
          </note>
          <note type="speaker">
            Anf. 88 Statsminister FREDRIK REINFELDT (M):
          </note>
          <note>
            Herr talman! Jag vill tacka Ulf Holm för de vänliga orden och
            understryka det jag sade inför EU-nämnden, att den process vi
            nu såg ser vi ganska ofta.
          </note>
          <note>
            Ibland finns det lite mer yviga papper och dokument som inte
            alltid sedan blir slutsatser. Det finns många kloka parlamentariker
            och regeringar runt om i Europa som tvättar olika förslag. Sedan
            blir det kanske inte exakt som man först har föreslagit.
          </note>
          <note>
            Finns det de som vill återkomma till den här typen av förslag?
            Ja, det finns det på många platser runt om i Europa. Det kommer
            att dyka upp igen, och vi kommer att få en ny diskussion om vad
            som är rätt steg och vad som är fel steg att ta.
          </note>
          <note>
            Det finns steg som tas här som isoleras till eurozonen. Där finns
            en drivkraft. I ljuset av att hantera en gemensam valuta tycker
            flera länder inom den unionen att det kräver en del följdkonsekvenser
            som då Sverige inte kommer att vara med i eller som man kommer
            att ställas inför att frivilligt, i så fall, ansluta sig till.
          </note>
          <note>
            Ulf Holm nämner vad människor i Europa förväntar sig. Det är
            nog högst olika. Ett problem som jag upplever är att väldigt många
            känner att besparingar runt om i Europa har gått väl långt. Vi
            har många sett demonstrationerna i Grekland, i Spanien och i Frankrike.
            Det finns en trötthet på att det ställs krav på besparingar, utgiftsminskningar
            och skattehöjningar.
          </note>
          <note>
            Problemet är att dessa länder har mycket stora underskott och
            en utmattad förmåga att ta ut större skatt eller att få in större
            inkomster. Då blir väldigt snabbt lösningen: Någon annan kan gärna
            betala.
          </note>
          <note>
            Jag har uppfattat att stödet i Sveriges riksdag för att någon
            annan ska vara Sverige eller svenska skattebetalare är ytterst
            begränsat, även från dem som säger sig vara väldigt bekymrade
            över hur detta socialt drabbar dem som nu är utsatta i dessa länder.
            Därför ska man vara lite försiktig med vad man ropar på i de här
            sammanhangen. Det som de ofta vill ha är nämligen hjälp utifrån.
            Frågan är då i vilken utsträckning de som ska komma utifrån, det
            vill säga Sverige och några till, är beredda att gå längre för
            att just ge det stödet.
          </note>
          <note type="speaker">
            Anf. 89 Andre vice talman ULF HOLM (MP):
          </note>
          <note>
            Herr talman! Tack så mycket för svaret, statsministern! Jag delar
            statsministerns analys på detta område. Jag sade heller inte att
            vi skulle öka EU:s budget. Tvärtom tror jag att vi måste minska
            den. Däremot finns det omfördelningar i budgeten som man kan göra
            och där tror jag faktiskt att statsministern och Miljöpartiet
            är ganska överens om på vilket sätt detta skulle kunna göras.
            Därmed kan man frigöra resurser till satsningar på den gröna omställningen,
            även på EU-nivå.
          </note>
          <note>
            Men vi har inte stöd från de andra EU-länderna i den frågan.
            Där återstår mer arbete att göra.
          </note>
          <note>
            Jag saknar ändå något i de här slutsatserna. Nu finns den sociala
            dimensionen med. Men frågor om mänskliga rättigheter och klimat
            och miljö skulle kunna få en högre status i de här underlagen
            för att man skulle kunna få en lite bättre hantering av detta.
          </note>
          <note>
            Jag har väldigt svårt att tänka mig att det är i vapenindustrin
            de nya jobben ska komma och att europeiska väljare vill ha en
            starkare militär kapacitet på ett EU-försvar. Jag tror inte att
            det är prioritet ett.
          </note>
          <note type="speaker">
            Anf. 90 Statsminister FREDRIK REINFELDT (M):
          </note>
          <note>
            Herr talman! Europeiska rådet träffas numera sex gånger, om inte
            fler, per år. Det tenderar att bli lite olika inriktning på varje
            möte. Den här gången var det väldigt mycket banktillsynen och
            den här EMU-rapporten som stod i fokus.
          </note>
          <note>
            Ulf Holm refererar till försvars- och säkerhetspolitiken. Det
            här var ju inte utifrån en diskussion som vi de facto hade, utan
            det är en text som utgör en beställning inför ett toppmöte. Vi
            ska diskutera det i december nästa år.
          </note>
          <note>
            Vid andra toppmöten gör vi vår årliga uppföljning av bland annat
            de Agenda 2020-mål som vi har, där vi bland annat har klimat-
            och tillväxtpolitiken och hur den länkas ihop, så att säga. Det
            handlar om krav på att minska vår klimatpåverkan. Det handlar
            om att öka vår energieffektivitet och att uppmuntra till mer användning
            av förnybar energi. Det finns inom EU-systemet, och vi har uppföljningsansvar
            för att se till att det kommer på plats.
          </note>
          <note>
            I den delen tycker jag att det är en viktig del av EU-samarbetet.
            Jag vet att den naturligtvis också är viktig för Miljöpartiet.
          </note>
          <note type="speaker">
            Anf. 91 ALLAN WIDMAN (FP):
          </note>
          <note>
            Herr talman! Även jag vill naturligtvis tacka för återrapporten
            till riksdagen. Jag vill också för min del gratulera regeringen
            till att ha medverkat till att man nu tar de första stegen mot
            en bankunion. Med det sagt vill jag understryka att det är en
            bit kvar, och inför den fortsatta resan tror jag att det är två
            saker som är särskilt viktiga.
          </note>
          <note>
            Det ena är naturligtvis att Sverige fortfarande ser ut som en
            potentiell deltagare. Det kommer att ge Sverige ett inflytande
            över de fortsatta förhandlingarna som behövs för att man ska nå
            ett bra resultat och ett resultat som medger att Sverige ansluter
            sig.
          </note>
          <note>
            Det andra som är viktigt är att alla medlemsstater, oavsett om
            man står innanför eller utanför en bankunion, har en likvärdig
            och full tillgång till den inre marknaden. Det faktum att man
            i rådsslutsatserna nu väljer att poängtera detta inger i sig en
            viss oro.
          </note>
          <note>
            Statsministern skulle inte göra någon kommentar när det gällde
            den gemensamma säkerhets- och försvarspolitiken. Jag antar att
            det inte heller blev någon sådan. Men det finns två saker i de
            slutsatser som har kommit ut som jag tycker är värda uppmärksamhet.
          </note>
          <note>
            Det ena är att det nu övervägs en samordning av de olika medlemsstaternas
            nationella försvarsplanering. Jag tror att det vore en utomordentligt
            dum idé. Om Sverige skulle ägna sig åt att samordna sin nationella
            försvarsplanering med andra är det med en helt annan internationell
            organisation, och då som medlem.
          </note>
          <note>
            Det andra gäller försvarsmateriel. Vi anser i Sverige att försvarsmateriel
            bör bli en del av den inre marknaden. Sverige har allt att tjäna
            på det. Vi är en av, sett till vår befolkning, världens största
            vapenproducenter. Men vi är en väldigt liten avnämare.
          </note>
          <note>
            Jag ser fram emot en kommentar.
          </note>
          <note type="speaker">
            Anf. 92 Statsminister FREDRIK REINFELDT (M):
          </note>
          <note>
            Herr talman! Det är korrekt att det finns referenser till det
            försvars- och säkerhetspolitiska området i slutsatserna. Det är
            första gången, tror jag, sedan 2008. Det visar att de inte är
            frekvent närvarande på Europeiska rådets möten.
          </note>
          <note>
            Vi valde att lägga en beställning på ett underlag som Catherine
            Ashton ska ta fram, alltså den höga representanten för utrikes
            frågor, för att sedan föra den här diskussionen vid decembertoppmötet
            nästa år. Vilken inriktning och vilket innehåll det blir får vi
            se.
          </note>
          <note>
            För att markera mitt ansvar för att återrapportera från Europeiska
            rådet vill jag alltså återrapportera att någon övrig debatt eller
            diskussion inte fördes. Det är inget annat än det som står, och
            det är en beställning för nästa år.
          </note>
          <note>
            Sedan vill jag understryka det som Allan Widman säger, att det
            här inte är en färdig bankunion eller banktillsyn. Den ska nu
            de facto komma på plats. ECB har ett arbete med att bygga upp
            och ta över nationell tillsyn, och det ska ske under nästa år.
            Bärande delar finns ännu inte färdigutformade och går inte heller
            fullt ut att analysera, till exempel insättningsgarantin och avvecklingskonstruktionen
            när man hittar banker i kris.
          </note>
          <note>
            Vi ska också vara tydliga med att det finns något som väldigt
            många längtar efter, och det är när banktillsynen är tillräckligt
            på plats för att öppna för rekapitalisering av banker via ESM.
            Det är framför allt det som det förs en diskussion om i Spanien.
          </note>
          <note>
            Hur man går fram i alla dessa detaljer kommer att återspegla
            de tre krav som Sverige har ställt för hur vi sist och slutligen
            ska värdera och bedöma den här bankunionen, där det enskilt viktigaste
            är att vi alltså inte vill att svenska skattebetalare och svenska
            välskötta banker ska täcka risker och förluster i andra länders
            banksystem.
          </note>
          <note>
            Det kommer att ta ett tag innan vi fullt ut kan analysera och
            färdigrapportera kring detta. Flera steg är alltså kvar. De viktiga
            första besluten finns nu på plats. Mycket av arbetet är kvar att
            göra.
          </note>
          <note type="speaker">
            Anf. 93 STAFFAN DANIELSSON (C):
          </note>
          <note>
            Herr talman! Sverige och andra länder fick som väl var framgång
            i att EU:s bankmyndighet, EBA, ska fatta sina beslut med dubbla
            majoriteter, där alltså länderna utanför euron har ett slags veto.
          </note>
          <note>
            EU:s utveckling mot ett inre och ett mer yttre EU är rätt tydlig.
            Förslaget lades fram av Van Rompuy och kommissionen om ytterligare
            inflytande överfört till Bryssel, men det ställde sig toppmötet
            som väl var inte bakom. Bra jobbat i den frågan, statsministern!
          </note>
          <note>
            Vill statsministern något mer kommentera denna utveckling? Börjar
            det finnas motiv för att till exempel Sverige borde driva på för
            en strukturerad dialog om EU-samarbetets utveckling som inte initieras
            uppifrån utan på annat sätt?
          </note>
          <note>
            Jag förstår att de högaktuella frågorna om EU:s flerårsbudget
            inte var uppe på toppmötet, men jag kan också tänka mig att konsultationerna
            fortsätter i denna viktiga fråga.
          </note>
          <note>
            Situationen är ju den att Sverige driver på för sänkt EU-budget
            och för sänkningar av i första hand jordbruksersättningarna, samtidigt
            som Sverige också som ett stort nettobetalarland måste säkra ett
            betydande återflöde till även vår landsbygd genom de satsningar
            på regional utveckling, miljö och landsbygd inklusive jordbruket
            som EU-ersättningarna faktiskt innebär.
          </note>
          <note>
            EU-budgetens utformning går i Sveriges riktning i flera avseenden.
            Budgeten kommer bland annat att sänkas en del, och medvetenheten
            inom EU att Sverige kraftfullt har drivit detta torde vara stor.
            Nu är det viktigt att ha högsta prioritet på att ro hem ett bra
            återflöde till Sverige genom miljö- och landsbygdsersättningarna,
            och jag vet att statministrarna har talat om detta.
          </note>
          <note>
            Det förhandlingsbud som nu diskuteras lär innebära ett minskat
            återflöde med över 20 procent till Sverige, samtidigt som den
            svenska rabatten på medlemsavgiften kraftigt reduceras. Detta
            är helt oacceptabelt.
          </note>
          <note>
            Jag vill önska statsministern en god jul och samtidigt uttrycka
            allt stöd för hans och Sveriges fortsatta arbete att med full
            kraft åstadkomma ett bra förhandlingsresultat för Sverige och
            för den svenska landsbygden.
          </note>
          <note type="speaker">
            Anf. 94 Statsminister FREDRIK REINFELDT (M):
          </note>
          <note>
            Herr talman! Staffan Danielsson vet att detta var en återrapportering
            på förra Europeiska rådet kring budgetförhandlingar som vi alltså
            ännu inte har nått någon överenskommelse kring. Jag anser inte
            att det finns något färdigt förslag, utan vi ska återkomma till
            det på det nya året.
          </note>
          <note>
            Uppdelningen finns absolut mellan de 17, som vi kallar dem, alltså
            17 länder med euron som valuta, och de 27. Det där är inte ett
            statiskt förhållande, därför att flera av de tio länder som inte
            har euron som valuta är mer eller mindre nära att gå över till
            euron. Därför kommer detta att förskjutas. Här finns de som har
            uppfattningen att grundkonstruktionen, det vill säga att man skulle
            ha en gemensam penningpolitik och en gemensam valuta i detta valutaområde
            som sedan skulle balanseras av en nationell stabiliserings- och
            finanspolitik, inte skulle vara hållbar. I stället vill man därtill
            se en för hela zonen gemensam stabiliserings- och finanspolitik.
            Det är mycket av det diskussionen handlar om.
          </note>
          <note>
            Ett problem med det är att ju längre man går i den riktningen,
            desto tydligare blir det vilka länder som står utanför euron.
            Det skulle ju bli ett större projekt som också tar på sig finanspolitiska
            ambitioner, och det skulle vi i så fall vara utanför per definition
            eftersom vi inte har euron som valuta.
          </note>
          <note>
            Vi har då sagt att vi tycker att det är ett värde att hålla ihop
            alla 27. Vi har också ifrågasatt om man verkligen måste konstruera
            en valutaunion så att man också gemensamt, fullt ut, har stabiliserings-
            och finanspolitik på hela valutazonens område. Vi tror att det
            skulle kunna gå att sköta detta med bättre budgetdisciplin och
            fortsatt nationellt ansvarstagande.
          </note>
          <note>
            Det där är en konstruktionsdiskussion som pågår varje vecka runt
            om i Europa, och den kommer att fortsätta kommande år. Det finns
            ibland en tendens att säga att Europas problem är euron som valuta.
            Men vi tror mer att det är de saker som jag har hänvisat till.
            Vad som sker med euron är snarare ett symtom på grundläggande
            strukturproblem, konkurrenskraftsproblem, problem med att hantera
            en finanskris och problem med offentliga finanser.
          </note>
          <note>
            Diskussionen får därför fortsätta på det sättet på det här mötet,
            och det kommer den att göra också under nästa år.
          </note>
          <note type="speaker">
            Anf. 95 STAFFAN DANIELSSON (C):
          </note>
          <note>
            Herr talman! Jag har en kort följdfråga, möjligen i gränslandet
            av just det här toppmötet.
          </note>
          <note>
            Sverige har ju med intensitet och hetta drivit på för en sänkt
            EU-budget, vilket inte alla länder gillar. Kan detta möjligen
            ha koppling till att utfallet för Sverige i förslaget till rabatt
            och återflöde är så dåligt relativt andra länder just nu, som
            jag tycker?
          </note>
          <note>
            Så borde det inte vara i EU-samarbetet, och jag hoppas att statsministern
            kan lugna mig på den punkten.
          </note>
          <note type="speaker">
            Anf. 96 Statsminister FREDRIK REINFELDT (M):
          </note>
          <note>
            Herr talman! De flesta stats- och premiärministrar i Europa kommer
            till de här mötena efter att ha haft möte med sina respektive
            parlament. Märkligt nog får de rätt så nationella instruktioner
            åk ned och försvara våra intressen!
          </note>
          <note>
            Jag har några gånger varnat för att endast vårt synsätt ska gälla.
            Man blir nämligen rätt medveten och ödmjuk inför att det är rätt
            många andra som också sitter runt bordet.
          </note>
          <note>
            Det är uppenbar matematik. EU:s 27 medlemsländer har nio nettobidragsbetalare.
            18 länder är det alltså inte, så låt oss inte ha enkel majoritet
            för att rösta om hur vi ska göra.
          </note>
          <note>
            Av dessa nio är dessutom inte alla nio exakt överens om hur man
            ska hantera detta med återflöden kontra betalningar. Till exempel
            är det bara fem av de nio som har en rabatt.
          </note>
          <note>
            Vi ska alltså inte ha en enkel omröstning om vi ska ta bort rabatten
            eller inte. Vi skulle förlora stort, så här gäller nog instruktionen
            från riksdagen. Det är jag i min egenskap av statsminister som
            har att försvara svenska intressen. Det är inte säkert att alla
            de andra gör det. Men som jag har påpekat: Ännu har vi inget förhandlingsresultat
            kring flerårsbudgeten. Vi återkommer om detta nästa år.
          </note>
          <note type="speaker">
            Anf. 97 JOHNNY SKALIN (SD):
          </note>
          <note>
            Herr talman! Tack, statsministern, för redogörelsen!
          </note>
          <note>
            När man pratar om bankunionen menar i alla fall jag att man måste
            se vad den verkligen är för någonting: en del av en process mot
            en ytterligare, närmast total, federalisering av Europa. Man behöver
            bara titta på den trestegsplan som ordföranden för EU har presenterat,
            där vi ska gå mot en fullfjädrad ekonomisk och politisk union.
            Man kan också titta på vad EMU innebär i det här avseendet. Vad
            som har lett till den här utvecklingen är ju att EMU över huvud
            taget inte har fungerat.
          </note>
          <note>
            I det avseendet tycker jag att det är väldigt olyckligt att man
            inte har begärt ett formellt undantag från EMU. Det är så att
            för att få EMU att fungera krävs en hög samordning av politiken
            inom Europa. Det säger i alla fall teorin för optimala valutaområden.
          </note>
          <note>
            Jag tycker också att det är viktigt att man i sådana här stora
            frågor även frågar folket om lov, mandat och stöd för den politik
            man bedriver inte bara före valen utan också mellan valen. Man
            bör fråga folket vad de tycker om dessa stora frågor så att vi
            får upp en större debatt och diskussion kring EU-frågorna. Det
            här handlar ju om väldigt stora maktöverföringar på längre sikt,
            speciellt om vi ska löpa hela linan ut och gå emot en total ekonomisk
            union.
          </note>
          <note>
            Mot den bakgrunden skulle jag vilja fråga statsministern om han
            skulle kunna tänka sig att fråga folket om vad de tycker om de
            här frågorna, speciellt i ljuset av den diskussion som förs om
            eventuella fördragsförändringar längre fram.
          </note>
          <note type="speaker">
            Anf. 98 Statsminister FREDRIK REINFELDT (M):
          </note>
          <note>
            Herr talman! Vi har frågat svenska folket. Vi har röstat två
            gånger. År 1994 på hösten röstade svenska folket ja till att vi
            skulle gå med i Europeiska unionen, dessutom den europeiska union
            som några år tidigare, före denna folkomröstning, hade antagit
            Maastrichtfördraget där hela EMU-processen finns med. Det var
            ganska tydligt vad inriktningen var.
          </note>
          <note>
            Vi har sedan en andra folkomröstning, hösten 2003, där vi frågar
            om vi också ska gå över till det tredje steget i EMU-processen,
            nämligen gå in i den gemensamma valutan. Svenska folket sade nej.
            Vi respekterar bägge dessa folkomröstningsresultat. Sverige är
            medlem i EU. Vi är faktiskt därmed också medlemmar i den ekonomiska
            monetära unionen. Men vi har, baserat på vårt andra folkomröstningsresultat,
            sagt att vi förblir utanför euron.
          </note>
          <note>
            Vi har uppnått det som är kärnan i regeringsformen, folkstyre,
            i det här fallet grundat på två folkomröstningar. Jag hämtar mina
            instruktioner från EU-nämnden för att i den andan fortsätta föra
            våra förhandlingar.
          </note>
          <note>
            Jag vill samtidigt understryka, vilket jag har återrapporterat
            här, att en hel del av trestegsplanen alltså togs bort ur slutsatserna
            och att vi i stället har koncentrerat oss väldigt mycket på en
            gemensam europeisk banktillsyn för de länder som väljer att gå
            in. Det blir eurozonen och kanske några länder till.
          </note>
          <note>
            Jag hävdar fortsatt att görs det på rätt sätt, kommer det på
            plats och blir kraftfullt, har det hjälpt länder som i dag saknar
            en trovärdig banktillsyn att bättre kunna hantera finanskrisen.
            Det är i grunden bra för dessa länder, men det är i grunden och
            i förlängningen också bra för Sverige.
          </note>
          <note type="speaker">
            Anf. 99 JOHNNY SKALIN (SD):
          </note>
          <note>
            Herr talman! Det kanske stämmer det statsministern säger, att
            trestegsplanen ströks från den här dagordningen. Men jag kan lova
            att den kommer att komma upp igen, därför att EMU är en konstruktion
            som inte fungerar.
          </note>
          <note>
            Statsministern nämnde själv tidigare i sitt anförande att de
            ekonomiska problemen i Europa upptäcktes för sent, framför allt
            inom banksektorn. Ändå fattar man beslut, också i Sveriges riksdag,
            för att Europa ska kunna begära undantag för Frankrike gällande
            kreditbetygen. På vilket sätt bidrar det till en stabilisering
            av de problem som vi har sett i Europa?
          </note>
          <note>
            Vad gäller att folk har röstat ja kan jag säga att svenska folket
            röstade ja, men svenska folket blev aldrig tillfrågat vad gäller
            Lissabonfördraget, vilket ytterligare bidrog till den här federaliseringsprocessen.
          </note>
          <note>
            Svenska folket har också röstat nej till EMU och den valutaunion
            som man bedriver nere i Europa. Ändå röstar regeringen och även
            större delen av riksdagen för en europluspakt. Det tycker jag
            är väldigt olyckligt. Jag tycker att man ska fråga folket i en
            sådan här stor och avgörande fråga.
          </note>
          <note type="speaker">
            Anf. 100 Statsminister FREDRIK REINFELDT (M):
          </note>
          <note>
            Herr talman! Jag respekterar att Sverigedemokraterna inte tror
            på Europeiska unionen. Det är lite oklart för mig vad Sverigedemokraterna
            tror på i stället.
          </note>
          <note>
            Vi kanske accepterar att vi lever i en värld och på en kontinent
            som har gränsöverskridande problem. Det är en gränsöverskridande
            verklighet som bland annat utgörs av att handel, finansiella transaktioner,
            våra banksystem och våra finanssystem är integrerade och gränsöverskridande.
            Att man kan stänga och säga att nu är vi helt isolerade vi fattar
            helt och hållet våra egna beslut, vi bryr oss inte om er andra,
            ni får sköta er själva, ring inte oss tror jag helt enkelt inte
            fungerar. Men det är kanske mer Sverigedemokraterna som ska svara
            på hur de har tänkt sig det.
          </note>
          <note>
            Dock är jag lite mer allvarlig kring demokratin. Vi har visst
            frågat, och vi följer visst utslagen. Vi har därtill en representativ
            demokrati som förnyar sig genom val vart fjärde år och som ändrar
            sammansättningen i den här riksdagen, där vi alla har att representera
            våra respektive väljare och det vi har sagt till våra väljare.
            Det tycker jag att de flesta gör på ett alldeles utmärkt sätt
            i den här kammaren. Det är också ett uttryck för vad svenska folket
            vill, som vi på olika sätt respekterar.
          </note>
          <note>
            Men vi vill inte samma sak, och därför innebär också demokrati
            att formera majoriteter och att hämta mandat. Det är precis det
            jag gör inför att jag åker till Europeiska rådet. Det är därför
            jag är här och återrapporterar. Det finns visst demokrati, folkstyre,
            och respekt för vilka värderingar och uppfattningar som finns
            i Sverige. Dessutom har vi ett sätt att balansera att det är lite
            olika. Det är precis det vi åskådliggör här i dag.
          </note>
          <note type="speaker">
            Anf. 101 JONAS SJÖSTEDT (V):
          </note>
          <note>
            Herr talman! Jag tackar statsministern för återrapporten. Att
            läsa rådsslutsatser är sällan någon större litterär upplevelse.
            Det är ett både torftigt och högtravande språk. Vi som inte är
            med i euron kanske får vara mest tacksamma den här gången med
            tanke på vad som lyftes ut ur slutsatserna.
          </note>
          <note>
            Det som slår mig när jag läser dem är hur frånvarande krisens
            offer är i slutsatserna, hur lite man skriver om de miljoner människor
            som nu slängs ut i arbetslöshet och fattigdom runt om i Europa
            som en följd av eurokrisen. Det är ändå så att både eurons konstruktion
            och den avreglerade finansmarknaden har bidragit kraftigt till
            själva krisen. Den enda gång man egentligen nämner de arbetslösa
            är när man ska ta dem till intäkt för att öka försvarsutgifterna
            och de militära utgifterna, för att det kan ge arbete. Jag tycker
            att det är en mycket haltande logik.
          </note>
          <note>
            Det som står i början av slutsatserna handlar ju om den finansiella
            sektorn och bankerna. Väldigt mycket av krishanteringen har gått
            ut på att rädda banksystemen på olika sätt. Mycket av de stödpaket
            som har gått till enskilda länder har gått rakt till olika banksektorer.
            ECB har gett enorma lån med låg ränta till banksektorn. Man har
            även gjort andra arrangemang.
          </note>
          <note>
            Här tas ett nytt kvalitativt steg, kan man säga, därför att tanken
            med den här bankunionen är ju att öppna för att inte bara länderna
            utan nu även EU, eurogruppen via ESM, ska kunna rekapitalisera
            banker. Det är ett kvalitativt steg i EU:s utveckling. Det är
            en socialisering av enskilda länders banksystems skulder så att
            de betalas av alla euromedborgare. Det är ett ganska stort steg.
            Det är därför bankunionen är så oerhört känslig.
          </note>
          <note>
            Jag skulle vilja fråga statsministern: Hur ser statsministern
            principiellt på det här? Är det rätt att socialisera enskilda
            länders bankförluster, som man avser att göra via den här konstruktionen?
            Påverkar det statsministerns syn på den gemensamma valutan? I
            grunden är ändå statsministern anhängare av euron, men om man
            nu ska socialisera enskilda länders bankförluster, påverkar det
            Fredrik Reinfeldts syn på ett svenskt euromedlemskap på längre
            sikt?
          </note>
          <note type="speaker">
            Anf. 102 Statsminister FREDRIK REINFELDT (M):
          </note>
          <note>
            Herr talman! Jag ska svara på det, men det vore intressant att
            höra Jonas Sjöstedts svar på den frågan. Hur är det att socialisera,
            är det bra?
          </note>
          <note>
            Det är klart att jag inte tror på idén att vi ska konstruera
            en bankhantering som i grunden mest blir en ursäkt för att misskötsel
            av banksystem i ett enskilt land kan utföras i vetskap om att
            det ändå är någon annan som till slut täcker underskotten eller
            tar riskerna.
          </note>
          <note>
            I Europa kallas det där för moral hazard-problemet. Människor
            i bank- och finanssektorn vet att de kan gå långt med sitt risktagande.
            Det är till och med rätt tilltalande: Går det bra blir jag rik
            eller den bank jag jobbar för får stora intäkter. Går det dåligt
            kan vi skicka notan till skattebetalarna någon annanstans i stället
            för till dem som bor här.
          </note>
          <note>
            Nej, jag tror inte på den konstruktionen. Jag tror att det kommer
            att skapa ineffektivitet, att det felaktigt skapar drivkrafter
            som vi inte ska medverka till. Det är också därför som jag har
            begärt att få företräda Sverige med uppfattningen att det inte
            får konstrueras på det sättet. Det är därför som vi inte har samma
            syn som man kanske har i södra Europa, där den uppenbara drivkraften
            är precis just denna, att kunna direktrekapitalisera sig utanför
            till exempel Spanien, därför att där finns resurser som möjligen
            saknas i Spanien.
          </note>
          <note>
            Hur man utformar detta kommer sedan att påverka om euron och
            Europa går i rätt riktning eller i fel riktning. För mig är detta
            ett levande samarbete. Jag tror på det därför att det har så stor
            potential att göra nytta, och jag förstår inte riktigt hur alternativen
            ser ut. Men jag har aldrig sagt att det inte skulle kunna bli
            fel eller att vi har en verklig debatt om att göra rätt eller
            fel. Det skiljer sig för övrigt inte från hur den svenska, inhemska
            debatten ser ut.
          </note>
          <note>
            Men återigen, det vore intressant att höra vad Jonas Sjöstedts
            slutsats är, för det är väldigt många ord av solidaritet, socialisering
            och sådant som jag tror mer ligger nära hans tankevärld som används
            som argument för det som nu konstrueras.
          </note>
          <note type="speaker">
            Anf. 103 JONAS SJÖSTEDT (V):
          </note>
          <note>
            Herr talman! Jag ska gärna ha en längre EU-debatt med statsministern
            vid tillfälle, kanske inte vid just det här tillfället.
          </note>
          <note>
            Men jag tackar för svaret. Jag tycker att det är ett bra svar.
            Jag menar att det är helt orimligt att skattebetalarna nu i klump
            ska stå för bankernas misstag via ESM. Därför är det väldigt klargörande
            att statsministern säger att han är motståndare till den här konstruktionen,
            som egentligen är hela syftet med bankunionen. Det ska man veta.
          </note>
          <note>
            Rimligen borde det också påverka statsministerns syn på ett framtida
            euromedlemskap. Jag kan inte tolka svaret på något annat sätt
            än att euron nu utvecklas åt fel håll och att ett svenskt euromedlemskap
            därmed är ännu mer avlägset. Det tycker jag är alldeles utmärkt
            naturligtvis.
          </note>
          <note>
            Det pågår en annan intressant diskussion som jag tror också kommer
            att påverka svensk EU-debatt. Den pågår i Storbritannien, som
            bekant. Det är sannolikt att vi kommer att få en folkomröstning
            i Storbritannien om några år. Möjligen kan Storbritannien välja
            att lämna EU som det ser ut i dag. Anser statsministern att det
            på något sätt skulle påverka oss och vår ställning i Europeiska
            unionen i framtiden om det skulle bli verklighet?
          </note>
          <note type="speaker">
            Anf. 104 Statsminister FREDRIK REINFELDT (M):
          </note>
          <note>
            Herr talman! Det förs mycket omfattande diskussioner i Storbritannien,
            och det sker en genomlysning, som de kallar det, av det brittiska
            EU-medlemskapet. Medlemskapet ska återredovisas både till sina
            förtjänster och till sina tillkortakommanden. Sedan är avsikten
            att genomlysningen ska leda till en diskussion om huruvida man
            i några delar ska ändra sin relation. Det är en brittisk diskussion,
            men vi kan absolut se att den rör sig i en riktning som möjligen
            landar i någon form av folkomröstning.
          </note>
          <note>
            Vi har all anledning att tycka att Europeiska unionen ska ha
            kvar Storbritannien som medlem. Vi som tror på att det är ett
            sätt att binda ihop Europa i ett fredligt samarbete bör rimligen
            tycka att också Europas större ekonomier därför ska ingå. Det
            gäller dessutom stora delar av Europas befolkning.
          </note>
          <note>
            Vi får följa den brittiska diskussionen, men det har varit angeläget
            för mig att visa att jag har samarbetat bra med holländska, tyska
            och brittiska deltagare på de senaste mötena i Europeiska rådet
            och att vi inte ska acceptera ett synsätt att Storbritannien ska
            vara någon sorts isolerad ensam part och sedan står alla övriga
            på den andra sidan. Det är inte en korrekt beskrivning.
          </note>
          <note>
            Vi har använt ett ord för att beskriva vår svenska bankhantering.
            Jag vill hålla fast vid att det visst går att konstruera detta
            på ett riktigt sätt som jag tror ger större trovärdighet. Man
            kan ha en gränsöverskridande banktillsyn men ändå lägga kvar mycket
            av ansvarstagandet för bankfallissemang nationellt. Det är vad
            vi har försökt att fånga med ordet backstop, det vill säga att
            man nationellt tar tydligt ägaransvar och att man också har en
            ordning där man antingen via bankavgifter skapar fonder för att
            täcka förluster i ett nationellt banksystem eller har en ordning
            för att till och med överta ägande av banker. Ansvaret ska landa
            nationellt.
          </note>
          <note>
            Jag vill understryka att sist och slutligen är det inte bara
            en fråga om en påse pengar. Backstop handlar om en konstruktion
            för att ta ett nationellt ansvar för bankfallissemang utan att
            det ska spilla över på andra länder. Vi har gjort detta, vi har
            erfarenheten och vi kommer att hävda att det är så man ska göra
            på europeisk grund. Det kan rymmas inom utformningen av denna
            bankunion.
          </note>
          <note type="speaker">
            Anf. 105 ROBERT HALEF (KD):
          </note>
          <note>
            Herr talman! Tack, statsministern, för återrapporten!
          </note>
          <note>
            En överenskommelse om en gemensam tillsynsmekanism, den första
            delen av en möjlig bankunion, har nu nåtts. I rådsslutsatserna
            uppmanas medlemsstaterna att före juni 2013 enas om förslag till
            direktiv till de två andra beståndsdelarna av bankunionen, nämligen
            ett gemensamt insättningsgarantisystem och en gemensam återhämtnings-
            och rekonstruktionsmekanism för banker.
          </note>
          <note>
            Anser statsministern att den föreslagna tidsplanen för de båda
            andra beståndsdelarna är rimlig?
          </note>
          <note type="speaker">
            Anf. 106 Statsminister FREDRIK REINFELDT (M):
          </note>
          <note>
            Herr talman! En återkommande svensk synpunkt har varit att det
            är viktigt att det blir rätt snarare än att det går fort. Vi kan
            väl notera en glidning som i realiteten nu sker. Det talades först
            om att inrätta allt detta vid årsskiftet, till och med ett övertagande
            av tillsynsansvaret för 6 000 banker nämndes här några veckor
            tillbaka. Nu talas det om ett införande den 1 mars nästa år och
            rimligen ett införande under hela nästa år.
          </note>
          <note>
            Det jobbas redan med hur man ska hantera en insättningsgaranti
            på en möjlig europeisk nivå. Det är min övertygelse att denna
            när den väl arbetas igenom kommer att visa sig vara mer komplicerad
            och ta längre tid än vad man har förutsatt. Vi kommer att hävda
            samma uppfattning. Systemet måste vara färdigt så att det går
            att svara på alla frågor innan vi slutligt kan bedöma hur det
            ska bli.
          </note>
          <note>
            Frågan om en insättningsgaranti är ingen dum idé. Vi vet av gedigen
            erfarenhet att om människor börjar misstro sina banker vill de
            hämta ut sina pengar. Om alla hämtar ut sina pengar kollapsar
            banksystemet. Alltså finns en god idé i att garantera småsparares
            pengar genom att säga att oavsett vad som händer kommer vi att
            säkra dina pengar upp till en viss nivå.
          </note>
          <note>
            Nu är det så att denna goda idé har hanterats lite olika i olika
            europeiska länder. En del lovar detta rakt ut, andra, likt Sverige,
            har fonderat pengar som vi har tagit ut i avgifter och som finns
            i en särskild fond för att täcka dessa eventuella underskott.
            Då vill vi åtminstone ha svar på om vi som redan har fonderat
            pengarna ska skeppa in dem i en gemensam insättningsgaranti för
            att täcka upp i länder där man inte ens har gjort motsvarande
            insats.
          </note>
          <note>
            Återigen: I detaljerna sitter hur vi ska värdera detta. Det finns
            en omfattande vilja till att komma in i länder som har större
            ekonomiska resurser, som har mer utrymme att finansiera underskott,
            än vad som gäller i andra delar av Europa. Här finns stora svenska
            intressen att tillvarata. Det är med det för ögonen vi kommer
            att fortsätta att förhandla också om de kommande delarna.
          </note>
          <note type="speaker">
            Anf. 107 ROBERT HALEF (KD):
          </note>
          <note>
            Herr talman! Tack, statsministern, för svaret!
          </note>
          <note>
            Min andra fråga handlar om den humanitära katastrofen i Syrien.
          </note>
          <note>
            Syriens civila befolkning lider svårt. Många saknar tillgång
            till mat och vatten. Situationen för syriska internflyktingar
            och flyktingar i angränsande länder, till exempel Turkiet och
            Grekland, är mycket svår. Häromveckan uppmanade FN fler länder
            att ta sitt ansvar för att förbättra livssituationen för syriska
            flyktingar och bidra med humanitärt stöd.
          </note>
          <note>
            Mot denna bakgrund vill jag fråga statsministern hur Europeiska
            unionen kommer att verka för att fler medlemsstater tar ett ökat
            ansvar för att förbättra situationen för syrier på flykt.
          </note>
          <note type="speaker">
            Anf. 108 Statsminister FREDRIK REINFELDT (M):
          </note>
          <note>
            Herr talman! Detta är en återrapportering från Europeiska rådet.
            I den delen vi behandlade Syrien var det inte en så fullödig diskussion
            att den tog in alla aspekter, till exempel hur vi ska se på flyktingströmmar
            från Syrien. Då hade vi behövt föra en diskussion om att det ser
            högst olika ut hur länder tar ansvar. Sverige är ett av de länder
            till vilket flest kommer som nu flyr från situationen i Syrien
            av skäl som är kända, bland annat att här finns sedan länge många
            människor med bakgrund från Syrien.
          </note>
          <note>
            Det som är frustrerande är att se de stora civila förlusterna,
            att se hur ett land fullkomligt förstörs, imploderar, av ett inbördeskrig
            som båda parter tror sig militärt kunna vinna. Världssamfundet
            saknar kraft att agera, vilket beror på att världssamfundet i
            säkerhetsrådet är delat. Här har inte hittats en samsyn.
          </note>
          <note>
            Europeiska unionen understryker att här finns försök till att
            samla oppositionen. Det finns svenska rötter och kopplingar. Vi
            är också tydliga i vår avsikt att al-Assad-regimen har förbrukat
            sin legitimitet. Han måste lämna sin post. Regimen måste ersättas
            av en ny demokratisk regim som också respekterar mänskliga rättigheter
            och minoriteters ställning. Vi vet vad vi vill. Problemet är att
            hitta den gemensamma samlande kraften för att åstadkomma detta.
            Vi kan konstatera att det tas stort ansvar av kringliggande länder
            utanför Europeiska unionen och av många europeiska länder för
            att försöka bistå, men det är i dag svårt att komma in med humanitära
            insatser. Det är ett fullskaligt krig som pågår, och det finns
            ingen större respekt för den typ av humanitära aspekter som vi
            som tittar på detta utifrån tycker är viktiga att hörsamma och
            respektera.
          </note>
          <note type="speaker">
            Anf. 109 ANNA-LENA SÖRENSON (S):
          </note>
          <note>
            Herr talman! Tack, statsministern, för återrapporteringen!
          </note>
          <note>
            Vid statsministerns besök i EU-nämnden förra veckan inför toppmötet
            ställdes det frågor om den gemensamma säkerhets- och försvarspolitiken.
            Förslagen till slutsatser i rådet innehöll enligt vår mening långtgående
            skrivningar om att förstärka den gemensamma säkerhets- och försvarspolitiken
            genom ett gemensamt utnyttjande av förmågor och att medlemsstaterna
            skulle vara beredda att tillhandahålla mer av militär kapacitet.
          </note>
          <note>
            Statsministern var då i sitt svar till EU-nämnden tydlig med
            att han inte krävde något mandat från Sveriges riksdag och att
            han inte förväntade sig någon diskussion under rådets möte.
          </note>
          <note>
            Nu återkommer samma skrivningar i slutsatserna från Europeiska
            rådet. Medlemsstaterna ska vara beredda att tillhandahålla kapacitet,
            förstärka EU:s förmåga till insatser över hela spektrumet i krishanteringssituationen,
            vilket torde betyda även väpnad strid, och överväga samarbete
            i de nationella försvarsplaneringarna. Den höga representanten
            uppmanas återkomma till rådet i december 2013 och rapportera om
            initiativ i frågan.
          </note>
          <note>
            Herr talman! Statsministern har sagt att någon diskussion i dessa
            frågor inte fördes under mötet och att man ska återkomma 2013
            med en substansdiskussion. Men, herr talman, jag tycker att förslagen
            ändå är långtgående. Det betyder mer av överstatlighet och militärt
            försvarssamarbete som gränsar till militär allians.
          </note>
          <note>
            Ett år går fort. Processen startar nu. Det skulle vara bra om
            statsministern ville kommentera vad som blir Sveriges ståndpunkt
            i processen.
          </note>
          <note type="speaker">
            Anf. 110 Statsminister FREDRIK REINFELDT (M):
          </note>
          <note>
            Herr talman! Egentligen har frågeställaren delvis vägt in hur
            jag har resonerat. Jag bad inte om något mandat för att binda
            Sverige vid någonting. Det finns absolut ord och sätt att skissera
            möjliga framtida diskussioner, som alltså ska komma om ett år,
            som kommer att väcka en del frågor. Men vi har de facto inte tagit
            ställning. Flera länder underströk detta, att det här inte är
            ett möte där vi tar ställning. Det här är känsliga gränsdragningsfrågor
            i många länder.
          </note>
          <note>
            Däremot är vi numer i en säkerhetspolitisk värld där flera, likt
            Sverige, resonerar i säkerhetstermer av att vi agerar tillsammans
            med andra för att skapa säkerhet. Vi har väl alla nu övergett
            idén att man helt isolerat bara ansvarar för sig själv och inte
            ser någon annans problem eller inte tänker sig att någon annan
            kan komma till ens egen hjälp.
          </note>
          <note>
            I den nya världen, att tänka att vi kan göra saker gemensamt,
            kommer det naturligtvis propåer om hur man ska använda materiel
            och hur man ska få till effektiva insatser av olika slag. Jag
            vill understryka att det inte bara handlar om EU, utan det handlar
            också om nordiskt samarbete och bilateralt samarbete mellan enskilda
            länder. Den yttersta symbolen för detta tycker jag är det samarbete
            i Afghanistan, i Mazar-e Sharif, där en svensk-finsk kontingent
            har upprätthållit vår insats inom ISAF.
          </note>
          <note>
            Mitt svar i dag är att vi inte har gått längre än så. Det kommer
            säkert att väcka en hel del frågor, och vi kommer att ha anledning
            att nagelfara detta utifrån vår svenska säkerhetspolitiska doktrin
            och, som alltid, vårt behov att förankra det i Sveriges riksdag
            innan vi eventuellt gör några förskjutningar.
          </note>
          <note>
            Som sagt: Ett år kommer att gå fort, och den här diskussionen
            kommer vid ungefär denna tid nästa år.
          </note>
          <note type="speaker">
            Anf. 111 KARL SIGFRID (M):
          </note>
          <note>
            Herr talman och statsministern! Ett centralt inslag i det som
            diskuterades på toppmötet var den så kallade bankakuten, en fond
            som är finansierad av kreditinstitut och som ska användas för
            att rädda banker i nöd. Det innebär i bästa fall att skattebetalare
            runt om i Europa i mindre utsträckning får stå för kostnaderna
            när banker tar alltför stora risker. Det är naturligtvis positivt.
            Fel konstruerad är inte bankakuten ett verktyg för att tvinga
            enskilda banker att ta ansvar för sin egen verksamhet, utan tvärtom
            blir den ett verktyg som innebär att ansvarsfulla banker får finansiera
            mindre ansvarsfulla banker när de gör förluster.
          </note>
          <note>
            Att byta ut skattebetalarna som garant mot bankkollektivet som
            garant förändrar knappast bankernas beteende, utan vad som behövs
            är ett större ansvarstagande från ägarnas sida för vad den egna
            banken gör. Det kan man uppnå till exempel genom högre kapitaltäckningskrav.
            Ju mer pengar du riskerar att förlora, desto försiktigare har
            du en tendens att bli.
          </note>
          <note>
            Jag undrar: Vilket gehör har Sverige fått för linjen att man
            lägger ett större ansvar på bankägarna för vad de själva gör?
          </note>
          <note type="speaker">
            Anf. 112 Statsminister FREDRIK REINFELDT (M):
          </note>
          <note>
            Herr talman! Jag vill instämma i detta resonemang. Det är så
            vi har försökt resonera. Man måste i större utsträckning ställa
            krav på den enskilda banken att täcka sina egna risker och sina
            egna förluster. Ett sätt, som frågeställaren påpekar, är att höja
            kapitaltäckningskraven. Hur mycket eget kapital, ställt i relation
            till risker som den enskilda banken är exponerad för, ska man
            de facto ha?
          </note>
          <note>
            Sverige kräver i dessa förhandlingar att vi ska kunna ha till
            och med högre krav i Sverige än vad som finns i andra länder.
            Har det funnits gehör för detta? Det vore fel att hävda att vi
            har fått väldigt varmt stöd för detta. Här finns en uppfattning
            att man borde ha samma regelverk i hela Europa. Då har vi sagt
            att vi inte har samma typ av banksystem.
          </note>
          <note>
            Många av mina kolleger påpekar att de ofta har ett dotterbolagsbanksystem.
            Dotterbolag till banker som i grunden har sina huvudkontor i andra
            länder utgör banksystem. Titta i Baltikum till exempel! De kallar
            sitt banksystem det svenska banksystemet, mer eller mindre rätt.
          </note>
          <note>
            Sverige är avvikande i det att vi har en så stor egen banksektor.
            Vår finansiella sektor är stor också som andel av bnp. Därför
            har vi sagt att vi måste ha mer motståndskraft och högre kapitaltäckningskrav.
            Vår uppfattning är att vi nu är på väg att få igenom detta, men
            sista ordet är sannerligen inte sagt.
          </note>
          <note>
            Detta har varit en riktig förhandling, där vi har argumenterat
            just på det sätt som frågeställaren påpekar.
          </note>
          <note>
            Till det vill jag lägga bankavgifterna, som vi också har lagt
            på svenska banker, som utöver kapitaltäckningskraven lägger pengar
            i en fond för att därtill ytterligare kunna förstärka förmågan
            att täcka egna förluster. Det är det jag menar med bank backstop.
            Vi vill därtill ytterligare kunna understryka i förhandlingsmakt
            mot banker och avkräva ägare ansvar innan vi går till någonting
            utanför banken och säga: Vi tänker ta er sista aktie ifrån er
            innan vi låter förluster eller något annat täckas utanför banken
            i sig själv.
          </note>
          <note>
            Jag är förvånad att andra inte följer Sverige i det exemplet.
            Jag tror att många av väljarna runt om i Europa tycker att det
            är en bättre ordning. Men då måste man också se till att skapa
            regelsystemen som möjliggör det. Det har vi gjort i Sverige. Det
            skulle vi behöva göra i hela Europa.
          </note>
          <note type="speaker">
            Anf. 113 CARL B HAMILTON (FP):
          </note>
          <note>
            Herr talman! Jag skulle gärna vilja fråga statsministern lite
            mer noga vad hans inställning är till de fortsatta förhandlingarna
            och ansträngningarna att skapa en bankunion.
          </note>
          <note>
            När Anders Borg åkte ned var han väldigt tydlig till medierna,
            också i Sverige, att Sverige inte ska bli medlem i bankunionen
            under överskådlig tid. Det var två frågor som var uppe. Det ena
            var EBA och röstreglerna där, och det löste sig på ett för Sverige
            acceptabelt sätt. Det andra var förslaget om fördragsändring,
            som de andra länderna inte ville gå med på, som rörde samarbetet
            med ECB för icke-euroländer.
          </note>
          <note>
            Då kan man säga att i den situationen, när det utfallet var klart,
            kunde Sverige ha intagit två attityder. Den ena attityden hade
            kunnat vara att säga: Ja, vi förhandlar vidare. Vi tycker att
            det här är viktigt. Vi avvaktar utfallet av de fortsatta förhandlingarna
            om bankunion. Det är två delar kvar, och vad som kommer ut av
            detta får avgöra om vi ska bli medlemmar i bankunionen eller inte.
            Det är den linjen som Danmark, Polen och andra länder går på.
            De har varit skeptiska till att börja med men säger att de vill
            avvakta.
          </note>
          <note>
            Den andra attityden var den som Anders Borg intog. Han sade:
            Nej, Sverige ska inte vara med i den här bankunionen.
          </note>
          <note>
            Jag tycker att det var olyckligt, för det gör att Sverige framstår
            som ett slags outsider.
          </note>
          <note>
            Det är också lite förbryllande när statsministern nu, på ett
            helt korrekt sätt, beskriver att det finns stora fördelar för
            Sverige att vara med i bankunionen, att den fungerar. Å ena sidan
            är man väldigt bestämd på att vi absolut inte ska vara med, och
            å andra sidan förklarar man att det är ganska bra om det fungerar.
          </note>
          <note>
            Vad är Sveriges position beträffande fortsättningen i Bryssel?
            Hade det inte varit klokare att vara något mer försiktig med orden
            på ett tidigare stadium?
          </note>
          <note type="speaker">
            Anf. 114 Statsminister FREDRIK REINFELDT (M):
          </note>
          <note>
            Herr talman! Jag och finansminister Anders Borg har varit väldigt
            överens, och har förankrat det i EU-nämnden, om utgångspunkterna
            för hur Sverige ska se på en eventuell medverkan i en kommande
            bankunion. Vi har ställt upp tre kriterier.
          </note>
          <note>
            Vi tycker inte att svenska skattebetalare och svenska banker
            ska täcka risker och förluster i andra länders banksystem. I den
            frågan har vi i realiteten inte svaren, för det ligger länkat
            till hur man slutgiltigt utformar insättningsgaranti och avvecklingskonstruktion.
            Det kommer 2013 och får bedömas därefter.
          </note>
          <note>
            Det andra är att vi har sagt att vi vill ha möjlighet att ha
            högre kapitaltäckningskrav, som svar på den tidigare frågan, när
            det gäller det svenska banksystemet givet att den svenska finansiella
            industrin är större än vad som gäller för andra länder. Där tror
            vi oss ha fått gehör för detta. Men det ska samtidigt understrykas
            att den överenskommelse som slöts mellan finansministrarna måste
            förankras i Europaparlamentet. Det är väl känt att Europaparlamentet
            också har uppfattningen att sådana här konstruktioner som möjliggör
            nationella avvikelser bör tas bort.
          </note>
          <note>
            Vi har alltså ännu inte ett färdigt medbestämmande och utfall
            på den nattliga överenskommelse som finansministrarna i Ekofin
            slöt. Därför vill jag inte slutgiltigt värdera om den här punkten
            är fullt på plats, men jag hoppas det.
          </note>
          <note>
            Det tredje är inflytandefrågan. Jag tror att jag valde att kommentera
            det så här: Det här var så bra som det var möjligt givet nuvarande
            fördrag. EBA-frågan, med konstruktionen med dubbel enkel majoritet
            jag önskar att man kunde beskriva detta med enklare ord, men det
            är komplicerade frågor finns nu på plats. Sverige kan ha ett inflytande
            via EBA, som handlar om alla EU:s 27. Men inflytandefrågan är
            inte slutgiltigt löst inom ramen för hur banktillsynen ska fungera
            också för länder som inte har euron som valuta. Det kommer nog
            i framtiden att leda till diskussioner om fördragsändringar.
          </note>
          <note>
            Jag tror att Anders Borg helt enkelt summerade att vi givet detta
            inte kan gå med nu. Han gjorde möjligen bedömningen att det kommer
            att ta ett tag. Om det gläder Carl B Hamilton kan jag säga att
            hela min avsikt är att fortsätta arbeta med detta mycket konstruktivt,
            i syfte att nå bästa möjliga resultatet. Men jag delar uppfattningen
            att det kommer att ta ett tag, för det är rätt komplicerade frågor
            kvar.
          </note>
          <note>
            Det var bra, det som nu skedde på finansministrarnas möte. Väsentliga
            steg togs. Men det är mycket kvar innan jag tror att vi kan samla
            Sveriges riksdag till den majoritet som krävs för att kunna konstatera:
            Ja, nu har vi fått alla de svar vi vill ha och går med. Det får
            vi helt enkelt återkomma till.
          </note>
          <note type="speaker">
            Anf. 115 JOHAN HEDIN (C):
          </note>
          <note>
            Herr talman! Tack, statsministern, återrapporteringen! Jag instämmer
            i berömmet för regeringens insatser i de här viktiga förhandlingarna.
          </note>
          <note>
            Vad som däremot bekymrar mig en smula är att det aldrig riktigt
            verkar finnas tid och kraft för att adressera de grundläggande
            orsaker som ligger bakom de problem som vi nu måste hantera.
          </note>
          <note>
            Det är väl att viktiga frågor, som tjänstedirektivet och de båda
            inre marknadsakterna, ska prioriteras tidigt 2013. Men det finns
            också en yttre marknad. Friare rörlighet över gränser för både
            handel och människor kan bli en vitamininjektion för den europeiska
            tillväxten. Demografiutvecklingen i vår del av världen är oroande.
            Vi blir allt äldre och friskare, vilket naturligtvis är mycket
            bra, men samtidigt ställer det krav på våra samhällen. Allt färre
            i arbetsför ålder ska försörja allt fler.
          </note>
          <note>
            Finns det, om man frågar statsministern, någon möjlighet att
            dessa frågor kommer att föras högre upp på rådets agenda, så att
            vi kan ha en långsiktig strategi för hållbar tillväxt?
          </note>
          <note type="speaker">
            Anf. 116 Statsminister FREDRIK REINFELDT (M):
          </note>
          <note>
            Herr talman! Det finns absolut den typen av diskussioner som
            utgår från att ett åldrande Europa med svagt barnafödande, framför
            allt i delar av Europa, måste mötas av att man gör sig mer attraktiv
            för inkommande arbetskraft.
          </note>
          <note>
            Sverige är ett exempel på detta, med kanske OECD:s mest öppna
            och liberala regler för arbetskraftsinvandring. Här finns som
            bekant lite olika uppfattningar kring hur den typen av regler
            ska se ut.
          </note>
          <note>
            Vi tycker också att det kopplar till en frihandelsstrategi. I
            grunden är EU en inre marknad, det vill säga tanken är att det
            ska vara fri rörlighet för handeln. Trots att detta har lovats
            sedan 50-talet vittnar nu många om att det i realiteten inte fungerar
            på det sättet. Det kan vi känna frustration över.
          </note>
          <note>
            Men det är väl så viktigt att försöka ha samma typ av öppna handel
            med andra delar av världen. Det finns absolut ett stöd nu när
            den så kallade Doharundan, ambitionen att få en global, heltäckande
            frihandelsöverenskommelse, inte går att få i mål för att i stället
            växla över till en regional strategi.
          </note>
          <note>
            Vi försöker sluta bilaterala avtal med viktiga handelspartner.
            Vi har gjort så med Sydkorea. Vi försöker nu göra det med Japan.
            Vi skulle behöva göra det med Indien, USA, de växande delarna
            av världsekonomin. I grunden skriver man in i de avtalen det som
            öppnar för större rörlighet och friare och öppnare handel.
          </note>
          <note>
            Jag tycker absolut att det är viktiga delar av sådant som EU
            borde prata mer om och som vi för det mesta kan enas om att vi
            ska vara drivande kring, även om jag också ska säga det uppenbara:
            Alla länder tycker inte likadant när det gäller synen på frihandel.
            Det tror jag är väl bekant.
          </note>
          <note>
            Överläggningen var härmed avslutad.
          </note>
          <note>
            9 § (forts. från 7 §) Energi (forts. NU3)
          </note>
          <note type="speaker">
            Anf. 117 EVA FLYBORG (FP):
          </note>
          <note>
            Herr talman! Många gånger förr har vi stått i denna kammare och
            debatterat och ibland småkivats om energipolitiken. Det är föga
            nytt i debatten i dag heller. Ni vet ju så väl vad jag normalt
            brukar säga och vad Folkpartiet tycker att jag kanske inte behöver
            upprepa allt i dag också. Jag tillåter mig att fundera lite fritt
            i stället och titta såväl tillbaka i historien som framåt.
          </note>
          <note>
            Vad är egentligen energi? Ja, herr talman, jag vill inleda med
            följande citat: Och Gud sade: Varde ljus; och det vart ljus. Och
            Gud såg att ljuset var gott.
          </note>
          <note>
            Ja, längre tillbaka än så här kommer man inte om man vill använda
            sig av mer samtida underlag. Oavsett om man tror på Bibelns ord
            eller inte är det en fin historia om att vi människor behöver
            ljuset, värmen och tryggheten. Utan detta blir det kallt och mörkt.
          </note>
          <note>
            Man får förmoda att det var solen Gud tände när han talade om
            ljuset. Vår sol är ungefär 4,5 miljarder år gammal, och det är
            en naturlig fusionsreaktor där en förbränning av väte till helium
            ger ljus och värme, ja, faktiskt allt liv på jorden. Nästan varje
            grundämne vi känner till är faktiskt skapat ur en process av fusion
            och transmutation. Utan fusion stannar alltså Sverige, ja, hela
            världen.
          </note>
          <note>
            Fusionskraft i stället för fissionskraft i våra egna kärnkraftverk
            är i utvecklingsstadiet, men försök vid världens största fusionsreaktor,
            JET i Oxford, ger lovande resultat. Den nya, stora forskningsanläggningen
            ITER är under byggnation i Frankrike. Fördelarna med fusionskraft,
            herr talman, är många, men främst den ringa mängden avfall, nästan
            inget alls, och att risken för olyckor är i stort sett noll. Processen
            ger inte heller upphov till något radioaktivt avfall annat än
            i nästan obefintliga mängder och dessutom mycket kortlivat.
          </note>
          <note>
            Herr talman! I stjärnorna sker även en annan naturlig process:
            transmutation, den naturliga transmutationen. Artificiell transmutation
            används här på jorden för att ta fram radioaktiva isotoper och
            för direkt neutronbestrålning för medicinska ändamål, till exempel
            att bekämpa cancerangrepp.
          </note>
          <note>
            Ett forskningsprojekt om transmutation finns på hemmaplan med
            svenska forskare. Det handlar om den fjärde generationens kärnkraftverk.
            Det så kallade Geniusprojektet, ett samarbete mellan Chalmers,
            Uppsala universitet och KTH, är enligt min mening en intressant
            och klok satsning som kan ge Sverige den säkraste och mest resurssnåla
            kärnkraften i världen. I Generation 4 kommer bränslet att räcka
            100 gånger längre än i dag, avfallet kortas med en faktor 100,
            och de gamla soporna, det vill säga avfallet i dag, blir i stället
            nytt bränsle. Herr talman! Forskning är onekligen otroligt spännande!
          </note>
          <note>
            En annan väldigt spännande teknik rör saltkraften. Här utnyttjar
            man fenomenet osmos. Det innebär att då salt och sött vatten skiljs
            åt av ett membran, kommer det söta vattnet att dras genom membranet
            över till saltvattensidan. Därmed uppstår ett tryck på saltvattensidan
            som kan användas för att driva en turbin.
          </note>
          <note>
            Saltkraften är en förnybar, miljövänlig energikälla och skulle
            kunna byggas överallt där man har både salt och sött vatten, det
            vill säga i de flesta större befolkningscentrum. Produktionen
            kan ske oberoende av om det blåser eller ej och har stor potential.
            I Sverige skulle saltkraften vara lämpligast på västkusten, eftersom
            havsvattnet där är saltare än här på östkusten.
          </note>
          <note>
            Det ytvatten med relativt låg salthalt som rinner ut från Östersjön
            i Kattegatt är den största potentiella saltkraftsresursen i Norden.
            Detta befinner sig för närvarande på provstadiet av Statkraft
            i Norge, men goda resultat finns, och man beräknar att vara i
            mindre kommersiell drift 2015, om bara tre år.
          </note>
          <note>
            Men, herr talman, vattnet är ju mer än bara salt. Det rör sig
            också. Vågornas energitäthet är ungefär tio gånger högre än vindens
            och hundra gånger högre än det ursprungliga solljusets. En annan
            fördel med vågkraften är att den inte syns eller förstör landskapet.
            Den stör inte de närboende och använder sig inte av något miljöfarligt
            ämne. Vågkraften som vi känner den mest är de bojar som finns
            utanför Lysekil, där företaget Seabased nu har en stor provanläggning
            med lovande resultat.
          </note>
          <note>
            Minesto är ett Göteborgsföretag som går i spetsen för att utvinna
            vattenkraft ur tidvatten och havsströmmar. Dessa havets motorvägar
            är enorma energidepåer av kraft som hitintills varit obrukade
            som energikällor. Väldigt kortfattat kan man säga att kalla djuphavsströmmar
            med hög salthalt rör sig åt öster och ytliga havsströmmar med
            lägre salthalt åt väster. Skillnaden mellan ebb och flod är som
            störst i Irländska sjön och utmed USA:s östkust. Just nu har Minesto
            ett stort försöksprojekt i gång utanför Nordirlands kust med stöd
            från bland annat Sverige och Storbritannien med sina undervattensdrakar.
            En lovande försöksverksamhet gör att vågkraft, tidvatten och strömmar
            kan bli riktigt intressant i framtiden.
          </note>
          <note>
            Herr talman! Det finns så klart också intressanta saker ovan
            jord. Jag började med att tala om solen och dess livgivande effekt
            på hela jordklotet. Fotosyntesen är en av de mer ursprungliga
            krafterna vi känner till. Den omvandlar solljus till kemisk energi,
            det vill säga koldioxid, syre och upplagrad energi och senare
            i processen också kolhydrater. Upptäckten och definitionen av
            fotosyntesen belönades med Nobelpriset 1961.
          </note>
          <note>
            Arbetet med artificiell fotosyntes handlar om att bygga små bioreaktorer
            med levande bakterier som producerar vätgas och att skapa helt
            konstgjorda molekyler som gör jobbet ännu bättre. Att på det här
            sättet tillvarata solens energi i en minireaktor är väldigt spännande
            och har gett ett nytt Nobelpris i kemi för två år sedan, 2010.
            I den artificiella fotosyntesen är koldioxid en tillgång, eftersom
            detta ämne och vatten blir till kolhydrater. Kolhydrater är både
            mat och bränsle, och här skulle man få dem rena och i riklig mängd.
            Att på detta sätt tämja fotosyntesen vore värt minst ett Nobelpris
            till.
          </note>
          <note>
            Herr talman! Jag har gjort ett försök att visa på olika typer
            av energiforskning där förhoppningarna är stora och potentialen
            naturligtvis enorm, för produktion av el och energi är avgörande
            för vårt moderna välfärdssamhälle. Utan god tillgång till el och
            annan energi skulle det svenska samhället stå sig slätt. Man skulle
            kunna säga att elektriciteten är mänsklighetens bästa vän.
          </note>
          <note>
            Jag, Folkpartiet och Alliansen är teknikoptimister, och vi arbetar
            hårt varje dag för att stärka forskning och utveckling på energiområdet
            och inom många olika discipliner.
          </note>
          <note>
            Elektriciteten har byggt Sveriges välstånd. Steg för steg sker
            detta också runt om i världen. Sverige hade inte varit detsamma
            om inte tillgången till elektricitet hade varit så god. Många
            framhåller också basindustrins betydelse och behov av elektricitet,
            och jag vill göra detsamma, för industrins roll, de välståndsbildande
            krafterna, behöver belysas om och om igen. Vi behöver se till
            att tillgången till elektricitet inte äventyras, samtidigt som
            vi minskar de negativa effekterna av energiproduktion.
          </note>
          <note>
            Herr talman! Klimathotet är vår generations största globala utmaning.
            Detta måste vi ha i åtanke när vi utformar vår energipolitik,
            inte minst när det gäller energiproduktionen. Vår energimix ska
            vara koldioxidfri, säker, effektiv och så billig som möjligt.
            Vår stora basproduktion av vatten- och kärnkraft uppfyller samtliga
            dessa krav. Det kompletterar vi med bioenergi och annan förnybar
            kraftproduktion, och vi forskar för framtiden.
          </note>
          <note>
            Energiforskningen når all time high med Alliansregeringen med
            1,3 miljarder per år fram till 2016 och därefter permanent 1,4
            miljarder per år. Det här ger kraft för framtiden.
          </note>
          <note>
            Vi i Folkpartiet vill satsa på kärnkraft. Om ett antal år kommer
            stora delar av den svenska kärnkraften att stängas av åldersskäl.
            Om vi vill skapa förutsättningar för vår elintensiva basindustri
            att fortsätta utvecklas och konkurrera på den internationella
            marknaden behövs hållbara spelregler för utbyggnaden av ny elproduktion.
          </note>
          <note>
            Allianspartiernas historiska energiöverenskommelse har lagt grunden
            för en sådan långsiktighet. Tankeförbudslagen är borttagen, och
            vi har gjort det möjligt för det nödvändiga generationsskiftet
            av svensk kärnkraft. Vi tillåter byggandet av nya reaktorer för
            att ersätta de gamla. Vi värnar därmed jobb och trygghet i Sverige.
          </note>
          <note>
            Att Miljöpartiet har som affärsidé att vara emot är ingen överraskning,
            men det har varit oklart ganska länge var Socialdemokraterna står
            i frågan. Löfven har svävat och svävat på målet jo, nja, va?
          </note>
          <note>
            Med stort intresse, herr talman, tog jag därför del av Socialdemokraternas
            ekonomiska talesperson Magdalena Anderssons lördagsintervju i
            Ekot för någon helg sedan. Hon fick där svara på frågor om bland
            annat energipolitiken. Hon svarade där att det nu borttagna förbudet
            att bygga ny kärnkraft ska återinföras. Det är en stor liten nyhet.
            Socialdemokraterna har nu positionerat sig som kärnkraftsmotståndare
            och riskerar därmed hela det svenska välfärdssamhället på sikt.
            Vet den svenska basindustrin om detta, fackföreningarna, kommunalråden
            som har stora industrier på sina orter?
          </note>
          <note>
            Det är bra att svenska folket nu får klarhet i frågan om de höga
            elpriserna. Med socialdemokraterna blir de ännu högre ja, skyhöga.
            Kärnkraften står i dag för ca 45 procent av elproduktionen, och
            tillsammans med vattenkraften är den en avgörande tillgång och
            framgångsfaktor för Sverige. Detta vill nu Socialdemokraterna
            långsamt förstöra.
          </note>
          <note>
            Herr talman! Valet 2014 lär bli ett val där svenska folket kan
            säga sitt om den politiken. Det gick en svensk film på bio för
            ett tag sedan. Fyra år till , heter den. Jag tror att det är dags
            att se den igen.
          </note>
          <note>
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <note>
            I detta anförande instämde Boriana Åberg (M).
          </note>
          <note type="speaker">
            Anf. 118 KENT PERSSON (V) replik:
          </note>
          <note>
            Herr talman! Jag hade inte tänkt ta replik, men när Eva Flyborg
            började tala om behovet av att ersätta vår befintliga kärnkraft
            med nya reaktorer blev jag lite fundersam över hur tidsplanen
            ser ut enligt Folkpartiet. När anser du att de kärnkraftverk som
            är i drift i dag ska ersättas? Det är ganska intressant.
          </note>
          <note>
            Det var också intressant att lyssna till exposén över den forskning
            som pågår runt om i världen. Jag lyfte extra mycket på ögonbrynen,
            för jag kunde höra en nyansskillnad när Eva Flyborg började tala
            om fjärde generationens kärnkraft, att här var nog forskningen
            någonting på spåret. Bland annat skulle avfallsmängden reduceras
            ganska rejält. Om det i stället för 100 000 år handlar om 500
            år med radioaktivt avfall tycker jag att 500 år är en väldigt
            lång tid, framför allt med beaktande av att vi inte har en säker
            avfallshantering i dag. Men detta kanske Eva Flyborg kan kommentera
            lite grann.
          </note>
          <note>
            Senast i maj månad var Citigroup, den stora finansgruppen i England,
            ute och gjorde en bedömning av kärnkraftsplanerna i England. Man
            sade: Oj, det här kommer att bli väldigt dyrt, så pass dyrt att
            det inte går att genomföra utan stora statliga subventioner. Är
            det också med i beräkningen när Eva Flyborg och Folkpartiet talar
            om utvecklingen av den svenska kärnkraften? Kostnadsmässigt kommer
            det ju att hamna på ungefär samma nivåer. Är det med hjälp av
            stora statliga subventioner?
          </note>
          <note type="speaker">
            Anf. 119 EVA FLYBORG (FP) replik:
          </note>
          <note>
            Herr talman! Nej, det är inte med några som helst statliga subventioner,
            som Kent Persson mycket väl vet. Det har vi enats om bland annat
            i den här kammaren. Vi har också i tidigare debatter klargjort
            att den svenska kärnkraften inte får några subventioner över huvud
            taget. Och det är inte heller aktuellt för framtiden.
          </note>
          <note>
            När det gäller andra länder och byggnation av kärnkraft ska jag
            bara be att få påminna Kent Persson och kammaren om att det byggs
            62 reaktorer runt om i världen just nu. Allt tal om att kärnkraften
            skulle ha gjort halt, avstannat eller vara på nedåtgående är alltså
            helt fel. Man skulle kunna beteckna det som att kärnkraften går
            en ny ljus framtid till mötes. Det går en vind av kärnkraftsinvesteringar
            över hela världen.
          </note>
          <note>
            Händelserna efter en naturkatastrof som den i Japan i Fukushima
            får alla, inklusive EU och alla andra stater, att tänka till om
            man har gjort allt man kan, om man kan göra någonting mer. Det
            är fullständigt naturligt, och det vore konstigt om man inte gjorde
            det.
          </note>
          <note>
            Däremot finns det en stabil opinion när det gäller kärnkraften
            i Sverige som är fortsatt bra. Sedan har vi SOM-undersökningen
            jag tror att det var Miljöpartiet som nämnde den i sitt anförande
            som jämfört nya frågor med gamla frågor, vilket ger ett helt missvisande
            resultat. Det kan vi gärna ta en enskild debatt om.
          </note>
          <note>
            Det är en stabil opinion för kärnkraft i Sverige. 62 reaktorer
            byggs just nu runt om i världen. Man sänker kostnaderna hela tiden.
            Exemplet Finland är inte längre relevant, eftersom det är en helt
            ny teknik som grundar sig på andra premisser än de som vi ser
            i byggnationer i resten av världen där det sker på tid, utan statliga
            bidrag och med mycket gott resultat.
          </note>
          <note>
            Kent Persson tog också upp den fjärde generationens kärnkraft.
            Ju snarare vi kan få den, desto bättre med tanke på säkerhet,
            effektivitet och modernitet.
          </note>
          <note type="speaker">
            Anf. 120 KENT PERSSON (V) replik:
          </note>
          <note>
            Herr talman! Om den fjärde generationen säger forskarna att de
            inte har en susning om det kommer att vara ekonomiskt gångbart.
            Det vet Eva Flyborg likaväl som jag.
          </note>
          <note>
            När det gäller byggnationerna är det ingen nybyggnation utan
            ersättning av nedlagda verk som sker runt om i världen. Det intressanta
            här är om de byggs med subventioner eller inte.
          </note>
          <note>
            Hur ser Folkpartiet på byggande av kärnkraft i Iran och Nordkorea?
            Ser ni också det som något positivt? När kärnkraften utvecklades
            i USA på 30-talet sade en forskare: Kärnkraft och atomvapen hör
            ihop som siamesiska tvillingar. Det går inte att komma undan.
          </note>
          <note>
            Inga statliga subventioner, sade Eva Flyborg. Det var tydligt
            och bra. Jag antar att det också gäller försäkringen om något
            skulle hända.
          </note>
          <note>
            Vad gäller då försäkringsmässigt? Jo, ansvaret ligger på den
            som har drifttillståndet. I Sverige är det ordnat via dotterbolag.
            Moderbolaget klarar sig helt utan skadestånd. Det innebär att
            vid katastrofer i Sverige som överstiger ca 11 miljarder kronor
            får svenska folket stå för notan.
          </note>
          <note>
            Det är faktiskt en subvention. Vi subventionerar säkerheten där
            drifttillståndsinnehavaren inte klarar av det. I och med det faller
            hela resonemanget från Folkpartiet att det ska stå på egna ben
            och vara marknadsmässigt gångbart.
          </note>
          <note type="speaker">
            Anf. 121 EVA FLYBORG (FP) replik:
          </note>
          <note>
            Herr talman! Oppositionen och Alliansen har lite olika uppfattningar
            här. Vi har konstaterat att den svenska kärnkraften inte på något
            sätt är subventionerad av det offentliga. Det har vi utrett och
            fattat beslut om i riksdagen. Det är alltså sakernas tillstånd.
          </note>
          <note>
            Projekt Genius är väldigt intressant. Jag vill inte skjuta något
            forskningsprojekt i sank innan vi kan se resultatet av det. Jag
            kan inte uttala mig om när det kommer att bli verklighet, men
            det forskas och det finns goda resultat från detta.
          </note>
          <note>
            Möjligtvis sällar sig Kent Persson till dem som menar att det
            inte byggs några nya kärnkraftverk i världen. Åtminstone riktar
            han stark kritik mot att antalet skulle vara 62. Det är inte mina
            egna siffror utan internationellt erkända siffror som avser både
            de helt nya kärnkraftverk som byggs i dag och de som har så omfattande
            moderniseringar och uppgraderingar att de i princip är nya även
            om skalet är detsamma som förr. I allt väsentligt är det alltså
            62 nya kärnkraftverk som byggs runt om i världen.
          </note>
          <note>
            Jag är inte säker på varför oppositionen hela tiden för fram
            kostnadsaspekten. Om kärnkraft är så dyrt, vilket det inte är,
            faller det på sin egen orimlighet att någon skulle vilja investera
            i det i Sverige. Det borde därför inte vara något bekymmer utan
            snarare bra ur oppositionens synvinkel om det var dyrt. Så är
            dock inte fallet, utan det byggs nu på ett helt annat sätt. Man
            kan också bygga fler kärnkraftverk samtidigt, vilket gör att kostnaden
            reduceras.
          </note>
          <note>
            Jag är övertygad om att vi inom ett antal år ser kompletta ansökningar
            och får till stånd ett generationsskifte i svensk kärnkraft som
            kommer att vara bra för de svenska skattebetalarna, för miljön
            och för Sverige över huvud taget.
          </note>
          <note type="speaker">
            Anf. 122 HELENA LINDAHL (C):
          </note>
          <note>
            Herr talman! Klimatfrågan, att den moderna världens utsläpp,
            främst av koldioxid, leder till att jordens värms upp, har alltmer
            blivit accepterat som det stora miljöhotet.
          </note>
          <note>
            FN:s stora klimatmöte i Köpenhamn 2009 slog efter många om och
            men fast det så kallade tvågradersmålet. Det anger att motåtgärder
            ska planeras så att jordens temperatur stiger med max två grader,
            vilket anses leda till hanterliga konsekvenser.
          </note>
          <note>
            Många har ifrågasatt om de åtgärder som världens ledare har kunnat
            komma överens om räcker, och nu pekar en ansedd utredning från
            Världsbanken på att det snarare handlar om fyra grader än två.
          </note>
          <note>
            Fyra grader innebär närmast oöverskådliga konsekvenser på jorden,
            med ökenliknande klimat i Sydeuropa, en snabb avsmältning av inlandsisar
            och en kraftig höjning av havsnivån med åtföljande översvämningar.
          </note>
          <note>
            Verkligheten tränger sig på. Vad gör du? Vad gör jag? Vad gör
            världens ledande länder och deras regimer? Hur förhåller man sig
            till dessa tydliga tecken på att det håller på att gå riktigt
            snett med vårt globala klimat?
          </note>
          <note>
            Vi får ofta kritik från oppositionspartierna att vi gör alldeles
            för lite från politiskt håll i Sverige när det gäller klimatfrågan
            och den förnybara energin. Även om jag tycker att det finns många
            goda förslag från andra partier kan jag inte hålla med om att
            regeringen skulle vara passiv när det gäller energipolitiken.
          </note>
          <note>
            När Lena Ek nyligen deltog i klimatförhandlingarna i Doha fick
            hon mycket beröm från andra länders representanter för Sveriges
            och regeringens arbete med klimatet, energin och miljön. Ur global
            aspekt ligger vi i framkant, och det är viktigt att komma ihåg.
          </note>
          <note>
            Med Alliansens klimat- och energiöverenskommelse formade vi en
            långsiktig energipolitik som förenar ökad ekologisk hållbarhet
            med ett minskat beroende av storskaliga energikällor som vattenkraft
            och kärnkraft och detta med bättre konkurrenskraft. Vi har tydligt
            pekat ut att för Sverige är det viktigt att steg för steg bygga
            ut det förnybara.
          </note>
          <note>
            Herr talman! År 2006 var andelen förnybar energi i Sverige 42,7
            procent. Då hade Miljöpartiet varit stödparti åt Socialdemokraterna
            i åtta år. Fyra år senare, 2010, var andelen förnybar energi 47,9
            procent. I dag är denna andel ännu närmare hälften.
          </note>
          <note>
            Delar av vår energi kommer, liksom jag, från Norrland med dess
            fantastiska älvar och skogar. Vi har även utmärkta vindlägen i
            Sverige, och vi får också energi från jordens inre i form av bergvärme.
          </note>
          <note>
            När vi använder el i Sverige kommer mer än varannan kilowattimme
            från förnybara energikällor. Sedan 2006 har el från vindkraften
            ökat sex gånger om. På samma tid har elproduktionen från biobränslen
            ökat med hela 50 procent. Dessutom är nästan hälften av Sveriges
            samlade energiproduktion förnybar. Vi är bäst i EU och bland de
            bästa i världen. Vi har en elproduktion som är i det närmaste
            fri från utsläpp av växthusgaser. Det måste väl ändå de flesta
            här inne och de som lyssnar och tittar tycka är en fantastisk
            utveckling.
          </note>
          <note>
            Herr talman! En viktig del av energipolitiken är att stegvis
            minska vårt beroende av kärnkraft och storskalig vattenkraft.
            Kärnkraften står dock fortfarande för en stor del av den svenska
            energimixen. Då måste vi också kunna lita på att den kan leverera
            när behoven är som störst. Ni minns kanske när det var vansinnigt
            kallt för två år sedan och kärnkraften delvis stod still. Priserna
            höjdes, och allmänheten var allt annat än nöjd.
          </note>
          <note>
            Regeringen har ingen politik för att vare sig bygga nya reaktorer
            eller för att stänga dem som redan finns. Regeringens politik
            går ut på att förse alla inblandade med de långsiktiga förutsättningar
            som krävs för att vår energi- och miljöpolitik ska nå sina mål.
            Vi har hela tiden varit tydliga på den punkten.
          </note>
          <note>
            Kärnkraften kommer inte att subventioneras, och reaktorerna kommer
            inte att bli fler. Skulle marknaden anse att det finns ekonomi
            i att byta ut en äldre reaktor mot en ny måste det ske på någon
            av de platser där de redan finns.
          </note>
          <note>
            Herr talman! Energiöverenskommelsen har i grunden ändrat förutsättningarna
            för den svenska energipolitiken. Vi har gått från politisk centralplanering
            till hållbara spelregler där marknaden tar investeringsbesluten.
          </note>
          <note>
            Med denna förändring ser vi vad som händer när marknadens aktörer
            fattar besluten. Då skjuter investeringarna i den förnybara energin
            i höjden.
          </note>
          <note>
            I ett klimatsmart samhälle är det också viktigt att den producerade
            energin används så effektivt som möjligt, och då är energieffektivisering
            viktigt. Ökad energieffektivitet behövs, och det är nödvändigt
            för att nå klimat- och miljömålen. Dessutom kommer den ökade energieffektiviteten
            att betala sig i reda pengar, inte minst på sikt.
          </note>
          <note>
            Den svenska industrin är elberoende, men har samtidigt en hög
            energieffektivitet. Från politiken har vi bidragit till utvecklingen
            genom till exempel PFE, programmet för energieffektivisering i
            industrin. Programmet innebär att industrin i utbyte mot energibesparingar
            har fått lägre energiskatt. Under den första programperioden har
            vi sparat nästan 1 ½ terawattimme el, vilket motsvarar elförbrukningen
            i ungefär 60 000 villor. Men nu har EU bestämt att PFE inte kan
            användas längre då det räknas som ett slags statsstöd och därför
            sätter marknaden ur spel.
          </note>
          <note>
            Personligen tycker jag att det är fel då vi har sett och ser
            hur effektiv och framgångsrik satsningen har varit när det gäller
            energieffektivisering inom industrin. Däremot är jag övertygad
            om att regeringen inte kommer att lämna projektet därhän, utan
            den kommer att se över någon motsvarande möjlighet när man nu
            utarbetar en plan för EU:s energieffektiviseringsdirektiv.
          </note>
          <note>
            Herr talman! För den enskilda elkonsumenten krävs dock andra
            metoder. En av Centerpartiets och Alliansens viktigaste prioriteringar
            är att stärka den enskilda kundens ställning på energimarknaden
            så att han eller hon kan bidra till en effektivare elanvändning.
            Regeringen har därför infört en reglering av elnätsavgifter och
            lagt fram ett förslag om timvis mätning av el och ett slopande
            av de dyrare tillsvidareavtalen på el. Och nu väntar vi på nettodebitering.
          </note>
          <note>
            Herr talman! Nettodebitering är en viktig pusselbit för att få
            fart på utbyggnaden av förnybar el i Sverige. För att konsumenterna
            ska vilja använda all den nya teknik som nu växer fram måste det
            också gå att få en ekonomisk vinst av att leva klimatvänligt.
            Vad är då nettodebitering? Det betyder att alla som är små elproducenter
            det kan vara privatpersoner, byalag etcetera ska kunna kvitta
            den el som de själva producerar och matar ut på nätet mot den
            el som de köper från elbolaget och bara betala för mellanskillnaden.
            Detta har redan utretts i Sverige två gånger, men inte fullt ut.
            Senast utreddes det av Energimarknadsinspektionen, som kom fram
            till att skattefrågorna måste utredas vidare. I somras tog energiminister
            Anna-Karin Hatt på nytt tag i frågan och tillsatte en tredje utredning
            som ska vara klar till sommaren.
          </note>
          <note>
            De tidigare utredningarna har bara varit inne och berört frågan.
            Om man ska sätta ett system i sjön som riktar sig till enskilda
            som investerar i en sol- eller vindanläggning måste man veta att
            det håller i förhållande till både skattelagstiftning och EU-rätt.
            Detta är en del i en komplicerad skattelagstiftning som vi ska
            ta oss igenom, men jag är övertygad om att vi kommer att få nettodebitering
            i Sverige.
          </note>
          <note>
            Herr talman! Jag måste naturligtvis också beröra årets budget
            och satsningar även på kommande år när det gäller det förnybara.
            Regeringen satsar rejält på det förnybara nu. Jag kommer att nämna
            några av satsningarna som jag tycker är speciellt viktiga att
            lyfta fram.
          </note>
          <note>
            Eva Flyborg nämnde alldeles nyss att regeringen gör en stor och
            permanent förstärkning på energiforskningen. Mellan 2013 och 2015
            satsas årligen ungefär 1,3 miljarder kronor på energiforskning.
            Summan kommer sedan att öka till 1,4 miljarder och permanentas
            från och med 2016. Det betyder att alliansregeringen kommer att
            satsa närmare 14 miljarder kronor på energiforskning de kommande
            tio åren. Om man jämför det med vad Socialdemokraterna, med Miljöpartiet
            som stödparti, satsade på när det gäller energiforskning under
            sina senaste tio år i regeringen kan jag bara konstatera att den
            satsning som Centerpartiet och Alliansen nu gör är mer än dubbelt
            så stor.
          </note>
          <note>
            Herr talman! Regeringen satsar ytterligare 280 miljoner kronor
            på att utveckla biogasen. För att kunna ställa om den svenska
            fordonsflottan så att den kan vara oberoende av fossila bränslen
            från 2030 behöver vi både behålla och utveckla de fungerande styrmedel
            som vi redan har, men vi måste också skapa nya. Biogasen är ett
            av de mest resurseffektiva och miljövänliga fordonsbränslen som
            vi har, och nu förlänger och förstärker vi den satsning som redan
            pågår och som syftar till att öka produktionen, förbättra distributionen
            och öka användningen av biogas. Tillsammans med de medel som redan
            finns innebär det 340 miljoner kronor för att utveckla och producera
            framtidens klimatsmarta biogas.
          </note>
          <note>
            Vi fortsätter vår satsning på solel. Dessutom kommer vi att satsa
            på ett program för att utveckla energieffektiva byggnader.
          </note>
          <note>
            Vi har en moralisk skyldighet till oss själva, vår omvärld och
            framtiden att bromsa upp den negativa utveckling som påverkar
            vår miljö. Att endast anpassa sig till förändringar är orealistiskt
            eftersom de kommer att bli för stora. De fattigaste på vår jord,
            och många djur, klarar inte ens de förändringar som vi ser i dag.
          </note>
          <note>
            Det är vi som bor i den rikare delen av världen som först och
            främst måste ta vårt ansvar. Om inte vi kan ställa upp och minska
            våra utsläpp hur ska då den fattigare delen av världen kunna göra
            det?
          </note>
          <note>
            Därför är jag glad över att de flesta partier är överens om att
            det måste till kraftfulla förändringar inom energiområdet där
            det förnybara får en viktig roll. Sedan kan vi ha olika åsikter
            om hur mycket som ska satsas och på vad.
          </note>
          <note>
            Vi i Sverige i dag kan alltså konstatera att vi har ett energisystem
            där nästan hälften av all vår energi är förnybar. Det är inte
            direkt något som bara har skett av sig självt eller bara genom
            någon liten slump. Vi är här därför att vi har arbetat väldigt
            hårt och väldigt länge för att nå just hit. Sverige är ett föregångsland
            när det gäller energifrågorna. Med våra kraftfulla satsningar
            på energiforskning är jag övertygad om att vi även kommer att
            kunna vara viktiga exportörer till andra länder som är i akut
            behov av mer hållbara lösningar.
          </note>
          <note>
            I detta anförande instämde Anders Ahlgren och Erik A Eriksson
            (båda C).
          </note>
          <note type="speaker">
            Anf. 123 LISE NORDIN (MP) replik:
          </note>
          <note>
            Herr talman! Varje gång riksdagen har denna energipolitiska debatt
            brukar Helena Lindahl säga att Miljöpartiet har bedrivit stödpolitik
            till Socialdemokraterna i energipolitiken. Det är lika fel nu
            som varje gång. Det är Centerpartiet som har varit i en överenskommelse
            med Socialdemokraterna om energipolitiken.
          </note>
          <note>
            Jag har svårt att förstå på vilket sätt Sverige ligger i framkant
            vad gäller klimat när våra utsläpp per person är tio gånger större
            än vad som är globalt hållbart. Vi vet att det snabbaste sättet
            att fasa ut den fossila energin är att bygga ut den förnybara.
          </note>
          <note>
            Jag beklagar att Centerpartiet nu har ställt upp på att bygga
            ny kärnkraft till 2050. I den färdplan som miljöminister Lena
            Ek har presenterat är det en förutsättning att det i Sverige ska
            byggas ny kärnkraft. Det är en helt ny ingång.
          </note>
          <note>
            Centerpartiet har upprepade gånger sagt att ny kärnkraft inte
            kan byggas utan statliga subventioner. När man nu räknar med ny
            kärnkraft till år 2050 i Färdplan 2050 är min fråga till Centerpartiet
            och Helena Lindahl: Hur ska den finansieras? Vad är planen för
            hur Sverige ska kunna finansiera den nya kärnkraft som man nu
            förutsätter till 2050?
          </note>
          <note type="speaker">
            Anf. 124 HELENA LINDAHL (C) replik:
          </note>
          <note>
            Herr talman! Jag var övertygad om att ingen hade begärt replik
            på mitt anförande, men ack vad jag bedrog mig!
          </note>
          <note>
            Lise Nordin har rätt; Centerpartiet har haft en överenskommelse
            om energipolitiken med både Socialdemokraterna och Vänsterpartiet
            när det gäller de gröna elcertifikaten. Det är jag stolt över,
            för det har varit en rejäl åstadkommare. Det vill jag gärna betona.
          </note>
          <note>
            Miljöpartiet säger att Centerpartiet vill bygga ny kärnkraft.
            I vår energiöverenskommelse storsatsar vi på förnybar energi,
            och vi öppnar upp för byggande av ny kärnkraft på de platser där
            det redan finns gamla kärnkraftverk.
          </note>
          <note>
            Jag kan bara konstatera att 2006 tror jag att det var var kärnkraftens
            del av energimixen drygt 47 procent. I dag ligger den på drygt
            39 procent. Det betyder att kärnkraften har minskat.
          </note>
          <note>
            Jag kan också konstatera att det byggs en del kärnkraftverk runt
            om i världen. Såvitt jag vet om de uppgifter som jag har fått
            stämmer finns det statliga subventioner av denna kärnkraft. I
            energiöverenskommelsen är vi tydliga med att det inte ska förekomma
            statliga subventioner vid byggande av ny kärnkraft. Jag kan också
            konstatera att det inte heller byggs ny kärnkraft i Sverige just
            nu.
          </note>
          <note type="speaker">
            Anf. 125 LISE NORDIN (MP) replik:
          </note>
          <note>
            Herr talman! Jag blir inte mer klar över detta. Delar inte Centerpartiet
            och Helena Lindahl den bild som nu debatteras, nämligen att Färdplan
            2050 förutsätter ny kärnkraft? Dagens kärnkraftverk kan aldrig
            leva så länge som till 2050, och en förutsättning för att nå klimatmålen
            enligt regeringens klimatplan 2050 är ny kärnkraft. Det räknar
            man med. Delar inte Helena Lindahl den bilden? Det är min första
            fråga.
          </note>
          <note>
            Min andra fråga kvarstår. Regeringen räknar nu med ny kärnkraft
            till 2050, och Centerpartiet säger att man är övertygad om att
            ny kärnkraft aldrig kan byggas utan statliga subventioner. Hur
            ska då dessa nya kärnkraftverk som Centerpartiet och regeringen
            räknar med finansieras?
          </note>
          <note type="speaker">
            Anf. 126 HELENA LINDAHL (C) replik:
          </note>
          <note>
            Herr talman! Först och främst är det inte Centerpartiet som ska
            bestämma om det blir ny kärnkraft. Det är marknaden som ska bestämma
            om det blir ny kärnkraft. Hitintills har vi sett att det inte
            byggs någon ny kärnkraft.
          </note>
          <note>
            Jag tyckte ändå att det var anmärkningsvärt att Lise Nordin i
            sitt anförande inte ens nämnde den kraftfulla utbyggnaden av det
            förnybara som nu sker. Det är uppenbart att Lise Nordin och Miljöpartiet
            inte vill inse det.
          </note>
          <note>
            Jag har också förståelse för att det måste vara mycket jobbigt
            för Miljöpartiet att stå bredvid och titta på när Centerpartiet
            är det parti som i praktiken får vara med och bidra till det förnybara.
            På ett medmänskligt plan kan jag, som jag sade, ha förståelse
            för det. Men det vore hedervärt av Miljöpartiet om de kunde framhäva
            den kraftfulla satsning på det förnybara som nu faktiskt sker.
          </note>
          <note type="speaker">
            Anf. 127 ANN-KRISTINE JOHANSSON (S) replik:
          </note>
          <note>
            Herr talman! Jag hade inte tänkt ta replik på Helena Lindahl.
            Men när hon kritiserade den politik som fördes när vi satt vid
            regeringsmakten var jag tvungen att begära replik.
          </note>
          <note>
            Centerpartiet, Vänsterpartiet och Socialdemokraterna hade en
            långsiktig och blocköverskridande energiuppgörelse 19972008, och
            vi fattade 2002 beslut om till exempel de gröna elcertifikaten.
            Därför faller din kritik av det som vi var dåliga på tidigare
            tillbaka på ditt eget parti.
          </note>
          <note>
            Men var stolt över att vi lyckades göra en massa bra saker tillsammans
            över blockgränsen. Det som jag vill se när jag talar om en långsiktig
            och stabil energipolitik är breda överenskommelser över blockgränsen
            som håller över mandatperioderna. Det var det ena som jag ville
            ta upp.
          </note>
          <note>
            Det andra som jag vill ta upp gäller kärnkraften. Det är intressant
            att höra att du, Helena Lindahl, vill lägga över hela energipolitiken
            på marknaden. Det är marknaden som ska styra om det ska byggas
            nya kärnkraftverk eller vad det kan vara.
          </note>
          <note>
            Samtidigt hörde vid din allianskollega Eva Flyborg nyss säga
            att hon ser framför sig att det tillkommer ett antal nya reaktorer
            när de gamla är slut. Vad har du för synpunkter på det?
          </note>
          <note>
            När riksdagen 2011 efter debatt tog beslut om kärnkraften var
            det med anledning av ett yrkande från din partikollega Sven Bergström
            om att regeringen ska återkomma till riksdagen med förslag om
            lagstiftning eller andra åtgärder med innebörden att direkta eller
            indirekta statliga subventioner till kärnkraft inte kan påräknas.
            Jag saknar det.
          </note>
          <note type="speaker">
            Anf. 128 HELENA LINDAHL (C) replik:
          </note>
          <note>
            Herr talman! Det var många frågor på en gång.
          </note>
          <note>
            Jag tycker att det var en mycket bra blocköverskridande energiöverenskommelse
            som Centerpartiet, Vänsterpartiet och Socialdemokraterna hade
            när vi tillsammans tog fram de gröna elcertifikaten.
          </note>
          <note>
            Men jag måste bolla tillbaka detta till Ann-Kristine Johansson
            när hon frågar mig om jag tycker att marknaden har hela lösningen
            och att det är marknaden som ska styra. Det ligger egentligen
            i de gröna elcertifikatens natur att vi satte upp sådana spelregler.
            Det betyder att de som producerar förnybar energi ska tjäna på
            det och att de som producerar fulel ska få betala för det.
          </note>
          <note>
            Jag tror att det var detta som vi kom överens om tillsammans.
            Jag vet inte om Ann-Kristine Johansson har missuppfattat det.
            Men det tror jag egentligen inte.
          </note>
          <note>
            När det gäller en framtida blocköverskridande energiöverenskommelse
            vill jag naturligtvis inte ge goda råd till Socialdemokraterna.
            Jag tror att ni socialdemokrater själva kan besluta om er energipolitik.
            Men i dagens läge har vi en energiöverenskommelse, och ni är välkomna
            att ansluta er till den. Jag vet att ni då säger: Ni bjuder in
            med armbågen.
          </note>
          <note>
            Men det känns i dagsläget som om ni socialdemokrater själva är
            ganska osäkra på var ni står.
          </note>
          <note>
            Jag har sagt det förut här i kammaren, och jag säger det igen,
            nämligen att Stefan Löfven snarare verkar vara den som proklamerar
            att kärnkraften ska fortsätta finnas. Sedan finns det andra företrädare,
            bland annat här i kammaren, som säger annorlunda. Jag skulle hellre
            vilja se ett tydligt ställningstagande från Socialdemokraterna
            innan ni själva bjuder in er till en diskussion.
          </note>
          <note type="speaker">
            Anf. 129 ANN-KRISTINE JOHANSSON (S) replik:
          </note>
          <note>
            Herr talman! Först och främst: Jag är riksdagsledamot och socialdemokrat
            för att jag tror på politikens betydelse. Politiken ska staka
            ut färdriktningen och tala om visioner för att aktörerna sedan
            ska se till att vi går i denna riktning. Jag vill inte överlåta
            allting till marknaden.
          </note>
          <note>
            Gröna elcertifikat är en bra lösning för att få i gång förnybar
            energiproduktion. Men det behövs stöd och åtgärder för solel.
            Vi har tidigare också talat om vågkraft. Vissa saker måste politiken
            vara med och stötta för att det ska bli en mogen och bra teknik.
            Politiken har en otroligt stor betydelse.
          </note>
          <note>
            Det är intressant att från Centerpartiet få höra att Socialdemokraterna
            är otydliga. Vi har varit tydliga sedan ett antal år tillbaka
            i kongressbeslut efter kongressbeslut. Vi har stått här i kammaren
            och talat om var Socialdemokraterna står i energipolitiken. Och
            jag förstår att det är kärnkraften som Helena Lindahl talar om.
          </note>
          <note>
            Jag kan läsa upp följande ännu en gång: Vi socialdemokrater anser
            att kärnkraften ska fasas ut successivt med hänsyn till sysselsättning
            och välfärd och i den takt som kärnkraftsel kan ersättas med el
            från förnybara källor samt energieffektivisering.
          </note>
          <note>
            Detta har vi stått för tidigare, och vi står fortfarande för
            det.
          </note>
          <note>
            Problemet för Centerpartiet är att ni har skiftat väg helt och
            hållet.
          </note>
          <note>
            I dag säger utskottet att kärnkraftselen kommer att vara en viktig
            del av den svenska elproduktionen inom överskådlig tid. Vad innebär
            överskådlig tid, Helena Lindahl? Hur många nya reaktorer ser du
            framför dig till 2050?
          </note>
          <note type="speaker">
            Anf. 130 HELENA LINDAHL (C) replik:
          </note>
          <note>
            Herr talman! Jag tror också på politikens kraft. Det är därför
            som vi var med och skapade de gröna elcertifikaten tillsammans
            med er. Det tål att upprepas att de gröna elcertifikaten verkligen
            har satt fart på det förnybara. Precis som jag sade i mitt anförande
            kommer hälften av all den energiproduktion som finns i Sverige
            i dag från bioenergi. Vindkraften har under de senaste åren sex-
            eller sjudubblats.
          </note>
          <note>
            Dessutom håller jag med Ann-Kristine Johansson om att vi självklart
            även måste introducera nya färdvägar för marknaden. Du har helt
            rätt i att när det gäller till exempel biogasen eller solelen
            behövs det naturligtvis en introduktion för att marknaden ska
            tycka att det är intressant att satsa på dem. Det håller jag fullständigt
            med om.
          </note>
          <note>
            Men när det gäller Centerpartiet och kärnkraften kan jag säga
            att vi känner oss trygga med den energiöverenskommelse som vi
            har tillsammans med våra allianskamrater.
          </note>
          <note>
            Jag har så många gånger upprepat här i talarstolen att det förnybara
            byggs ut kraftfullt. Det görs inte i fråga om kärnkraften. Som
            jag sade till Lise Nordin tidigare bestod 47 procent av energimixen
            2006 av kärnkraft. I dag är det drygt 39 procent. Ingen ska därför
            komma och påstå att kärnkraften ökar.
          </note>
          <note type="speaker">
            Anf. 131 JOSEF FRANSSON (SD) replik:
          </note>
          <note>
            Herr talman! Helena Lindahl tog i sitt anförande upp detta med
            nettodebitering. Jag måste erkänna att jag inte har tagit del
            av några utredningar eller rapporter gällande nettodebitering,
            men jag tror att jag förstår åtminstone grundprinciperna. Man
            vill alltså ha ett system där man kvittar ett överskott från till
            exempel solceller eller egenproducerad vindkraft och sedan får
            tillbaka el vid ett annat tillfälle när den egna produktionsanläggningen
            inte producerar någonting.
          </note>
          <note>
            Jag talade i mitt anförande lite grann om situationen i Tyskland.
            Där uppstår effektspikar. Vi har en spotmarknad där energipriset
            naturligtvis blir lägre när man har dessa toppar eftersom man
            då vill att folk ska använda ström. Man kanske till och med måste
            dumpa den till andra länder.
          </note>
          <note>
            Detta skapar som jag förstår det situationen att priset är väldigt
            lågt när man har chansen att leverera ut på nätet. Men när man
            sedan ska ha tillbaka strömmen är det ganska stor sannolikhet
            att priset på spotmarknaden är betydligt högre. I somras låg priset
            på spotmarknaden ibland så lågt som ungefär 30 öre. Jag tittade
            på datorn nu, och priset ligger i dag på ungefär 61 öre. Då saknas
            det ca 30 öre, och det blir en mellanskillnad som någon ska betala.
            Vem ska betala den mellanskillnaden, är det tänkt?
          </note>
          <note type="speaker">
            Anf. 132 HELENA LINDAHL (C) replik:
          </note>
          <note>
            Fru talman! Först vill jag välkomna Josef Fransson till utskottsdebatten.
            Om jag inte tar fel är det din första debatt i näringsutskottet.
          </note>
          <note>
            Nettodebiteringen håller man på att utreda nu. Det finns de som
            är betydligt klokare än jag och som sitter och gör detta. Jag
            kan inte exakt svara på hur det ska vara med spotpriset och mellanskillnaden.
            Då skulle jag ta mig vatten över huvudet, tror jag.
          </note>
          <note>
            Varför är det då bra med nettodebitering? I dag är vi beroende
            av några få stora elleverantörer. Kan människor vara med och bidra
            till att skapa egen förnybar energi och dessutom tjäna en liten
            slant på det tror jag att vi blir mindre beroende av större aktörer.
            Dessutom ger det incitament till att skapa mer förnybart. Det
            ger en större medvetenhet och kanske också ett större utrymme
            i plånboken för människor. Det är egentligen huvudtanken med nettodebitering.
            Jag tror att de flesta i det här rummet ser fram emot den möjligheten.
            Den finns vad jag förstår på en del andra ställen i världen och
            fungerar rätt bra. Jag tror säkert att vi kan känna oss trygga
            med att man kommer att ha tittat på detta både en, två och tre
            gånger när utredningen är klar. Sedan får vi helt enkelt testa.
            Jag är inte orolig för detta.
          </note>
          <note type="speaker">
            Anf. 133 JOSEF FRANSSON (SD) replik:
          </note>
          <note>
            Fru talman! Personligen tycker jag att det är en ganska konstig
            ordning när man delar upp energiproduktionen i förnybart och icke
            förnybart. Det icke förnybara är vanligtvis per definition någonting
            dåligt när man pratar om detta, medan det förnybara är någonting
            bra. Jag håller inte riktigt med. Jag är själv en varm förespråkare
            för att fortsätta att utveckla kärnkraften till någonting som
            är både leveranssäkert och tryggt på många sätt och vis.
          </note>
          <note>
            Alla dessa stora satsningar på förnybart innebär väldigt stora
            samhällskostnader som jag har lite svårt att förlika mig med.
            Jag förstår att man som kärnkraftsmotståndare vill föra den typen
            av resonemang och den typen av politik, men när det kommer till
            nettodebiteringen har jag lite svårt att förlika mig med det.
            Jag erkänner att jag måste sätta mig bättre in i hur man har tänkt
            sig systemet, men dessa 30 öre måste någon betala. Det är helt
            uppenbart. Skillnaden kan nog vara ännu större än så till och
            med. Gissningsvis blir det alla övriga elkonsumenter som får ytterligare
            en pålaga på elräkningen. Annars begriper jag inte riktigt vem
            det är som ska betala.
          </note>
          <note>
            Det är ofta nedsatt skatt på det förnybara. Till exempel är det
            nedsatt fastighetsskatt för vindkraften. Det blir en väldigt hög
            samhällskostnad, i stället för att vi satsar på det som har fungerat
            i årtionden, nämligen kärnkraft och vindkraft. Jag ser små skäl
            till att försöka laga någonting som inte är trasigt.
          </note>
          <note type="speaker">
            Anf. 134 HELENA LINDAHL (C) replik:
          </note>
          <note>
            Fru talman! Josef Fransson oroar sig för betalningen när det
            gäller nettodebiteringen, som ännu inte är utredd. Om jag vore
            Josef Fransson tror jag att jag snarare skulle oroa mig för vad
            den globala uppvärmningen kommer att kosta Sverige och andra länder
            på sikt. Vi ska inte tro att Sverige är en isolerad ö där vi bara
            ska satsa på vårt och inte bry oss om vad som händer i omvärlden.
            Om temperaturökningarna fortsätter kommer Sverige att drabbas
            av detta mer eller mindre, och då kommer vi att få se än större
            kostnadsökningar.
          </note>
          <note>
            Jag sade det i talet, och jag säger det igen: Vi har ett globalt
            ansvar. De rika länderna måste gå före när det gäller forskning
            på det förnybara. Andra länder kanske kan ta efter sedan. Jag
            är väldigt glad och stolt över att de flesta partier i Sveriges
            riksdag är beredda att ta detta globala ansvar.
          </note>
          <note type="speaker">
            Anf. 135 PENILLA GUNTHER (KD):
          </note>
          <note>
            Fru talman! Nu känns det som att vi har hållit på så länge att
            vi skulle behöva lite energitillskott i debatten. Trots att det
            handlar om energi känns det lite som att luften har gått ur oss
            efter denna långa dag.
          </note>
          <note>
            Den svenska energipolitiken bygger naturligtvis på samma grundpelare
            som det europeiska energisamarbetet. Energipolitiken syftar till
            att förena ekologisk hållbarhet, konkurrenskraft och energiförsörjningstrygghet.
            Energipolitiken ska skapa villkor för en effektiv och hållbar
            energianvändning med liten inverkan på hälsan, miljön och klimatet
            samt underlätta omställningen till ett ekologiskt hållbart samhälle.
            På så sätt främjas också en god ekonomisk och social utveckling
            i hela Sverige. Det är utgångspunkten. Ska jag ta till en kristdemokratisk
            term kan jag använda det fina ordet förvaltarskapstanken för detta.
            Energipolitiken ska även bidra till ett breddat energi-, miljö-
            och klimatsamarbete i Östersjöregionen.
          </note>
          <note>
            Flera av oss i utskottet är engagerade även i Nordiska rådet.
            Inom det nordiska samarbetet finns en mängd olika frågor som hanteras
            i olika institut och center. Bland annat finns det nordiska energiforskningscentret
            i Oslo, vars vision är en nordisk region som ska konsolidera och
            utveckla sin position som ledande region för nya hållbara energilösningar
            och effektiva och välfungerande energimarknader. Frågan huruvida
            det sker i avsedd måtto kanske jag får vidarebefordra till statsrådet
            att svara på, eftersom jag inte vet det.
          </note>
          <note>
            Vad jag kan läsa mig till är att ett antal forskningsprojekt
            som sker i samarbete mellan de nordiska länderna har fått medel
            anslagna för att utveckla gemensamma energilösningar, vilket jag
            tycker är väldigt bra. Norden består av flera länder som har en
            gemensam historia, liknande samhällen och liknande tankar kring
            den miljömässiga utvecklingen. Även om vi samarbetar är det klart
            att målen och visionerna måste uppnås genom klokt agerande, så
            att man inte äventyrar den svenska industrins konkurrenskraft.
            Så är det naturligtvis. Alla är sig själva närmast.
          </note>
          <note>
            Det finns tre långsiktiga prioriteringar. Användningen av fossila
            bränslen för uppvärmning ska avvecklas till 2020. Sveriges fordonsflotta
            bör vara oberoende av fossila bränslen år 2030. Inom elförsörjningen
            ska man minska beroendet av kärnkraft och vattenkraft och öka
            försörjningstryggheten. Då måste en ny förnybar kraftproduktion
            svara för en betydande del av elproduktionen. Det vet vi. Hur
            detta ska gå till är det intressanta.
          </note>
          <note>
            Vi kan välja att göra på olika sätt. Det är säkert flera av oss
            som kommer ihåg den stora satsningen på Agenda 21 ute i kommunerna
            för ett antal år sedan. Jag kommer själv från en miljökommun,
            Trollhättan, som har fått flera utmärkelser och priser. Trollhättans
            kommun har tagit ansvar och utbildat medborgarna på olika sätt,
            inte minst i avfallshantering, för att få biogas för att driva
            stadsbussar och så vidare.
          </note>
          <note>
            Jag som kristdemokrat vill att det ska fungera nedifrån och upp
            i samhället och att subsidiaritetsprincipen ska förverkligas.
            Den stora utmaningen ligger i att få våra medborgare att ta ansvar
            för sin egen energiförbrukning som privatperson, i sitt arbete
            eller som företagare. Det handlar om vilken mat man väljer, hur
            transporterna för maten har gått till, vilken resa man väljer,
            vilket boende man väljer, uppvärmning, aktiviteter man gör och
            vad det nu kan vara. Det är ditt och mitt val. Vi påverkar mer
            än vad vi ibland kan tro.
          </note>
          <note>
            Som någon tidigare talare nämnde utgörs nästan 40 procent av
            Sveriges totala energianvändning av uppvärmning, kylning, drift
            och belysning i våra byggnader. Det kostar för användarna 150200
            miljarder per år, vilket motsvarar ungefär 15 00020 000 kronor
            per invånare. Det är ganska mycket pengar.
          </note>
          <note>
            Att svensk basindustri är den som har störst energibehov är ingen
            nyhet. Men hur ska vi kunna nyttja alla typer av tillgängliga
            energislag på ett bättre och mer effektivt sätt så att totalt
            mer energi kan utvinnas? Där har flera aktörer som har kontaktat
            mig om energifrågor sagt att det behövs en ännu bättre helhetssyn
            på energisystemet i Sverige, tillsammans med nordiska och europeiska
            samarbetspartner, där nyttjandet av till exempel den svenska kärnkraften
            skulle gå att förbättra. Man menar att det finns en större kapacitet
            än vad som hittills nyttjats i de kärnkraftverk vi ändå har.
          </note>
          <note>
            Personligen kan jag säga att jag hade önskat att vi hade kommit
            så långt att vi hade utvecklat hållbara, förnybara energislag
            så att vi hade kunnat använda dem mer än kärnkraften. Samtidigt
            får vi konstatera att när vi har kärnkraftverken måste vi kunna
            nyttja dem efter den kapacitet som ändå finns.
          </note>
          <note>
            Jag är en gammal linje 3:are. Jag gick i högstadiet när folkkampanjen
            mot kärnkraft var. Det var linje 2 som vann, och det sades att
            man naturligtvis skulle forska och utveckla alla de hållbara energislagen.
            Men vi kan konstatera att med det styre som Sverige då hade skedde
            ingen utveckling av de hållbara energislagen. Inte förrän på 90-talet
            kom man i gång med detta. Vi kan säga att vi ligger kraftigt efter
            i det avseendet; sedan kan vi prata hur mycket som helst om vind,
            våg, vatten, sol, kärnkraft, biogas, bergvärme och vad det nu
            mer kan heta. Vi behöver alla energislag, och vi måste se att
            det finns en fungerande forskning och utveckling som är kontinuerlig
            och som inte sätts efter igen, som under det socialdemokratiska
            styret.
          </note>
          <note>
            Fru talman! Jag yrkar bifall till förslaget i betänkandet och
            avslag på reservationerna.
          </note>
          <note type="speaker">
            Anf. 136 Statsrådet ANNA-KARIN HATT (C):
          </note>
          <note>
            Fru talman! Det brådskar för världen att ställa om till ett hållbart
            energisystem. Så sent som för någon månad sedan presenterade Världsbanken
            sin nya rapport, som visar att om vi i världen inte gör mer än
            vi redan gör, och om vi inte höjer våra åtaganden för framtiden
            kommer jordens medeltemperatur att stiga med hela fyra grader.
            Internationella energiorganisationen, IEA, presenterade årets
            World Energy Outlook och landade i ungefär samma slutsats.
          </note>
          <note>
            Återigen har vi fått två tunga vetenskapliga internationella
            rapporter som bekräftar att vi måste anstränga oss mer och att
            vi måste göra det nu.
          </note>
          <note>
            Vi i Sverige är, jämfört med många andra delar av världen, väldigt
            lyckligt lottade. Vi har några av de allra bästa förutsättningarna
            för hållbar energiproduktion. Vårt land formligen sjuder av rik
            energi från våra forsande älvar i norr, från våra djupa rika skogar
            över hela landet, från värmen i jordens inre och från våra fantastiska
            vindlägen.
          </note>
          <note>
            Sådana fina förutsättningar förpliktar. Sverige både kan och
            ska vara ett gott exempel på att det är möjligt att kombinera
            en stark konkurrenskraft och god tillväxt med ökad hållbarhet
            genom att dra nytta av naturens rika förnybara resurser.
          </note>
          <note>
            Det är precis på den insikten som vi har byggt Alliansens energi-
            och klimatpolitik. Med energiöverenskommelsen från 2009 har Sverige
            för första gången fått en riktigt långsiktig energipolitik, som
            förenar ekologisk hållbarhet med ett minskande beroende av storskaliga
            energikällor och en allt bättre konkurrenskraft.
          </note>
          <note>
            Den svenska energipolitiken skapar den långsiktighet som är helt
            nödvändig för att de som ska investera i svensk energimarknad
            ska våga göra det. De måste kunna lita på att de villkor vi sätter
            upp inte bara gäller i dag, utan att de också gäller nästa år
            och många år framöver. Var och en som är mån om att de starka
            investeringar vi nu ser, inte minst i den förnybara energin, ska
            fortsätta behöver värna de tydliga och långsiktiga spelregler
            som Alliansen lagt fast i energiöverenskommelsen.
          </note>
          <note>
            Nu kan vi, snart fyra år efter att överenskommelsen slöts, se
            de tydliga resultaten och vad det leder till. Sedan 2006 har den
            svenska elproduktionen från biobränslen ökat med hela 50 procent.
            På samma tid har elen från vindkraften ökat sju gånger om. Totalt
            sett är nästan hälften av Sveriges energiproduktion i dag förnybar.
            Det är den högsta andelen i hela EU, bland de bästa i världen.
          </note>
          <note>
            Jag är mycket stolt över att få vara energiminister i en alliansregering
            som står samlad bakom en framåtsyftande och ansvarsfull energipolitik,
            en politik som förmår kombinera högt ställda klimat-, miljö- och
            energiambitioner med en väldigt god tillväxt.
          </note>
          <note>
            Lika stolt är jag över att vara minister i en alliansregering
            som i dessa tider av stark ekonomisk oro världen över kunnat lägga
            fram ännu en handlingskraftig budget för riksdagen, för även på
            energiområdet är budgeten för 2013 en stark budget. Bara nästa
            år, 2013, föreslår regeringen att Sverige ska satsa 2,8 miljarder
            kronor på energiforskning, på en utbyggnad av den förnybara energin,
            på ökad energieffektivisering och på att ge stöd till gryende
            energitekniker.
          </note>
          <note>
            De tydliga satsningarna märks inte minst på våra satsningar på
            energiforskning. Ny kunskap och ny teknik är viktiga för att vi
            ska kunna ställa om vårt energisystem. Från 2013 satsar Alliansen
            därför 1,3 miljarder kronor varje år på att forska kring framtidens
            klimatsmarta och energieffektiva teknik. Från 2016 ökar den satsningen
            till den nya permanenta nivån på 1,4 miljarder kronor.
          </note>
          <note>
            Fru talman! Det är en höjning av den permanenta energiforskningsnivån
            med 51 procent.
          </note>
          <note>
            Ökade resurser till forskning är en förutsättning för att vi
            ska kunna lyckas med helheten, för att nå ett hållbart energisystem
            och ett klimatneutralt samhälle. Samtidigt som vi gör det gör
            vi andra tydliga riktade insatser för att stimulera klimatsmart
            teknik, som ännu inte riktigt klarar sig på egen hand.
          </note>
          <note>
            En sådan viktig insats är vår satsning på biogasen. Biogasen
            är ett av de kanske allra mest resurseffektiva och miljövänliga
            fordonsbränslen vi har i dag, men det är en underutnyttjad resurs.
            Just därför förlänger och förstärker Centerpartiet och alliansregeringen
            satsningen på den innovativa biogasen. Fram till 2016 kommer vi
            totalt sett att satsa 340 miljoner kronor på att öka produktionen,
            förbättra distributionen och öka användningen av biogas.
          </note>
          <note>
            Den satsningen ska ses som en väldigt tydlig vilja från regeringens
            sida att skapa goda och långsiktiga förutsättningar för biogasen.
            Och det är en tydlig signal till alla nuvarande och alla potentiella
            biogaskonsumenter om att biogasen i framtiden kommer att bli ett
            allt viktigare bränsle för Sverige.
          </note>
          <note>
            På samma sätt uppmuntrar och stöder vi från Alliansen den småskaliga
            solelsproduktionen. År 2009 inrättade vi det väldigt framgångsrika
            investeringsstödet till den som sätter upp solceller i liten skala.
            Så många konsumenter har tack vare det stödet kunnat investera
            i en småskalig solelsanläggning, för eget bruk eller för att vara
            med och bidra till det gemensamma.
          </note>
          <note>
            I dag gör solcellstekniken det möjligt att utvinna alltmer energi
            till en allt lägre kostnad, vilket gör att solelen i dag är ett
            mycket intressant alternativ också på våra nordliga breddgrader.
            För att den fina utveckling som vi ser när det gäller solelen
            i Sverige ska fortsätta och för att andelen solel i Sverige ska
            fortsätta växa förlänger vi nu investeringsstödet för solceller.
            Fram till 2016 kommer vi sammanlagt att satsa 210 nya miljoner
            på investeringsstöd till solceller.
          </note>
          <note>
            Med en stark forskning och effektiva riktade stöd utvecklar och
            stimulerar Alliansen steg för steg det förnybara. Samtidigt gör
            vi tydliga insatser för att använda energin alltmer effektivt.
            Potentialen för oss i Sverige att öka energieffektiviteten är
            stor, inte minst i vår bebyggelse. Hela en tredjedel av vår samlade
            slutanvändning av energi används i våra bostäder och i olika lokaler.
          </note>
          <note>
            Det är just därför som Alliansen nu satsar 120 miljoner kronor
            på att utveckla riktigt energieffektiva byggnader för framtiden.
            Denna nya satsning sker i ett program som ska ta fram ett bra
            kunskapsunderlag för att vi ska kunna bygga framtidens riktigt
            energisnåla hus. De erfarenheterna kommer att ligga till grund
            för de nya nära-nollenergikrav som ska gälla för alla nya byggnader
            från och med 2021.
          </note>
          <note>
            Fru talman! Alliansen har höga ambitioner för Sverige och för
            svensk energipolitik. Vi ska minska koldioxidutsläppen med 40
            procent, vi ska öka energieffektiviteten med 20 procent och vi
            ska bygga ut det förnybara i rejäla mått. Vi har höga mål därför
            att det är bra för Sverige. Men vi har också höga mål därför att
            det är vårt sätt att ta ansvar för att minska vårt lands klimatpåverkan.
          </note>
          <note>
            Med årets budget fortsätter alliansregeringen tydligt och stadigt
            resan till ett alltmer hållbart samhälle och till ett klimatneutralt
            Sverige år 2050.
          </note>
          <note>
            I detta anförande instämde Jonas Jacobsson Gjörtler, Jessica
            Polfjärd, Hans Rothenberg och Boriana Åberg (alla M).
          </note>
          <note>
            Ajournering
          </note>
          <note>
            Kammaren beslutade kl. 15.23 på förslag av förste vice talmannen
            att ajournera förhandlingarna till kl. 15.30 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 15.30.
          </note>
          <note>
            10 § Beslut om ärenden som slutdebatterats den 13 december
          </note>
          <note>
            Punkt 3
          </note>
          <note>
            Punkt 5
          </note>
          <note>
            Punkt 6
          </note>
          <note>
            Punkt 7
          </note>
          <note>
            Punkt 8
          </note>
          <note>
            Punkt 9
          </note>
          <note>
            Punkt 11
          </note>
          <note>
            Punkt 13
          </note>
          <note>
            Punkt 22
          </note>
          <note>
            Punkt 24
          </note>
          <note>
            Övriga punkter
          </note>
          <note>
            11 § Beslut om ärenden som slutdebatterats den 17 december
          </note>
          <note>
            Punkt 2
          </note>
          <note>
            Punkt 4
          </note>
          <note>
            Punkt 8
          </note>
          <note>
            Punkt 10
          </note>
          <note>
            Punkt 14
          </note>
          <note>
            Punkt 22
          </note>
          <note>
            Övriga punkter
          </note>
          <note>
            Punkt 2
          </note>
          <note>
            Punkt 3
          </note>
          <note>
            Övriga punkter
          </note>
          <note>
            Punkt 5
          </note>
          <note>
            Punkt 7
          </note>
          <note>
            Punkt 14
          </note>
          <note>
            Punkt 19
          </note>
          <note>
            Punkt 22
          </note>
          <note>
            Punkt 23
          </note>
          <note>
            Punkt 26
          </note>
          <note>
            Punkt 34
          </note>
          <note>
            Punkt 38
          </note>
          <note>
            Punkt 42
          </note>
          <note>
            Punkt 44
          </note>
          <note>
            Punkt 53
          </note>
          <note>
            Punkt 63
          </note>
          <note>
            Punkt 68
          </note>
          <note>
            Punkt 70
          </note>
          <note>
            Övriga punkter
          </note>
          <note>
            Punkt 1 (
          </note>
          <note>
            Punkt 2
          </note>
          <note>
            12 § Beslut om ärende som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 6
          </note>
          <note>
            Övriga punkter
          </note>
          <note>
            13 § (forts. från 9 §) Energi (forts. NU3)
          </note>
          <note type="speaker">
            Anf. 137 ANN-KRISTINE JOHANSSON (S) replik:
          </note>
          <note>
            Fru talman! Det är svårt att komma i gång igen. Det här var det
            andra avbrottet i vår energidebatt, så det gäller att starta om
            med ny energi.
          </note>
          <note>
            Jag kan hålla med om mycket av det statsrådet säger angående
            de rapporter som hela tiden kommer. Världsbanken pratar om fyra
            graders uppvärmning, och vi måste, precis som statsrådet säger,
            ta tag i de här frågorna och jobba intensivt med dem.
          </note>
          <note>
            Klimatfrågan och energipolitiken hänger väldigt nära ihop, så
            jag ser fram emot Färdplan 2050 och arbetet med den. Vi får se
            hur vi kan hitta varandra och vad det är för åsikter och synpunkter
            som vi kan lägga fram när det gäller det arbetet. Jag skulle också
            önska att statsrådet var positiv till vårt förslag om att utreda
            100 procent förnybart för att även titta på hur det skulle kunna
            se ut.
          </note>
          <note>
            När man lyssnar på statsrådet och alla företrädare för borgerligheten
            som står här och pratar om, för första gången tror jag statsrådet
            sade, en riktigt långsiktig överenskommelse, ställer man sig frågan
            hur långsiktig den är. Vi har val 2014. Vad kan hända efter valet?
            Säg att det blir en socialdemokratisk regering då gäller ju inte
            er energiöverenskommelse. Det går inte att säga att den är långsiktig
            i och med att det inte är över blockgränserna.
          </note>
          <note>
            Vi hade en blocköverskridande överenskommelse 19972008 som var
            stabil och bra där mycket hände, inte minst elcertifikaten. Jag
            skulle vilja höra statsrådets åsikter om det här. Hur stabil och
            långsiktig är energiöverenskommelsen, och vilka signaler ger den
            till investerare, branscher, företag med mera?
          </note>
          <note type="speaker">
            Anf. 138 Statsrådet ANNA-KARIN HATT (C) replik:
          </note>
          <note>
            Fru talman! Låt mig börja med Färdplan 2050. Det har påståtts
            i den här debatten att regeringen i förra veckan skulle ha presenterat
            Färdplan 2050. Det har ingenting med verkligheten att göra.
          </note>
          <note>
            Det som har hänt är att Lena Ek har tagit emot ett förslag från
            Naturvårdsverket när det gäller Färdplan 2050. Den handlar om
            utsläppen. Den handlar inte om att ta fram en ny energipolitik.
            Den handlar inte om energiförsörjningen. Den handlar inte om framtidens
            energimix.
          </note>
          <note>
            Tittar man på underlaget till färdplanen ser man att den ansvariga
            myndigheten, Energimyndigheten, har tagit fram två olika scenarier
            ett scenario som bygger på att det kommer att byggas ny kärnkraft
            i Sverige och ett annat scenario som bygger på att det inte kommer
            att byggas ny kärnkraft i Sverige.
          </note>
          <note>
            Hur det kommer sig att Naturvårdsverket inte har valt att ta
            med båda dessa scenarier i sin slutrapport är en fråga som man
            bör ställa direkt till myndigheten.
          </note>
          <note>
            Jag är den första att understryka jag gör det ofta och väldigt
            gärna att det är bra att Sverige nu har en väldigt långsiktig
            energipolitik. Vad som är unikt med den klimat- och energipolitik
            som riksdagen har antagit är att den är bred och täcker alla samhällssektorer.
            Den är också unik genom att det är högt ställda ambitioner och
            målsättningar, att vi täcker in allt från klimatfrågan till det
            förnybara till energieffektivisering men också anger tydliga spelregler
            och villkor gentemot dem som eventuellt skulle vilja investera
            i ny kärnkraft i Sverige.
          </note>
          <note>
            Den bredden i energipolitiken har vi faktiskt inte haft i Sverige
            förut. Jag är väldigt glad och stolt över att Centerpartiet genom
            åren har medverkat i varje energiöverenskommelse som Sverige har
            haft. Vi har tidigare medverkat tillsammans med Socialdemokraterna
            och Vänsterpartiet, och sedan 2006 har vi samarbetat med Alliansen
            om energipolitiken.
          </note>
          <note>
            Det vore väldigt bra om Socialdemokraterna kunde tänka sig att
            ställa sig bakom den inriktning som vi har i energipolitiken.
            Det skulle ge ännu mer stabilitet.
          </note>
          <note type="speaker">
            Anf. 139 ANN-KRISTINE JOHANSSON (S) replik:
          </note>
          <note>
            Fru talman! Det var miljöministern som gav ett uppdrag till Naturvårdsverket
            att ta fram ett förslag till Färdplan 2050. Jag har inte sett
            detta uppdrag, men jag skulle kunna tänka mig att miljöministern
            hade kunnat säga att man kunde utreda 100 procent förnybart kopplat
            till klimat- och energipolitiken. Det är ju en brist om det är
            som statsrådet säger, att det inte finns så mycket av energipolitik
            i färdplanen.
          </note>
          <note>
            Nu ska jag ärligt säga att jag inte har hunnit läsa så mycket
            av den, men jag tänker göra det framöver så att vi har något att
            utgå ifrån. Just att koppla ihop klimatarbetet och energipolitiken
            är A och O för att få den långsiktigt hållbara energimixen framöver
            för att klara klimatfrågan. Det var det ena.
          </note>
          <note>
            Jag vill ge en eloge till Centerpartiet som har tagit ansvar
            för energipolitiken under många år. Ni har varit beredda att diskutera
            inte minst över blockgränserna, och det tycker jag är bra. Det
            är ju så vi skulle vilja ha det framöver också.
          </note>
          <note>
            Att vi bara skulle sätta oss och säga att vi ska ansluta oss
            till er energiuppgörelse är däremot inte trovärdigt. Vi måste
            ju få diskutera den inriktning vi står för och sedan bryta tankar
            med varandra för att se hur vi kan baka ihop det hela för att
            komma framåt med en stabil, långsiktig energipolitik som gynnar
            investering, industrin, energibranschen, forskningen med mera.
            En konkurrenskraftig industri är, tror jag, vad både Anna-Karin
            Hatt och jag vill ha, för det gynnar också jobben och jobbskapandet
            i Sverige.
          </note>
          <note type="speaker">
            Anf. 140 Statsrådet ANNA-KARIN HATT (C) replik:
          </note>
          <note>
            Fru talman! Jag lyssnade väldigt noga när Ann-Kristine Johansson
            höll sitt anförande för några timmar sedan och hörde att hon på
            område efter område hävdade att Sverige borde vara vassare och
            att vi borde ha mer av politik.
          </note>
          <note>
            Problemet är att går man till Socialdemokraternas budgetmotion
            och tittar på ert energiavsnitt så ser man att det enda som skiljer
            ert förslag från regeringens förslag är 50 miljoner extra till
            solceller. Det är lite märkligt att å ena sidan lyssna på Ann-Kristine
            Johansson i den här debatten och å andra sidan konstatera att
            Socialdemokraterna i alla fall inte i sin budgetmotion lägger
            fram de förslag vi får höra från talarstolen.
          </note>
          <note>
            Det gör också att Ann-Kristine Johansson inte blir riktigt trovärdig
            när hon ber om blocköverskridande samtal. Ska man kunna ha sådana
            samtal måste Socialdemokraterna ge besked i energipolitiken. Ibland
            får jag känslan av att det nästan beror på dagsformen och att
            det nästan tycks bero på vilken person som uttalar sig för Socialdemokraterna
            vilka besked vi får. Nu senast var det Magdalena Andersson som
            i Ekots lördagsintervju gav besked i slumpmässigt valda delar
            av energiöverenskommelsen, får man ju säga, där hon bland annat
            nämnde att hon ville återinföra avvecklingslagen för kärnkraft.
          </note>
          <note>
            Det är klart att det med de spretiga beskeden från Socialdemokraterna
            vore direkt oansvarigt av mig som energiminister att bjuda in
            till blocköverskridande samtal. Det vi har givit marknaden är
            långsiktiga, tydliga spelregler som de nu förhåller sig till och
            som de gör miljardinvesteringar utifrån. Om man skulle kasta ut
            det genom bakdörren och sätta sig med ett vitt papper skulle också
            energiinvesteringarna, som förra året var all time high i Sverige,
            faktiskt avta. Det vore inte bra för Sverige, inte bra för svensk
            konkurrenskraft och inte bra för den utbyggnad av den förnybara
            energin som vi nu ser.
          </note>
          <note type="speaker">
            Anf. 141 LISE NORDIN (MP) replik:
          </note>
          <note>
            Fru talman! I dagens debatt har vi fått höra att allianspartierna
            är väldigt överens om att de är överens, men om vad man är överens
            tycker jag det fortfarande är lika oklart som när den här debatten
            startade.
          </note>
          <note>
            I stället för att ge besked till marknaden om vilken elproduktion
            som ska ta vid när dagens gamla skruttiga kärnkraftverk behöver
            avvecklas av åldersskäl verkar man mer intresserad av att diskutera
            oppositionspartiernas politik. Det är regeringen som har ansvaret
            att tala om för branschen vilken elproduktion som nu ska börja
            byggas för att kunna ersätta kärnkraften.
          </note>
          <note>
            Vi har kunnat läsa i medierna om Färdplan 2050 som räknar med
            ny kärnkraft i Sverige. Vi läser bland annat att projektledaren
            för Färdplan 2050, Tom Hedlund, säger att det har varit mycket
            tydligt i uppdraget att vi skulle räkna på bibehållen kärnkraft.
            Det står också att i direktivet från Miljödepartementet från juli
            2011 slås fast att kärnkraften är en viktig del av elproduktionen
            under överskådlig tid. På Naturvårdsverket säger de själva att
            de inte har fått fria händer att titta på olika former av elsystem,
            utan regeringen har pekat mot att det är ny kärnkraft som gäller.
          </note>
          <note>
            I dag har Miljöpartiet, Socialdemokraterna och Vänsterpartiet
            lagt fram ett förslag om att Energimyndigheten ska få utreda ett
            scenario för 100 procent förnybar energi. Jag har i dagens debatt
            inte hört ett enda motargument från regeringspartierna om varför
            man inte vill ha en sådan utredning. Kanske kan energiminister
            Anna-Karin Hatt svara på varför man inte vill låta Energimyndigheten
            utreda vad hundra procent förnybar energi skulle innebära för
            Sverige.
          </note>
          <note type="speaker">
            Anf. 142 Statsrådet ANNA-KARIN HATT (C) replik:
          </note>
          <note>
            Fru talman! Jag måste börja med att säga att jag många gånger
            kan ha stor respekt för det engagemang som Miljöpartiet och Lise
            Nordin visar i de här frågorna, men i dagens debatt har jag blivit
            väldigt besviken. Det har haglat av nästan osanningar just från
            Lise Nordin.
          </note>
          <note>
            I ditt anförande sade du: Förra veckan föreslog regeringen i
            en utredning det syftade på Bygglovsutredningen. Vidare sade du
            att Sverige halkar nu efter när det gäller det förnybara, när
            vi tvärtemot ligger längst fram i hela EU, och att energiöverenskommelsen
            ger lite guidning. Sedan har du sagt att regeringen i Färdplan
            2050 har föreslagit att Ingenting av detta har med sanningen att
            göra.
          </note>
          <note>
            Tar man bara Färdplan 2050 är det så, jag upprepar gärna det,
            att Naturvårdsverket har lämnat ett underlag till Miljödepartementet
            inför att regeringen ska utarbeta ett förslag till Färdplan 2050
            som i vederbörlig ordning kommer att överlämnas till riksdagen
            och behandlas här. I underlaget för Naturvårdsverkets rapport
            ligger också ett underlag från Energimyndigheten, som är ansvarig
            för energipolitiken, som pekar på två scenarier, ett scenario
            om vad vi behöver göra om det byggs ny kärnkraft i Sverige, om
            det finns aktörer som kan finansiera det och leva upp till lagens
            stränga krav, och ett annat scenario som handlar om vad vi behöver
            göra om det inte byggs någon kärnkraft i Sverige. Hur det kommer
            sig att Naturvårdsverket inte i slutrapporten har valt att lyfta
            upp båda dessa scenarier måste man fråga Naturvårdsverket om,
            men jag tycker att Lise Nordin faktiskt borde hålla sig lite för
            god för att i den här debatten, som är en väldigt viktig debatt,
            krydda med insinuationer och faktiskt halvsanningar om hur utvecklingen
            ser ut i Sverige och vilka förslag som regeringen har lagt fram
            och lägger fram.
          </note>
          <note type="speaker">
            Anf. 143 LISE NORDIN (MP) replik:
          </note>
          <note>
            Fru talman! Jag kan konstatera att energiminister Anna-Karin
            Hatt tycks pressad i den här frågan. Stämmer det inte att det
            står i direktivet från regeringen till Naturvårdsverket att man
            ska förutsätta fortsatt kärnkraft? Det är det som vi nås av i
            medierna, och projektledare Tom Hedlund säger att det har varit
            mycket tydligt i uppdraget att vi skulle räkna på bibehållen kärnkraft.
            Jag blir väldigt glad om det stämmer att det fortfarande finns
            en öppning från energiministerns och från regeringens sida att
            titta närmare på förnybar energi.
          </note>
          <note>
            Vad gäller Anna-Karin Hatts bild av utbyggnaden av förnybar energi
            i Sverige tycker jag att det mest relevanta måttet är vilken utbyggnadstakt
            per procent vi har i Sverige per år jämfört med andra länder.
            Sverige har en stor andel förnybar energi, men det har vi haft
            länge. Det är ingenting som har hänt med den här regeringen. Tvärtemot
            visar de rapporter som alla medlemsländer har lämnat in till EU
            att Sverige beräknas ha den näst långsammaste utbyggnadstakten
            av förnybar el inom EU. Endast Lettland har en prognos om en långsammare
            utbyggnadstakt än Sverige. Det tycker jag inte är något att vara
            stolt över när jag ser vilken stor potential Sverige har att fortsätta
            att utvecklas.
          </note>
          <note>
            Energibranschen säger i alla de sammanhang jag hör att man behöver
            tydliga spelregler om vad som ska ta vid. Vi ser att flera företag
            som jobbar med förnybar energi i Sverige flyttar till andra länder
            som har en tydligare politisk inriktning, där politiken ger besked
            om vad som ska byggas ut. Efter att ha lyssnat på Anna-Karin Hatt
            blir jag än mer osäker på om regeringen räknar med ny kärnkraft
            till 2050 eller inte.
          </note>
          <note>
            Den viktigaste frågan i den här debatten tycker jag är det förslag
            som har lagts fram av tre oppositionspartier om att låta utreda
            hundra procent förnybar energi. Vårt grannland har nyligen antagit
            ett sådant mål över partigränserna. De tror att det går. Vad är
            det som gör att Anna-Karin Hatt tror att det för Sveriges del
            inte skulle vara intressant, inte ens relevant att låta utreda
            hundra procent förnybar energi?
          </note>
          <note type="speaker">
            Anf. 144 Statsrådet ANNA-KARIN HATT (C) replik:
          </note>
          <note>
            Fru talman! Jag tycker att det vore bra om Lise Nordin i stället
            för att hämta argumenten till den här debatten från medieuppgifter
            går till källorna och läser Energimyndighetens underlagsrapport
            till Naturvårdsverket. Där kan du klart se att det finns två scenarier
            som de väldigt tydligt har beskrivit, ett som bygger på att det
            inte blir någon ny kärnkraft i Sverige och ett som bygger på att
            det kan finnas kärnkraft kvar framöver.
          </note>
          <note>
            Nu kommer regeringen att gå in och titta på de här underlagen
            och besluta hur förslaget från regeringen till Färdplan 2050 ska
            se ut innan vi kommer till riksdagen.
          </note>
          <note>
            Sedan påstår Lise Nordin att ingenting har hänt under den här
            regeringen när det gäller det förnybara. Man får nästan blunda
            för verkligheten för att komma fram till ett sådant påstående.
            Faktum är att du höll nästan hela ditt huvudanförande utan att
            en enda gång nämna ett enda ord om det fantastiska som nu händer
            i Sverige. Det är att prata ned utvecklingen.
          </note>
          <note>
            Sanningen är att 2005, innan Alliansen tillträdde, hade vi 40,6
            procent förnybar energi i Sverige. År 2010, fem år senare, hade
            vi nästan 48 procent förnybar energi i Sverige, och det klättrar
            fortsatt. 56 procent av all el i Sverige är i dag förnybar. Vi
            har kommit längst i Europa. Det säger sig självt att när man har
            plockat de lägst hängande frukterna går det lite långsammare,
            då blir det lite svårare att ta nästa steg. De som inte över huvud
            taget har påbörjat resan kommer att kunna göra en del snabba vinster.
            Det är det vi ser nu. Men Sverige ligger längst fram i Europa.
          </note>
          <note>
            På det temat, apropå svensk energiteknik och svensk energiindustri,
            måste jag säga att just i dag har EU-kommissionen fattat beslut
            om att av 10 tillgängliga miljarder satsa 1 miljard kronor i tre
            viktiga energiforskningsprojekt i Sverige. Det handlar om Gobigas
            i Göteborg, om Pyrogrot och om Vindpark Blaiken. Det här är tydliga
            exempel på att svensk energiteknik och svensk energiteknisk industri
            ligger väldigt långt fram i utvecklingen också internationellt.
          </note>
          <note type="speaker">
            Anf. 145 KENT PERSSON (V) replik:
          </note>
          <note>
            Fru talman! Jag tackar statsrådet för hennes anförande. Det var
            kanske inte så mycket nytt egentligen, men det finns många delar
            som är bra.
          </note>
          <note>
            Förutsägbar, långsiktig energipolitik är någon form av ledord
            för alliansregeringen. Ett exempel tog också Anna-Karin Hatt upp,
            satsningen på solenergi som ni påbörjade 2009 och som ska avslutas
            2016. Men för den perioden har ni dragit ned anslaget för solenergi
            för att sedan höja det. Det är lite mer av jojopolitik än förutsägbar
            och långsiktig politik. Men nu är det bra. Nu är det på gång igen.
          </note>
          <note>
            Men det var inte så mycket detta jag funderade över. Jag skulle
            vilja ha klargjort hur ni egentligen ser på kärnkraft. När jag
            läser propositionen är det klart och tydligt att kärnkraften ska
            finnas kvar över överskådlig tid. Förutsättningen är att den ska
            ersätta befintliga system.
          </note>
          <note>
            Samtidigt säger ni att ett tredje ben bör utvecklas för elförsörjningen
            för att minska beroendet av kärnkraft och vattenkraft. Ni ska
            göra både och, dels minska beroendet av kärnkraften, dels öppna
            för att ersätta befintlig kärnkraft.
          </note>
          <note>
            När vi ersätter kärnkraften blir vi mer beroende av kärnkraften
            eftersom de nya kärnkraftverken är mer effektiva och har större
            effekt än de gamla. Resultatet är att vi blir mer beroende av
            kärnkraft. Hur tänker ni egentligen i fråga om kärnkraft? Ska
            den avvecklas eller vara kvar?
          </note>
          <note type="speaker">
            Anf. 146 Statsrådet ANNA-KARIN HATT (C) replik:
          </note>
          <note>
            Fru talman! Låt oss börja med solcellerna. Stödet till solcellerna
            är ett tidsbegränsat stöd till en teknik som ännu inte bär sig
            på egna ben. Den typen av stöd ska vara tidsbegränsad. Kammaren
            fattade beslut om att stödet till solceller skulle avvecklas i
            och med det här årets utgång. Nu kan vi se att fastän världsmarknadspriserna
            har fallit, fastän det blir mer ekonomiskt lönsamt att investera
            i solceller i Sverige, bär sig tekniken ännu inte på egna ben.
            Det är därför som regeringen föreslår att vi nu förlänger solcellsstödet
            ända till 2016. Det är en ovanligt lång tidsperiod för den typen
            av tidsbegränsade teknikneutrala stöd, men det är en bra ordning
            att vi ser till att vid olika tillfällen värdera om tekniken klarar
            sig på egna ben. Om den gör det ska den typen av skattesubventionering
            tas bort.
          </note>
          <note>
            När det gäller kärnkraften är energiöverenskommelsen tydlig.
            Sveriges beroende av storskaliga energikällor, som den storskaliga
            vattenkraften och kärnkraften, ska minska. Det är dåligt för vår
            försörjningstrygghet och det är dåligt för vår konkurrenskraft
            att vara beroende av ett fåtal storskaliga produktionsanläggningar.
            När det de senaste åren har varit störningar har de tydligt påverkat
            inte minst elpriset.
          </note>
          <note>
            Sedan var det frågan om överskådlig tid. Vi måste se att i ett
            läge där kärnkraften står för 39 procent av svensk elförsörjning
            är det inte realistiskt att påstå något annat än att kärnkraften
            under överskådlig tid, under den tid vi kan överblicka, faktiskt
            kommer att vara viktig för Sverige. Steg för steg ser vi att det
            som nu byggs ut i Sverige är den förnybara energin. Den växer
            så det knakar. Den har vuxit så pass mycket att 56 procent av
            all elproduktion i Sverige i dag är förnybar.
          </note>
          <note type="speaker">
            Anf. 147 KENT PERSSON (V) replik:
          </note>
          <note>
            Fru talman! Först tar jag frågan om solenergi. Det är bra att
            ni gör satsningen, men vi har satsat lite mer än regeringen. Vid
            debatten för två år sedan sade ni att kärnkraften ska fasas ut,
            och då sade ni att solenergin och solceller står på egna ben och
            att det därför inte behövs någon satsning. Nu är det i och för
            sig bra att Anna-Karin Hatt återkommer till frågan.
          </note>
          <note>
            Låt mig återgå till frågan om vad som händer eller inte händer
            i framtiden med kärnkraften. Vad vi behöver göra nu är att fasa
            ut befintlig kärnkraft. Alliansförespråkare har stått här och
            sagt att ni ska bygga ut kärnkraften. Då bygger ni under överskådlig
            tid. Vi pratar då om hela det här århundradet. Då har vi bitit
            oss fast i kärnkraften för all framtid åtminstone så länge jag
            och mina barn kan överblicka tiden framåt. Det är allvarligt.
          </note>
          <note>
            Det blir extra intressant att Anna-Karin Hatts partiledare Annie
            Lööf nyligen uttalade sig tillsammans med Per Åsling i en debattartikel
            i Länstidningen Östersund att uranbrytning inte ska ske i Sverige,
            att lagstiftningen mot det hela ska utredas och att de ska jobba
            för ett förbud i alliansregeringen. Samtidigt öppnar ni för kärnkraft.
            Det är en märklig syn på det hela. Det är helt okej att importera
            uran från andra länder om jag fick svära nu skulle jag göra det,
            det får jag inte göra ser jag! men det där hmhm ska vi inte bryta
            i Sverige utan det ska någon annan göra. Det är dubbelmoral.
          </note>
          <note type="speaker">
            Anf. 148 Statsrådet ANNA-KARIN HATT (C) replik:
          </note>
          <note>
            Fru talman! Kent Persson resonerar lite som om vi vore tillbaka
            i den gamla ordningen där kammaren planekonomiskt ska bestämma
            exakt hur energimixen i Sverige ska se ut. En ofta förbisedd men
            mycket viktig innebörd i energiöverenskommelsen är att vi har
            förändrat rollen för politiken. Vi har gått från en ordning där
            vi har suttit i kammaren och fattat beslut om vi ska sätta på
            eller stänga av reaktorer och exakt hur mixen ska se ut till en
            ordning där politiken anger tydliga mål och tydliga styrmedel.
            Vi pekar ut en tydlig färdriktning. Sedan får marknaden fatta
            beslut och investera i det man tycker är rationellt och leva upp
            till de stränga krav vi ställer. Man fattar nu beslut att bygga
            ut förnybara energikällor så att det knakar.
          </note>
          <note>
            När det gäller kärnkraften är det tydligt i energiöverenskommelsen
            att det är viktigt för Sverige att gradvis minska vårt beroende
            av de storskaliga energikällorna. Det är precis vad vi nu ser
            ske.
          </note>
          <note>
            När Alliansen tillträdde 2006 kom 46,7 procent av den svenska
            elen från kärnkraften. I dagsläget är vi under 40 procent. Kent
            Persson gör antaganden om framtiden som om han vet vad som ska
            hända. Jag har inte fått svar från marknadsaktörerna om de över
            huvud taget är beredda att investera i kärnkraft i Sverige med
            de villkor vi har ställt upp. Vi har varit tydliga; det blir inga
            subventioner, de får bära sina egna kostnader, det är fråga om
            maximalt tio reaktorer och det blir inget nytt jämfört med det
            vi redan har satt upp.
          </note>
          <note>
            Hittills har jag inte hört någon som har varit beredd att gå
            in i en sådan investering. Vi får se framtiden an. Det som är
            viktigt att konstatera är att vi har angivit tydliga mål och långsiktiga
            spelregler. Marknadsaktörerna ska kunna lita på att reglerna gäller
            i dag, i morgon och framöver.
          </note>
          <note type="speaker">
            Anf. 149 INGEMAR NILSSON (S):
          </note>
          <note>
            Fru talman! För oss socialdemokrater är målet för den svenska
            energipolitiken att trygga tillgången på energi, inte minst el,
            med en produktion som har låg inverkan på hälsa, miljö och klimat
            och att göra det på internationellt konkurrenskraftiga villkor.
          </note>
          <note>
            Utöver att det är bra för klimat och miljö ser vi här också stora
            möjligheter att utveckla fler och nya arbetstillfällen i Sverige.
          </note>
          <note>
            Det är bland annat därför vilket har upprepats flera gånger i
            dag vi socialdemokrater i vår kommittémotion har föreslagit att
            Energimyndigheten ska ges i uppdrag att ta fram en strategi för
            hur det svenska energisystemet, inklusive elproduktionen på lång
            sikt, ska kunna bli helt förnybart.
          </note>
          <note>
            Vi är övertygade om att just det faktum att ingen i dag har ett
            övergripande helhetsansvar för utvecklingen på energiområdet både
            försvårar och försenar en nödvändig utveckling när det gäller
            utvecklingen av såväl förnybar produktion som energieffektivisering.
          </note>
          <note>
            En viktig komponent för att möjliggöra detta, det vill säga ett
            helt förnybart energisystem och elproduktion, är att vi har den
            nätkapacitet som krävs. Det handlar om behovet av tillräcklig
            överföringskapacitet, utbyggda förstärkta och leveranssäkra regionnät
            och inte minst det som vi ofta kallar smarta elnät.
          </note>
          <note>
            Den tekniska utvecklingen inom energisektorn går snabbt, och
            smarta elnät kommer att bli nödvändiga i takt med att den förnybara,
            ofta småskaliga, produktionen byggs ut och fossila produktionskällor
            fasas ut. Tillförseln av förnybar el kräver ny och större funktionalitet,
            inte minst i det svenska stamnätet. För att klara nettodebitering,
            som i princip alla talar sig varma för, och för att klara de mål
            vi har för energieffektivisering krävs både ökad kapacitet och
            teknikutveckling av elnätet.
          </note>
          <note>
            Herr talman! Stamnätets kapacitet är avgörande för att klara
            en bra och balanserad försörjning av el inom Sverige. Ansvaret
            för detta ligger hos Svenska kraftnät.
          </note>
          <note>
            Vi måste dock konstatera att det finns betydande flaskhalsar
            i dagens stamnät. Det optimala, om än oönskade, beviset för detta
            heter elområden. Både företag och konsumenter i södra delen av
            Sverige, eller rättare uttryckt i det här sammanhanget i elområde
            4, kan vittna om konsekvenserna av otillräcklig överföringskapacitet
            av el från norr till söder inom landet.
          </note>
          <note>
            Därför är det glädjande att se att investeringsramen för Svenska
            kraftnät nu är ordentligt tilltagen, även om man med fog kan säga
            att det tyvärr är lite sent.
          </note>
          <note>
            Om man tittar i och läser Svenska kraftnäts Perspektivplan 2025
            inser man att det är stora utmaningar vi står inför de närmaste
            1015 åren på det här området. Vi vet också att den här typen av
            investeringar tar lång tid och att processerna tar tid, och därför
            är det viktigt att komma i gång med det nu.
          </note>
          <note>
            Vår inställning från Socialdemokraternas sida när det gäller
            Svenska kraftnäts utbyggnad av stamnätet är klar. Först ska vi
            se till att det finns tillräcklig överföringskapacitet inom Sverige
            och därefter inom Norden inklusive Baltikum, och sedan kan och
            ska vi investera i mer och bättre kapacitet för överföringar till
            och från kontinenten.
          </note>
          <note>
            Till sist, herr talman, står vi, som jag har försökt belysa,
            inför stora utmaningar när det gäller utbyggnaden av nätkapacitet
            såväl i Sverige som inom EU, inte minst på tekniksidan. Därför
            är det viktigt att inte glömma bort forskning och utveckling på
            det här området. Till det får vi anledning att återkomma här i
            kammaren om ett par månader. Jag vill bara redan nu understryka
            vikten och behovet av resurser för utveckling av ny teknik inom
            nätområdet.
          </note>
          <note>
            Jag vill avsluta med att yrka bifall till reservationerna 1 och
            5.
          </note>
          <note>
            I detta anförande instämde Carina Adolfsson Elgestam, Ann-Kristine
            Johansson och Karin Åström (alla S).
          </note>
          <note type="speaker">
            Anf. 150 JONAS JACOBSSON GJÖRTLER (M):
          </note>
          <note>
            Herr talman! Jag ska göra några korta kommentarer kring delar
            av innehållet och framför allt kring reservationerna.
          </note>
          <note>
            Det har varit en lång dag och en lång debatt, och jag kan ibland
            i de här energipolitiska diskussionerna känna att vi nästan tappar
            bort vad elen ska vara bra till. Fokus i diskussionerna kommer
            lätt att hamna mycket på de problem vi ser med elproduktionen.
            Vi diskuterar utsläpp och kostnader, och det är lätt att nästan
            av slentrian utgå från att el, elanvändning och energiförbrukning
            i sig är någonting som är dåligt, när det är precis tvärtom.
          </note>
          <note>
            Jag vågar påstå att det knappast finns någon annan enskild uppfinning
            som har betytt mer positivt för mänskligheten än elektriciteten
            eller kanske i vidare bemärkelse vår förmåga att nyttiggöra energi.
            Så har det varit när vårt land utvecklades. Så är det än i dag
            när andra fattiga länder utvecklas och vill resa sig ur fattigdomen.
            Men det är också så för Sverige även i dag, när vi vill fortsätta
            att utveckla och förvalta vårt välstånd här i Sverige.
          </note>
          <note>
            Den svenska industrin utgör fortfarande basen för vår välfärd.
            Genom att tillvarata våra naturresurser och råvaror och förädla
            dem har vi skapat vårt välstånd. Än i dag, flera decennier efter
            att tjänstesektorn på allvar gjort sitt intåg, står basindustrin
            för ungefär hälften av vår nettoexport och sysselsätter ungefär
            400 000 personer.
          </note>
          <note>
            En viktig förutsättning för att industrin ska kunna fungera är
            att det finns tillgång till el till konkurrenskraftiga priser.
            Partier som värnar om industri, jobb och välstånd måste därför
            också engagera sig i energifrågorna.
          </note>
          <note>
            Alliansens energiöverenskommelse betonar vid sidan om energiomställningen
            och övergången till en hållbar och effektiv energiförsörjning
            just försörjningstrygghet och konkurrenskraft. Utmaningen är naturligtvis
            att klara detta med så låga utsläpp som möjligt.
          </note>
          <note>
            I vår energiöverenskommelse slås fast att energipolitiken här
            i Sverige ska bygga på samma grundpelare som energisamarbetet
            i EU: ekologisk hållbarhet, konkurrenskraft och försörjningstrygghet.
            Energiöverenskommelsen säkerställer stora satsningar på förnybart
            genom de gröna elcertifikaten samtidigt som den öppnar för en
            förnyelse av kärnkraften.
          </note>
          <note>
            Historiskt sett har även Socialdemokraterna månat om industrins
            villkor. Men man blir lite fundersam när man tar del av energidebatten
            på senare tid. När energipolitiken debatteras och diskuteras här
            lämnas oppositionens ledartröja allt som oftast över till ett
            annat parti, nämligen Miljöpartiet.
          </note>
          <note>
            Problemet är att Miljöpartiet har helt andra utgångspunkter.
            I stället för att fokusera på en konkurrenskraftig energipolitik
            med låga utsläpp fokuserar Miljöpartiet på motstånd mot ett enskilt
            energislag, mot kärnkraften. I stället för att eftersträva låga
            elpriser är målet att energi ska vara dyrt.
          </note>
          <note>
            I stället för att locka elintensiva företag till Sverige, där
            utsläppen är låga, eftersträvas ett nationellt tak för energiförbrukningen
            som motverkar svenska arbetstillfällen och skapar högre utsläpp
            globalt.
          </note>
          <note>
            Miljöpartiet vill, förutom att avveckla kärnkraften, begränsa
            både vattenkraften och skogsbruket, det vill säga tillgången till
            förnybar el och biobränslen. Det går inte att göra dessa tre saker
            samtidigt utan att välfärden tar allvarlig skada.
          </note>
          <note>
            En hastig avveckling av kärnkraften skulle medföra en rad negativa
            konsekvenser: stigande elpriser, minskad konkurrenskraft och färre
            arbetstillfällen. Vi ser redan de effekterna i Tyskland, som nyligen
            beslutat att avveckla sin kärnkraft. Där ersätts den bland annat
            med fossilkraft, samtidigt som stålverk läggs ned till följd av
            beslutet. Miljöpartiet brukar hylla det tyska avvecklingsbeslutet,
            men tycker verkligen Socialdemokraterna att industriavveckling
            till följd av höga elpriser är bra?
          </note>
          <note>
            Apropå elpriser är det svenska elpriset normalt lågt jämfört
            med övriga Europa. Elintensiv industri betalar exempelvis bara
            en tredjedel av det elpris man betalar i Danmark, och övrig industri
            betalar ungefär hälften. När Miljöpartiet lyfter fram Danmark
            som ett föredöme ska man därför komma ihåg att landet i princip
            helt saknar elintensiv industri. Där svensk export domineras av
            basindustri och verkstadsindustri domineras den danska av livsmedel.
            Danmarks förutsättningar går inte att tillämpa på Sverige.
          </note>
          <note>
            Sveriges rena energimix innebär att vi har goda chanser att nå
            våra klimatmål. Den bidrar dessutom till att locka hit nya investeringar
            i elintensiv verksamhet. Ett tydligt exempel på detta är den serverhall
            som nu byggs av Facebook utanför Luleå. Anläggningen kommer att
            konsumera nära 1,5 terawattimmar, och det motsvarar ungefär 1
            procent av den svenska elanvändningen och ger ungefär 70 jobb
            när den är klar.
          </note>
          <note>
            Om samma anläggning hade byggts i ett land med den genomsnittliga
            EU-energimixen skulle det betyda ökade globala koldioxidutsläpp
            på 675 000 ton. Om anläggningen i stället hade placerats i ett
            land med el enbart från kolkraft skulle utsläppen bli dubbelt
            så höga, 1 350 000 ton. Det motsvarar utsläppen från 625 000 bilar
            i Sverige.
          </note>
          <note>
            Samtal pågår nu med flera aktörer som vill bygga liknande serverhallar
            i Sverige. Vår uppfattning inom Alliansen är att det är mycket
            bättre att de anläggningarna placeras här än att de byggs i länder
            där de bidrar till höga utsläpp.
          </note>
          <note>
            Miljöpartiet vill däremot sätta ett tak för den svenska energianvändningen.
            Med ett sådant tak skulle etableringar likt Facebook bli omöjliga
            i Sverige. Tycker ni verkligen att det är bättre att etableringarna
            sker i andra länder, vilket ger färre jobb här och högre utsläpp
            globalt?
          </note>
          <note>
            Sverige är i dag ett av de länder som har renast elproduktion,
            och vi placerar oss i EU-toppen vad gäller andelen förnybart.
            Nära hälften av all el som produceras är förnybar, och Alliansens
            energiöverenskommelse innebär att vi stärker och fortsätter den
            utvecklingen.
          </note>
          <note>
            Kärnkraft och vattenkraft, som helt dominerar svensk elproduktion,
            är bland de energislag som genererar allra lägst utsläpp av koldioxid.
            Det betyder att vi i Sverige producerar el med mycket låga utsläpp
            jämfört med de flesta andra länder. Vår elproduktion är till hela
            95 procent klimatneutral. Genom Alliansens energipolitik ökar
            dessutom det förnybara inslaget.
          </note>
          <note>
            Slutligen vill jag göra en liten kommentar till det som Lise
            Nordin tog upp i sitt anförande tidigare. Hon sade att stödet
            till det förnybara fortsätter att öka i Sverige. Det är ju väldigt
            positivt att det är så. Jag tror att man kan konstatera en sak
            till, och det är att skälet till att stödet för det förnybara
            ökar i Sverige är att vi i stor utsträckning inte har ett sådant
            system som Lise Nordin och Miljöpartiet förordar, med feed-in-tariffer
            som i Tyskland. Då skulle det nämligen bli väldigt dyrt för konsumenterna.
            I Tyskland har tarifferna fyrdubblats sedan 2009 och ligger nu
            på uppemot 2:50 kronor, omräknat, per kilowattimme, och det blir
            ännu högre nästa år. Ett skäl till att det förnybara har starkt
            stöd i Sverige är att man ser att det finns en rimlighet i kostnaderna.
          </note>
          <note>
            Lise Nordin tar upp att regeringspartierna tycker väldigt olika,
            vilket skulle betyda att det är bristande vägledning för de olika
            aktörerna på marknaden. Men hela poängen med energiöverenskommelsen
            är just att vi tycker att marknaden ska fälla avgörandet och att
            vi inte politiskt ska peka ut vilka energislag som ska få finnas
            eller inte. Givet att de kan bära sig på marknaden ska olika energislag
            vara tillåtna.
          </note>
          <note>
            Herr talman! Det finns all anledning för hushåll och företag
            att vara oroade över den hållning som finns hos oppositionspartierna.
            Ofta är de splittrade i viktiga och avgörande frågor. Men när
            de står enade är det tyvärr ofta bakom Miljöpartiets ganska extrema
            uppfattningar. Detta står i stark kontrast till Alliansen, som
            står för en ansvarsfull energipolitik med ekologisk hållbarhet,
            konkurrenskraft och försörjningstrygghet som ledstjärnor.
          </note>
          <note>
            Jag yrkar bifall till utskottets förslag.
          </note>
          <note>
            I detta anförande instämde Johan Johansson, Hans Rothenberg,
            Cecilie Tenfjord-Toftby och Boriana Åberg (alla M) samt Maria
            Fälth (KD).
          </note>
          <note type="speaker">
            Anf. 151 LISE NORDIN (MP) replik:
          </note>
          <note>
            Herr talman! Vi var nog många som trodde att debatten gick mot
            sitt slut. Jag finner det mycket intressant att en moderat riksdagsledamot
            ägnar i princip hela sitt anförande åt att opponera på Miljöpartiets
            energipolitik. Det är väldigt smickrande, men jag tycker att det
            rimliga när det gäller den svenska energibranschen är att diskutera
            vad den politik som regeringen driver innebär för branschen. Men
            för att ge svar på några av Jonas frågor tror jag att den här
            replikväxlingen kan vara till lite nytta.
          </note>
          <note>
            Först och främst undrar jag varifrån Moderaterna har bilden av
            att förnybar energi skulle vara dyr. Jag nämnde i mitt anförande
            vad som just nu händer i Finland. Där försöker man bygga ny kärnkraft,
            och kostnaden tycks landa på 8 miljarder euro. Det är mer än dubbelt
            så dyrt som man trodde när man började bygga. Slutsatsen är att
            kärnkraftselen kommer att vara dyrare än dagens vindkraftsel.
          </note>
          <note>
            Vi vet också att Energimyndigheten har tittat på vad det har
            inneburit för svenska hushåll och företag att vi bygger ut förnybar
            energi. Energimyndighetens slutsats är att det är vinstaffär.
            Att Sverige bygger ut förnybar energi är alltså en vinstaffär,
            eftersom elpriserna sjunker med mer el in i systemet.
          </note>
          <note>
            Har Jonas Jacobsson Gjörtler missat den utredningen från Energimyndigheten?
            På vilka grunder intar man ståndpunkten att förnybar energi skulle
            vara dyr?
          </note>
          <note>
            Jag undrar också om Jonas Jacobsson Gjörtler har missat alla
            de gröna jobb som skapas av förnybar energi. I Tyskland är det
            fler människor som arbetar inom förnybar energi än inom bilindustrin.
            Den europeiska vindkraftsorganisationen räknar med att det inom
            vindkraften kan skapas mer än en halv miljon arbetstillfällen.
          </note>
          <note>
            Om man är seriös när man som Jonas Jacobsson Gjörtler säger att
            man är intresserad av industrin och företagens villkor, varför
            misslyckas man då så grovt med att se att det är den förnybara
            energin som är en av de viktigaste motorerna i Europa just nu
            för att skapa nya, framtidsinriktade arbetstillfällen?
          </note>
          <note type="speaker">
            Anf. 152 JONAS JACOBSSON GJÖRTLER (M) replik:
          </note>
          <note>
            Herr talman! Lise Nordin får gärna känna sig smickrad över att
            jag recenserar och debatterar Miljöpartiets förslag. Det finns
            ju reservationer och motioner, och dem tycker jag att vi bör kunna
            debattera här i kammaren. Det ska ju ändå formulera någon form
            av alternativ till den politik som regeringen står för. Då är
            det rimligt att man kan skärskåda den lite grann och visa vad
            den egentligen står för, särskilt eftersom andra delar av oppositionen
            tenderar att ansluta sig till era förslag.
          </note>
          <note>
            Du påstår att jag har hävdat att förnybart måste vara dyrt. Det
            har jag inte alls sagt. Det jag konstaterar är snarast att det
            som är dyrt är att stänga fungerande energikällor. Att till exempel
            stänga välfungerande kärnkraft och ersätta den med något annat
            är dyrare än att fortsätta använda den energi som finns. Det är
            väl egentligen svaret på den frågan.
          </note>
          <note>
            När det gäller elpriserna skulle jag gärna vilja ha en kommentar
            från Lise Nordin om de svenska elpriserna i jämförelse med övriga
            Europa. Vi har som sagt låga elpriser i normalfallet. Den elintensiva
            industrin betalar en tredjedel av elpriserna i Danmark, och övrig
            industri betalar ungefär hälften jämfört med Danmark.
          </note>
          <note>
            Ni använder ofta Danmark som ett exempel. Du har nämnt flera
            gånger i dag att Danmark skulle vara ett föredöme. Men förutsättningarna
            är väl lite olika, eftersom Danmark inte har någon elintensiv
            industri. På vilket sätt menar du att det är relevant att jämföra
            den danska situationen med den svenska?
          </note>
          <note type="speaker">
            Anf. 153 LISE NORDIN (MP) replik:
          </note>
          <note>
            Herr talman! Det faktum att två av världens största industrinationer
            nyligen har beslutat att ställa siktet mot helt förnybara energisystem
            tycker jag säger något om vart den globala utvecklingen är på
            väg, vad som är konkurrenskraftigt.
          </note>
          <note>
            Jonas Jacobsson Gjörtler pratade om energieffektivisering i sitt
            inlägg. På vilket sätt skulle det gynna den svenska industrin
            att vi har energislukande processer? Det var inte länge sedan
            som Volvo upptäckte att deras kolleger i Belgien producerade exakt
            samma bil med häften så mycket el. På vilket sätt är det bra och
            positivt för konkurrenskraften att Sverige har en hög elanvändning?
          </note>
          <note>
            Om man har ett intresse av att svenska hushåll och företag ska
            kunna hålla nere sina elkostnader är det just energieffektiviseringsverktygen
            som behövs. Men vad gäller dem har regeringen halverat stödet
            till energieffektivisering sedan man ställde om energipolitiken.
          </note>
          <note>
            Hur skulle ny kärnkraft kunna leverera billig el till svenska
            hushåll? Vi ser runt om i världen att det, ursäkta uttrycket,
            är svindyrt att bygga ny kärnkraft jämfört med att bygga de förnybara
            alternativen.
          </note>
          <note>
            Jonas Jacobsson Gjörtler säger att det vore olyckligt att stänga
            fungerande reaktorer. Här har vi kanske en av de stora skiljelinjerna.
            Jag anser inte att de svenska kärnkraftverken fungerar särskilt
            bra. Det gör exempelvis inte heller EU, som nyligen gjorde stresstester
            av alla Europas kärnkraftverk, med slutsatsen att Sverige har
            en av de två farligaste reaktorerna inom EU, nämligen Forsmark,
            som inte ens skulle klara en timmes elbortfall.
          </note>
          <note>
            Jag anser inte att våra reaktorer är fungerande, och jag och
            Miljöpartiet tycker att det är klokare att avveckla ansvarsfullt
            i stället för att vänta tills det sker en olycka. Vårt förslag
            är att Sverige ställer om fram till år 2030. Det är ungefär så
            långt som livslängden för dagens reaktorer. Med Miljöpartiets
            politik skulle vi successivt och ansvarsfullt avveckla en reaktor
            i taget i takt med att det finns alternativ, tills vi kan ha ett
            säkert energisystem. Med regeringens politik vet vi inte vad som
            händer.
          </note>
          <note>
            Jonas Jacobsson Gjörtler säger att det är snabbavveckling till
            2030. Vad skulle en ansvarsfull avveckling av de gamla reaktorerna
            vara?
          </note>
          <note type="speaker">
            Anf. 154 JONAS JACOBSSON GJÖRTLER (M) replik:
          </note>
          <note>
            Herr talman! Om det finns förutsättningar att bygga ny kärnkraft
            eller ej menar vi inte är ett politiskt beslut, utan den kalkylen
            får göras av energibolagen. Men man kan konstatera att det byggs
            en rad kärnkraftverk runt om i världen. Då får man kanske ta de
            kalkylerna och applicera dem på Sverige. Det är svårt att jämföra,
            eftersom det ser så olika ut med hur elmarknaderna fungerar och
            annat. Men det byggs kärnkraftverk som levererar el för ungefär
            50 öre. Det är det man får jämföra med, men den kalkylen får göras
            av energibolagen och inte av oss det är lite grann det som är
            min poäng.
          </note>
          <note>
            Jag tycker också att talet om EU:s tester blir lite av skrämselpropaganda,
            som väl Miljöpartiet gärna använder sig av när det gäller just
            kärnkraft. Hela uppgiften med de här testerna var att man skulle
            köra dem så hårt och så länge att anläggningen till slut havererade.
            Hela poängen med testerna var att köra det så långt. Om man inte
            hade kommit fram till det hade det varit mycket märkligt, för
            då hade man inte gjort det man skulle.
          </note>
          <note>
            Jag tycker att Miljöpartiets politik generellt tenderar att gå
            i fällan att det goda blir det bästas fiende. Det är ingen här
            som är emot energieffektivisering. Det är ingen som tror att det
            är dåligt. Jag är tvärtom övertygad om att det är helt avgörande
            för svensk industri att man kan genomföra bra energieffektivisering
            även i fortsättningen. Men det står inte i motsats till att vi
            har gott om välfungerande, utsläppsfri el och kan producera den
            här samtidigt.
          </note>
          <note>
            Frågan är alltid vad alternativet är till den el som produceras
            av till exempel fungerande kärnkraftverk. Om vi har ett överskott
            kan vi leverera det på nätet till andra länder. Stänger vi ned
            den kommer den att ersättas av något annat. På marginalen vet
            vi att det är kolkraftsel som den ersätts av, och det är alltid
            ett sämre alternativ.
          </note>
          <note>
            Det exempel som jag tog med elintensiva anläggningar, de serverhallar
            som Facebook bygger, är ett talande sådant exempel. Om anläggningen
            byggs här jämfört med i ett kolkraftsland sparar vi 1 350 000
            ton. Det trodde jag att Miljöpartiet skulle tycka var bra.
          </note>
          <note>
            Överläggningen var härmed avslutad.
          </note>
          <note>
            14 § Fortsatt svenskt deltagande i den internationella säkerhetsstyrkan
            i Afghanistan (ISAF)
          </note>
          <note>
            Föredrogs
          </note>
          <note type="speaker">
            Anf. 155 MIKAEL JANSSON (SD):
          </note>
          <note>
            Herr talman! Under punkt 1 avstår jag från att ta ställning.
            Under punkt 2 yrkar jag bifall till reservation 2 och under punkt
            3 till reservation 4. Det innebär att Sverigedemokraterna anser
            att all svensk trupp ska vara ute ur Afghanistan den sista december
            nästa år. Vi föreslår samma tak för antal soldater som regeringen
            för att inte försvåra utrymningen. Bifall till reservation 4 innebär
            att bistånd inte ska kunna raseras genom den korrupta Karzairegimen
            utan att biståndet ska gå genom NGO:er, särskilt Svenska Afghanistankommittén.
          </note>
          <note>
            Det finns länder vars strategiska läge är ett problem i sig.
            Afghanistan är ett sådant land. Imperiebyggare har hemsökt området
            i alla tider. På 300-talet erövrade Alexander den store området
            och på 1200-talet var det Djingis Kahn.
          </note>
          <note>
            Tsarryssland och det brittiska imperiet hade området som en spelbricka
            på 1800-talet, och 1979 anföll Sovjet Afghanistan för att hjälpa
            de afghanska kommunisterna. ISAF och OEF är i Afghanistan för
            att hjälpa sedan 2001.
          </note>
          <note>
            Krig och speciellt krigen i närtid har skapat läget som det ser
            ut i dag i Afghanistan. Afghanistan var från början synonymt med
            en plats för pashtuner. År 1919 blev landet fritt från det brittiska
            imperiet och fick namnet Afghanistan. Men det är långt ifrån bara
            pashtuner som bor i Afghanistan. Tadzjiker, hazarer, uzbeker,
            aimaker, turkmener och balucher är stora grupper av minoritetsfolk.
            Etniciteten är en stark faktor liksom lojaliteten med den.
          </note>
          <note>
            Det som dock är lika för alla folk i Afghanistan är lidandet.
            Vardagen innebär att riskera att trampa på en mina eller en blindgångare.
            Smittsamma sjukdomar är vanliga liksom bristen på friskt vatten.
            Spädbarnsdödligheten är en av världens högsta i Afghanistan. Medelinkomsten
            per capita ligger under 3 dollar per dag. Eftersom detta är ett
            medeltal är det svårt att förstå hur de fattiga kan klara sig.
          </note>
          <note>
            UNICEF och WHO var relativt lyckosamma med hjälpprojekt i landet
            före Sovjets anfall 1979. Sjukvården har i stor omfattning slagits
            sönder av krigen, men biståndsorganisationer har försökt att mot
            alla odds bistå med kliniker. Svenska Afghanistankommittén har
            gjort en mycket berömvärd insats.
          </note>
          <note>
            När Sverige skickar fredsbevarande eller fredsskapande trupp
            utomlands är det alltid med ett parlament bakom sig och välmenande
            tankar. Andra deltagande länder är inte alltid lika välmenande.
            Det finns ett flertal länder inom Nato som har syften helt olika
            Sveriges och med inslag av ren cynism. Det finns länder inom Nato
            som kan gå i krig av egna inrikespolitiska skäl. Det finns länder
            inom Nato som kan gå i krig för egen ekonomisk vinning.
          </note>
          <note>
            Hur dessa förhållanden påverkar taktiken för krigföring är inte
            helt givet. Men det verkar många gånger som att Natotrupperna
            får order som inte tar fasta på de lokala omständigheterna eller
            möjligheten att rädda maximalt med liv.
          </note>
          <note>
            Många fall av internationella fredsinsatser gäller länder som
            fått sina gränser satta en gång i tiden av kolonialmakter. När
            gränserna är satta för att fylla ett mål för en fordom kolonialmakt
            men inte för de medborgare som bor där i dag är problemet ett
            arv från den gamla inkräktaren.
          </note>
          <note>
            När naturliga befolkningsgrupper klyvs av onaturliga gränser
            eller befolkningsgrupper tvingas till samlevnad som de inte är
            mogna för kan konflikter bli väldigt svåra att lösa. Det gäller
            särskilt om det är folk utan utbildning eller erfarenheter av
            demokrati och mänskliga rättigheter.
          </note>
          <note>
            Jag tror att många gånger skulle människoliv kunna räddas om
            de fredsbevarande insatserna tog mer fasta på att hålla de stridande
            isär på det sätt som vi minns att de FN-ledda insatserna ofta
            hade som ett naturligt mål. På den tiden hette det fredsbevarande
            insatser och inte fredsskapande insatser. Skillnaden är alltså
            mellan att hålla isär och att slå ut den ondaste sidan i en konflikt.
            Att slå ut en sida kan ju leda till omfattande död och lidande.
            Jag är inte naiv och tror att det alltid går att hålla isär parter
            i en konflikt, men det borde vara den taktik som man eftersträvar.
          </note>
          <note>
            Även för att hålla isär krävs en stark militär förmåga. Om en
            fredsbevarande insats inleds med att en spärrlinje sätts upp för
            att i huvudsak sära de stridande partnerna åt måste också de med
            vapen som passerar linjen bekämpas. Få skulle passera en sådan
            linje med tanke på den arsenal som internationella fredsförband
            har till förfogande.
          </note>
          <note>
            Att rädda så många liv som möjligt borde vara viktigare än att
            försvara koloniala gränser. Eftersom varje insatt krona i ISAF
            stärker en negativ trend för trygghet och välfärd i Afghanistan
            måste insatsen avbrytas. Det som börjat som en hämnd för terrordåd
            riktade mot USA har visat sig vara svårt att transitera till en
            hjälpinsats.
          </note>
          <note>
            Vad händer nu i Afghanistan? Många är oroliga för ett inbördeskrig.
            Talibanerna, i stort sett identiska med pashtunerna, vill ha fred
            för att senare kunna ta kontroll över sin del av Afghanistan eller
            kanske hela Afghanistan. Det som förut var norra alliansen vill
            att kriget fortsätter och att så mycket utländsk trupp som möjligt
            blir kvar för att flytta talibanerna söder- och österut.
          </note>
          <note>
            ISAF:s utbildning av ANA och ANP, nationella armén och nationella
            polisen, har fört in mycket vapen i landet, och antalet desertörer
            har varit alarmerande högt.
          </note>
          <note>
            Jag vill här flika in att de svenska trupperna som avlöst varandra
            i Mazar-e Sharif har varit helt fantastiska. Jag har själv sett
            på plats hur förbanden, trots krig med insurgenter, så mycket
            det går försöker hjälpa och i alla fall inte förstöra för civilbefolkningen.
            Men det är inte lätt att få förtroende om man slåss för att vidmakthålla
            kontrollen åt Karzai och andra krigsherrar.
          </note>
          <note>
            Det återstår nu att se om det finns andra makter som vill hjälpa
            till att säkra fred i Afghanistan. Det finns definitivt makter
            som vill ha inflytande, som Saudiarabien och Pakistan, men eftersom
            det finns så mycket orörda naturtillgångar i landet finns det
            också andra tänkbara aktörer. Kina är definitivt en. Att Kina
            alltid agerar för egennytta behöver inte vara en nackdel. Man
            ska komma ihåg att det inte är bistånd som reser länder utan alltid
            egenkraft. Afghanistan som affärspartner till Kina skulle kunna
            vara ett scenario.
          </note>
          <note>
            Hur som helst har ISAF-insatsen varit väldigt dyr. Enligt de
            uppgifter som jag har är kostnaden i storleksordningen 3 000 miljarder
            svenska kronor i sin helhet, varav den svenska delen naturligtvis
            är liten jämfört med de länder som haft de största truppbidragen.
          </note>
          <note>
            Frågan är då: Hade inte det internationella samfundet kunnat
            ge bistånd med större bestående effekt än operationen ISAF?
          </note>
          <note>
            Brytpunkten mellan positiva spiraler och negativa spiraler är
            avgörande. Om folken i Afghanistan inte får modern utbildning
            kommer de inte att kunna lösgöra sig från klansamhället och extrema
            religiösa dogmer. Då kommer de att kriga och hämnas på varandra
            i all evighet. Man om folken i Afghanistan skulle få modern utbildning
            skulle de kunna bygga ett demokratiskt samhälle och även börja
            bygga fred och säkerhet med sina grannar och internt i landet.
          </note>
          <note>
            Innan Sovjet anföll Afghanistan och Mujaheddin med USA:s stöd
            bedrev gerillakrig mot ockupanten var Afghanistan ett tryggare
            land och skulle troligtvis ha kunnat bli än tryggare med tiden
            om inte krig hade förts på landet utifrån. Då fanns ingenjörer,
            modernt utbildade hantverkare och läkare. Dessa utgjorde ett hopp
            för modernisering. Men detta förstördes alltså av krigen med början
            år 1979. Likaså förstördes kvinnornas möjligheter att utbilda
            sig av talibanernas regim.
          </note>
          <note>
            En sista sak som jag vill ta upp är de omfattande opiumodlingar
            som finns i Afghanistan. Vi vet i dag att det är svårt att få
            de afghanska bönderna att frångå denna syssla. Först när Afghanistan
            har andra starka inkomstkällor via mineralbrytningar, industriproduktion
            och på detta följande export kommer det att vara möjligt att eliminera
            opiumodlingarna.
          </note>
          <note>
            I detta anförande instämde Julia Kronlid (SD).
          </note>
          <note type="speaker">
            Anf. 156 HANS LINDE (V):
          </note>
          <note>
            Herr talman! Förra våren besökte jag Afghanistan. I Kabul åkte
            vi upp på ett av de berg som blivit kända för att unga afghaner
            flyger med drakar där och tittade ut över Kabul.
          </note>
          <note>
            En av de afghaner som följde med oss pekade ut ruinerna efter
            britternas olika befästningar från 1830-talets första anglo-afghanska
            krig och 1870-talets andra anglo-afghanska krig.
          </note>
          <note>
            Han pekade också ut ruinerna efter det sovjetiska kulturcentrumet
            som i dag är en söderskjuten hemvist för Kabuls narkomaner.
          </note>
          <note>
            Han behövde dock inte peka ut Natos närvaro. De utländska soldaterna
            och deras posteringar gick inte att undgå.
          </note>
          <note>
            Vår afghanske vän log mot oss och sade stolt: Det är hit imperier
            kommer för att dö. Jag får erkänna att det inte var lätt att argumentera
            emot.
          </note>
          <note>
            Om det är något vi kan lära av Afghanistans historia är det att
            det inte finns en militär lösning på detta lands stora och komplexa
            utmaningar. Det har aldrig varit och kommer med största sannolikhet
            aldrig att bli soldater, förarlösa flygplan eller nattliga räder
            som bygger demokrati, bekämpar fattigdom eller ger afghanerna
            makten att försvara och nyttja sina grundläggande rättigheter.
          </note>
          <note>
            Trots det står vi ännu en gång i riksdagen och ska förlänga det
            svenska deltagandet i den Natoledda ISAF-insatsen i Afghanistan.
          </note>
          <note>
            De borgerliga partierna, Socialdemokraterna och Miljöpartiet
            föreslår visserligen att den svenska insatsen under inledningen
            av 2013 ska minskas till 400 personer på marken i Afghanistan.
            Att den svenska insatsen nu minskas är ett steg i rätt riktning.
          </note>
          <note>
            Det kan dock vara bra att veta att även med den här minskningen
            kommer den svenska insatsen att vara större än den var när den
            borgerliga regeringen, Socialdemokraterna och Miljöpartiet gjorde
            sin överenskommelse hösten 2010. Sverige har faktiskt aldrig förr
            haft så många soldater i Afghanistan som vi har just nu.
          </note>
          <note>
            Nyheten i den proposition som regeringen lagt fram tillsammans
            med Socialdemokraterna och Miljöpartiet är att man öppnar för
            att Sverige ska kunna ha kvar 200 soldater i Afghanistan även
            efter 2014, utan något slutdatum.
          </note>
          <note>
            Samtidigt ser vi att merparten av de 50 länder som i dag har
            soldater i Afghanistan avvecklar sina insatser. Holland tog hem
            sina soldater redan 2010. Storbritannien har stängt flera baser,
            och Frankrike kommer att lämna landet vid årsskiftet.
          </note>
          <note>
            Sverige börjar bli väldigt ensamt med sin starka tilltro till
            den militära insatsens möjligheter att nå framgång. Man kan med
            rätta fråga sig: Ska Sverige bli det sista landet kvar med militär
            trupp i Afghanistan?
          </note>
          <note>
            Herr talman! I regeringens proposition kallar man insatsen i
            Afghanistan för fredsfrämjande. Men efter mer än ett decennium
            av utländska ISAF-soldater i Afghanistan kan vi konstatera att
            den fred som skulle främjas har blivit alltmer avlägsen för varje
            år som gått.
          </note>
          <note>
            År 2011 dödades 3 021 civila afghaner, ännu ett dystert rekord
            i landets historia. Merparten dödades av talibaner och andra motståndsgrupper,
            men vi såg också under 2011 hur antalet afghaner som dödades i
            Natos flygattacker ökade.
          </note>
          <note>
            Under det gångna decenniet, samtidigt som vi har haft ISAF på
            plats i Afghanistan, har en tredjedel av afghanerna tvingats lämna
            sina hem. Våldet har eskalerat, spridit sig till allt fler områden
            och blivit allt grövre.
          </note>
          <note>
            Under det första halvåret i år, 2012, minskade visserligen antalet
            civila dödsoffer något. Det är fortfarande för tidigt att säga
            om detta är ett trendbrott eller en tillfällig förändring, men
            vi kan i alla fall konstatera att minskningen av antalet civila
            dödsoffer sammanfaller med att flera länder i ISAF-styrkan börjar
            dra tillbaka sina trupper.
          </note>
          <note>
            De som hävdar att utländska soldater skapar säkerhet i Afghanistan
            har under de senaste tio åren gång på gång motbevisats av utvecklingen
            på marken. Anhängarna av ISAF-insatsen börjar få väldigt ont om
            argument.
          </note>
          <note>
            Herr talman! I denna kammare har insatsen också motiverats med
            jämställdhetsargument, men det finns inga feministiska krig. Vi
            som är feminister, även i lägen när vi inte ska skicka soldater
            utomlands, vet att det inte är med vapenmakt vi säkrar respekten
            för kvinnors rättigheter.
          </note>
          <note>
            De framsteg som skett i Afghanistan och jag vill på inget sätt
            blunda för eller förminska värdet av att fler flickor får gå i
            skolan och fler kvinnor får tillgång till mödravård har skett
            genom ökat civilt bistånd från organisationer som Svenska Afghanistankommittén,
            inte genom vapenmakt.
          </note>
          <note>
            Nyligen släppte tre svenska organisationer, Kvinna till Kvinna,
            Operation 1325 och Svenska Afghanistankommittén, en omfattande
            rapport om Sveriges arbete med jämställdhetsfrågor i Afghanistan.
          </note>
          <note>
            Man konstaterar: Trots löften och insatser från Sverige och det
            internationella samfundet med syfte att skydda och stärka kvinnors
            rättigheter och delaktighet i Afghanistan har mycket litet förändrats
            för de afghanska kvinnorna. Under de senaste åren har många tidigare
            framsteg omintetgjorts.
          </note>
          <note>
            Samtidigt berömmer man i samma rapport Sverige för att man har
            utbildat de svenska soldaterna i FN-resolution 1325. Man konstaterar
            dock att Sveriges arbete med att implementera resolution 1325
            i Afghanistan hittills snarare handlat om att kvalitetssäkra de
            egna militära insatserna.
          </note>
          <note>
            Man skriver: Det har emellertid inte lett till några hållbara
            resultat för afghanska kvinnor.
          </note>
          <note>
            Sug på det, ni som planerar att gå upp i talarstolen och hålla
            brandtal om hur vi har åkt till Afghanistan för att skydda kvinnorna
            där.
          </note>
          <note>
            Kvinna till Kvinna, Operation 1325 och Svenska Afghanistankommittén
            avslutar sin rapport med tio tydliga rekommendationer för hur
            Sverige ska stärka sitt arbete för jämställdhet i Afghanistan.
            Jag noterar dock att man i utskottsmajoritetens betänkande inte
            har hörsammat en enda av dessa rekommendationer.
          </note>
          <note>
            För Vänsterpartiet duger inte det. För att åstadkomma tydligt
            fokus på kvinnors rättigheter i Afghanistan och för att stärka
            de afghanska kvinnornas ställning krävs en ny inriktning. Vi anser
            därför, i enlighet med rapporten, att Sverige därför ska ta fram
            en nationell handlingsplan för hur FN-resolution 1325 ska implementeras
            i Afghanistan.
          </note>
          <note>
            Herr talman! Utgångspunkten för Vänsterpartiet är vår solidaritet
            med det afghanska folket. Därför uppmärksammade och kritiserade
            vi som enda parti i denna kammare förtrycket under talibanregimen
            på 90-talet. Därför har vi motsatt oss avvisningar av afghanska
            flyktingar, och därför menar vi att Sverige måste byta strategi
            i Afghanistan.
          </note>
          <note>
            Man måste ersätta en misslyckad militär strategi med civila insatser
            för att stödja försöken till freds- och försoningsprocess.
          </note>
          <note>
            Vänsterpartiet vill därför att Sverige under 2013, likt en lång
            rad andra länder, avvecklar sin militära insats i Afghanistan.
            Vi vill att det svenska biståndet ökar till landet, och vi vill
            att Sverige intensifierar försöken att bidra till fred i Afghanistan.
            Vi anser att vårt land borde ta till vara våra starka traditioner
            av att stödja freds- och försoningsprocesser och stödja de samtal
            som pågår.
          </note>
          <note>
            Vi behöver öka insatserna för att återintegrera tidigare motståndsmän
            i det afghanska samhället. Fred i Afghanistan förutsätter att
            de som i dag slåss ges en möjlighet att få utbildning, arbete
            och inkomst.
          </note>
          <note>
            Det kanske viktigaste av allt om vi vill främja fred i Afghanistan
            är att vi bekämpar fattigdomen. Hopplösheten som följer i fattigdomens
            spår är talibanernas bästa vän och borde vara den största fienden
            för oss som önskar se ett demokratiskt Afghanistan i fred. Då,
            men först då, skulle vårt land på allvar bli en kraft för fred,
            demokrati och frihet i Afghanistan.
          </note>
          <note>
            Jag yrkar bifall till reservationerna 1 och 3.
          </note>
          <note type="speaker">
            Anf. 157 URBAN AHLIN (S):
          </note>
          <note>
            Herr talman! Riksdagens kammare behandlar i dag betänkandet om
            fortsatt svenskt deltagande i den internationella säkerhetsstyrkan
            i Afghanistan. Betänkandet grundar sig på en överenskommelse som
            gjordes mellan Socialdemokraterna, den borgerliga regeringen och
            Miljöpartiet så sent som hösten 2010. Vi kom överens om ett långsiktigt
            perspektiv på hur vi skulle arbeta fram till 2014.
          </note>
          <note>
            Varför är 2014 ett viktigt årtal? Hans Linde sade att det är
            bra att många länder drar ned och minskar, precis som om det berodde
            på att man var orolig för utvecklingen och ville åka hem. Sanningen
            är att på Kabulkonferensen 2010 meddelade afghanerna att de från
            och med 2014 själva vill ta hand om säkerheten.
          </note>
          <note>
            Det är en klar signal till det internationella samfundet att
            fram till dess vill man ha tillräckligt med resurser till den
            afghanska polisen och den afghanska militären så att man själv
            klarar att upprätthålla säkerheten. När datumet är klart och afghanerna
            själva klarar att upprätthålla säkerheten vill man inte längre
            ha några utländska trupper.
          </note>
          <note>
            Det är högst rimligt. Vi har hela tiden stått i den här kammaren
            och sagt att vi bara kommer att vara i Afghanistan under den tid
            det finns ett FN-mandat och det afghanska folket vill att vi ska
            vara där.
          </note>
          <note>
            Frågan är naturligtvis om någonting av detta skulle ha lyckats.
            Skulle utbyggnaden av skolor och mödrahälsovården ha kunnat ske
            i Afghanistan om det inte hade funnits säkerhetsstyrkor där som
            möjliggör att biståndsarbetet kommer på plats? Det är denna problematik
            vi har diskuterat i ett tiotal år i denna kammare. Jag är fullständigt
            övertygad om att vi inte hade sett ett så pass lyckat biståndsarbete
            i Afghanistan om det inte hade funnits säkerhetsstyrkor på plats.
            Det är just det som är hela bakgrunden till varför det internationella
            samfundet tycker att det är väsentligt att finnas där.
          </note>
          <note>
            50 länder deltar i dag. Det är många trupper. När vi i valrörelsen
            2010 sade att vi ville lämna över ansvaret provins för provins
            till afghanerna själva blev vi attackerade också från borgerligt
            håll. Man sade att detta var ett slags naivt sätt att inbilla
            sig att det skulle gå så lätt i Afghanistan. Sanningen är att
            överlämnandet av ansvaret till de olika provinserna har gått fortare
            än vad man ursprungligen trodde. Det har gått väldigt snabbt i
            vår del av landet eftersom det där är en säkrare situation än
            på många andra platser.
          </note>
          <note>
            Därför har vi tillsammans med den borgerliga regeringen och Miljöpartiet
            kommit överens om att det ska vara en successiv neddragning fram
            till 2014. Det vi i dag behandlar är hur det ska se ut under 2013.
            Tiden 2014 och tiden efter 2014 behandlas alltså inte i betänkandet.
            Jag har hört personer säga i den här talarstolen och även sådana
            som har skrivit artiklar ute på stan att det på något sätt i detta
            dokument skulle stå att vi har bestämt oss för att det ska finnas
            aktivt militärt stridande trupp även efter 2014. Så är icke fallet.
            Betänkandet handlar om nästa år, då vi har kommit överens om att
            vi ska ned till 300 soldater. Därefter ska vi göra en ny förhandling
            under hösten 2013 när vi vet hur vi ska avveckla insatsen 2014.
          </note>
          <note>
            Däremot öppnar vi för att vi i fortsättningen ska vara kvar i
            Afghanistan inte med stridande militärer men möjligen genom att
            bidra med någonting annat om det afghanska folket så självt vill.
            Det vet vi inte ännu, men det kanske vi får ett svar på under
            hösten 2013.
          </note>
          <note>
            Är allting då perfekt och gröna skogar? Är det lämpligt att bara
            åka hem eftersom uppgiften är slutförd? Nej, det är klart att
            det finns massor av oroande tecken. Ett är det som Hans Linde
            tar upp. Det handlar inte om vad som främst nu sker för kvinnornas
            rättigheter. Det man i störst omfattning är rädd för är vad som
            kommer att hända efter det att de internationella trupperna åker
            hem och lämnar landet. Kommer det då att vara en överenskommelse
            mellan Karzai och talibanerna där man enas om ett slags fred i
            Afghanistan men på bekostnad av kvinnornas rättigheter och villkor?
            Tyvärr finns det många sådana tecken. Det afghanska samhället
            är konservativt, och man är mån om att inte stärka kvinnornas
            rättigheter. Det är jag orolig för. Jag är orolig för att det
            kan bli någonting sådant.
          </note>
          <note>
            Därför välkomnar jag med stor tillfredsställelse den kritiska
            rapport som de organisationer som Hans Linde nämnde har skrivit.
            Den pekar på att det bistånd som vi nu ökar ska ha starkt fokus
            på att stärka just kvinnornas rättigheter och se till att sätta
            press på dem som kommer att styra i Afghanistan så att de verkar
            för mänskliga rättigheter och inte förhandlar bort kvinnorna i
            en uppgörelse för att nå fred i sitt land. Det är vad det handlar
            om här.
          </note>
          <note>
            Jag är glad över att vi, Miljöpartiet och de borgerliga har kommit
            överens i en arbetsgrupp om biståndet tillsammans med biståndsministern
            där vi har lovat att vi under den kommande tioårsperioden kommer
            att investera någonstans mellan 8 och 8 ½ miljard kronor i bistånd.
            Afghanistan är utan tvekan Sveriges största biståndsland. Vi lämnar
            inte Afghanistan. Vi lämnar inte det afghanska folket. Vi är glada
            över att de själva nu vill ta över säkerheten i sitt eget land,
            och vi är beredda att fortsätta att bidra till biståndsuppbyggnad
            i Afghanistan.
          </note>
          <note>
            Slutligen skulle jag vilja säga ett par ord om korruptionen.
            När vi hade presskonferens och presenterade propositionen påtalade
            jag att vi vet att det finns en stor korruption i Afghanistan.
            Jag har varit på konferenser där alla bidragande länder i insatsen
            har redovisat olika misslyckade projekt alltifrån att man har
            gett stöd till en väg som sedan inte visar sig finnas till att
            man har gett stöd till en skola som har byggts upp men som sedan
            inte visar sig finnas.
          </note>
          <note>
            Ha inga illusioner! I länder där fattigdomen är stor och korruptionen
            utbredd måste vi naturligtvis ha bistånd. Vårt bistånd syftar
            till att stärka de fattiga människornas situation. Då måste vi
            också finnas i de länder där det är svårarbetat. Afghanistan är
            ett sådant land. Men vi måste se till att till det yttersta säkra
            vårt bistånd så att det inte bidrar till korruption. Om vi kan
            se till att vårt bistånd går till rätt saker bidrar vi med otroligt
            mycket för att få en ordentlig samhällsutveckling i Afghanistan.
            Om vårt bistånd bidrar till korruption är det dock den rakt motsatta
            utvecklingen.
          </note>
          <note>
            Avslutningsvis: Vi är glada över den breda överenskommelse som
            finns. Detta är en successiv nedtrappning som kan genomföras genom
            att afghanerna själva tar en större del av sitt ansvar. Vi är
            glada över att vi ser utveckling på marken skolor, flickor som
            går i skolan, mödrahälsovård, vägar, elektricitet och så vidare.
            Det är positivt. Vi är glada över att afghanerna klarar av att
            ta en större del av säkerheten själva och att våra soldater inte
            längre är stridande vid fronten. Det är afghanska soldater som
            är ute och gör jobbet, och våra är mer sådana som hjälper till,
            stöder, informerar och utbildar. Det är positivt, och det är en
            positiv utveckling.
          </note>
          <note>
            Men vi ska naturligtvis inte vara naiva när det gäller vad som
            händer 2014 och 2015. Det är parlamentsval och presidentval som
            kommer att vara oerhört avgörande för Afghanistans framtid. Det
            gäller för oss att se till att vi med vårt bistånd inte göder
            korruption.
          </note>
          <note>
            I detta anförande instämde Clas-Göran Carlsson, Kenneth G Forslund,
            Carina Hägg, Désirée Liljevall, Carin Runeson och Olle Thorell
            (alla S).
          </note>
          <note type="speaker">
            Anf. 158 CECILIA WIDEGREN (M):
          </note>
          <note>
            Herr talman! Sveriges engagemang i Afghanistan är långsiktigt.
            Grunden för den svenska närvaron är en bred överenskommelse i
            Sveriges riksdag mellan alliansregeringen, Socialdemokraterna
            och Miljöpartiet. Det är viktigt. Vi ber svenska män och kvinnor,
            flertalet soldater och officerare, att åka ut på internationella
            insatser och göra skillnad. Då är det viktigt att det finns ett
            brett stöd i Sveriges folkvalda parlament för att sluta upp bakom
            detta.
          </note>
          <note>
            I veckan kom den 23:e svenska missionen hem från Afghanistan.
            Den har varit på plats i mer än tio år. Det är klart att det är
            viktigt att de känner att det finns ett starkt stöd på hemmaplan.
            Över 8 900 officerare och soldater har under tio år varit på plats
            från Sverige för att göra skillnad i Afghanistan.
          </note>
          <note>
            Som tur är görs internationella undersökningar av hur detta uppfattas
            i vår omvärld. Transatlantic Trends mätning senast visar att Försvarsmaktens
            insatser har ett stort stöd bland svenska folket. 68 procent sade
            att Libyeninsatsen var en bra insats för att göra skillnad i vår
            omvärld. 62 procent var positiva till den insats vi gör i Afghanistan.
          </note>
          <note>
            När det är skarpt läge och vi ber svenska soldater, biståndsarbetare,
            sjömän och andra att göra insats på internationell mark finns
            det ett starkt stöd för den internationella solidaritet som Sverige
            av tradition har att visa. Vi bygger säkerhet tillsammans med
            andra under FN-mandat.
          </note>
          <note>
            Vi är i Afghanistan främst för det afghanska folket skull. Det
            är viktigt att hjälpa ett land och dess befolkning som under de
            senaste decennierna har upplevt inbördeskrig, flyktingkatastrofer
            och auktoritärt förtryck. Vi är där tillsammans med 49 andra länder
            under ett FN-mandat och vi har viktiga funktioner för att skapa
            stabilitet i en orolig region och förhindra att Afghanistan blir
            en bas för terrorgrupper och narkotikahandel.
          </note>
          <note>
            Vi ser problemen. Vi ser även fortsatt problemen. Det är viktigt
            att se dem, för de påverkar självfallet också Sverige i längden.
            Vårt deltagande sker tillsammans med andra. Vi skapar säkerhet
            tillsammans med andra. Det är en av hörnstenarna i svensk säkerhetspolitik
            i dag.
          </note>
          <note>
            Vi är inte i Afghanistan för att vinna ett krig utan för att
            vara med och bygga fred. Fredsbyggande i ett samhälle som förstörts
            och slitits sönder under decennier går inte att göra i ett nafs.
            Vi har en otrolig respekt för vad det internationella samfundet
            gör där långsiktigt.
          </note>
          <note>
            Det är därför som Sverige också är där långsiktigt. Det har varit
            tio år med militära insatser men mycket längre tid med både civila
            och humanitära insatser. Och vi kommer att vara där mycket längre
            med både civila och humanitära insatser.
          </note>
          <note>
            Att bygga fred är i grunden en fråga om politik och ekonomisk
            utveckling. Det handlar om att bygga upp stabila institutioner
            och en rättsstat, skapa säkerhet och arbeta för människors lika
            värde. Sveriges fokus är fortsatt, precis som Socialdemokraternas
            Urban Ahlin sade, kvinnor, barn, tjejer och killar, att bygga
            morgondagens samhälle och att hjälpa andra att göra insatser.
            Men det förutsätter en uthållig och robust säkerhetsnärvaro. Det
            är också grunden till att Sverige är på plats där.
          </note>
          <note>
            Herr talman! Under 2013 kommer Sverige att inleda en fördjupad
            militär samverkan med Finland, Norge och Lettland på plats för
            att vi tillsammans ska göra mer för att få effekt. Vi kallar det
            Nordic plus. Det är internationellt i våra termer mätt ett sätt
            att visa att vi kan samverka med andra på plats på olika ställen
            på jorden.
          </note>
          <note>
            De gemensamma förbanden kommer att verka i landet fram till sommaren
            2014. Den svenska insatsen går från stridande till stödjande,
            utbildande och rådgivande som ett led i det säkerhetsansvar som
            man har kommit överens om inom världssamfundet att ta och överlämna
            ägarskapet av säkerhetsansvaret i landet till afghanerna själva.
          </note>
          <note>
            Internationella samfundet har en tydlig färdplan. Det är viktigt
            att vi deltar i diskussionerna om den när det gäller hur vi fortsatt
            självklart vill utveckla den. Vi ska visa att vi kan bidra med
            biståndsinsatser framöver och att vi är där långsiktigt. Vi vill
            kunna göra skillnad i fråga om infrastruktur, rättsstat och utbildningsinsatser.
          </note>
          <note>
            I takt med att Sverige nu reducerar den militära närvaron ökar
            vi också den civila långsiktiga insatsen. Under en tioårsperiod
            uppgår det totala beloppet av skattebetalarnas pengar till 8 miljarder
            kronor. Då blir Afghanistan det största mottagarlandet. Det är
            rejäla insatser som svenska folket gör.
          </note>
          <note>
            Vi har självklart också en skyldighet att följa upp detta och
            se till att biståndet når ända fram till barnen på gatan, till
            lärarna bakom katedern och till dem som jobbar med hälso- och
            sjukvård på vårdcentraler och i hälsostugor.
          </note>
          <note>
            Herr talman! Det svenska biståndet kommer att gå främst till
            humanitära insatser för att utveckla dem och för att försöka vinna
            effekt långsiktigt.
          </note>
          <note>
            Vad har man då åstadkommit under de senaste dryga tio åren? Jag
            tycker inte att man ska förringa att internationell närvaro ändå
            har gett effekt.
          </note>
          <note>
            Exempelvis går åtta gånger fler elever i skolan nu jämfört med
            2003, och närmare två och en halv miljoner av dem är unga tjejer.
            Tiotusentals nya lärare har utbildats. Vi har också förbättrat
            tillgången till hälsovård som har lett till att barnadödligheten
            har halverats på tio år och att medellivslängden för en afghansk
            kvinna har ökat med 20 år. Det har skett i ett mycket sargat land
            och från en mycket låg nivå. Men det är klart att insatserna har
            gjort skillnad. Det är steg för steg i en blygsam men långsam
            utveckling mot ett bättre samhälle, och den insatsen ska vi självklart
            se som långsiktig.
          </note>
          <note>
            Herr talman! Det som sker i Afghanistan efter 2014 är föremål
            för fortsatta diskussioner, inte minst i det internationella samfundet.
            Det är viktigt att framsteg fortsätter att göras i fråga om hälsa,
            barn, kvinnors rättigheter, utbildning och inte minst demokrati.
          </note>
          <note>
            Det är viktigt att vi inte bara belyser de orosmoln som finns
            utan också lyfter fram de positiva saker som har skett, inte minst
            för de enskilda som har fått en bättre och drägligare tillvaro.
          </note>
          <note>
            Herr talman! I veckan åkte Fortsättningsstyrka 24 till Afghanistan.
            Det är ytterligare soldater och officerare från Sverige som åker
            dit och gör en insats och gör skillnad. De är på plats för att
            öka stödet, supporten, rådgivningen och utbildningen för att afghanerna
            själva ska få större säkerhet.
          </note>
          <note>
            Herr talman! Jag yrkar bifall till propositionen och till förslaget
            i betänkandet i dess helhet.
          </note>
          <note type="speaker">
            Anf. 159 HANS LINDE (V) replik:
          </note>
          <note>
            Herr talman! I början av nästa år har vi haft svenska soldater
            i Afghanistan i elva år. Det är verkligen läge att vi börjar fråga
            oss vad vi egentligen har uppnått. Vilka resultat har uppnåtts
            under dessa elva år?
          </note>
          <note>
            Cecilia Widegren motiverade denna insats med att vi ska bygga
            fred. Men frågan är om freden har kommit närmare eller längre
            ifrån oss. Jag skulle nog säga att freden har blivit mer avlägsen
            under de senaste åren för varje år som har gått.
          </note>
          <note>
            Under det senaste året dog 3 021 civila afghaner. Det var betydligt
            fler än 2010, betydligt fler än 2009 och betydligt fler än 2008.
            Så här har det sett ut under en lång rad år, det vill säga att
            för varje år som går ökar antalet döda civila afghaner och freden
            har blivit alltmer avlägsen.
          </note>
          <note>
            Cecilia Widegren säger att vi är i Afghanistan för att stärka
            kvinnornas rättigheter och för att öka möjligheterna för flickor
            att gå i skolan. Jag rekommenderar Cecilia Widegren att läsa den
            utmärkta rapport som Kvinna till Kvinna, Operation 1325 och Svenska
            Afghanistankommittén har tagit fram om Sveriges arbete med jämställdhet
            i Afghanistan. Där säger man att den svenska militära insatsen
            inte har resulterat i några hållbara resultat för kvinnor i landet.
          </note>
          <note>
            Visst har det skett framsteg, och de ska inte underskattas på
            något sätt. Men de har skett genom civila biståndsorganisationer.
            Ta inte äran från de organisationer som mödosamt har gjort detta
            arbete långt ifrån någon militär inblandning. Tvärtom vill organisationer
            som Svenska Afghanistankommittén och en lång rad andra civila
            organisationer inte ha militära trupper i närheten av sina verksamheter.
            De säger precis tvärtom att en förutsättning för att de ska kunna
            verka i Afghanistan är att de uppfattas som oberoende och opartiska.
          </note>
          <note>
            Jag har en fråga till Cecilia Widegren. På punkt efter punkt
            kan vi efter snart elva år konstatera att den militära insatsen
            i Afghanistan har misslyckats. Ändå väljer ni att fortsätta med
            en misslyckad insats. Varför gör ni det?
          </note>
          <note type="speaker">
            Anf. 160 CECILIA WIDEGREN (M) replik:
          </note>
          <note>
            Herr talman! Att bygga säkerhet och trygghet är ett långsiktigt
            arbete. När Sverige tog möjligheten att tillsammans med andra
            länder inom FN bidra både militärt och civilt var det för att
            göra det långsiktigt. Ingen trodde att detta skulle ske under
            en natt, utan man trodde verkligen att detta skulle ta sin tid.
            Arbetet tar sina stapplande steg. Ibland är det till och med steg
            tillbaka. Det är mycket viktigt att ha en öppen syn på verkligheten
            och inse att problem fortfarande finns på plats.
          </note>
          <note>
            Det sägs att ingenting har skett och att utvecklingen har stannat
            av. Men jag tycker att det är mycket bra att se att åtta gånger
            fler barn får gå i skolan, att barnadödligheten har minskat och
            att hälso- och sjukvården har ökat så att 80 procent av befolkningen
            i dag har tillgång till den. Det är självklart att det inte har
            skett av sig självt, utan det har också skett genom att det är
            säkrare i den miljö i Afghanistan som människorna befinner sig
            i. Det är tryggare, och man har successivt börjat bygga en egen
            rättsstat med hjälp och stöd av det internationella samfundet.
            Det handlar om militär utbildning och polisutbildning.
          </note>
          <note>
            För att afghanerna själva ska kunna klara av detta långsiktigt,
            Hans Linde, är det viktigt att denna säkerhet finns på plats.
            På vilket sätt vill Hans Linde säkra att biståndet når fram om
            det fortfarande är så att kvinnor och barn inte känner sig säkra
            när de går till skolan eller när de går till hälsostugan? På vilket
            sätt vill du att det svenska biståndet i så fall ska nå fram?
          </note>
          <note type="speaker">
            Anf. 161 HANS LINDE (V) replik:
          </note>
          <note>
            Herr talman! Det är självklart sant att det måste vara ett långsiktigt
            arbete att bygga fred och säkerhet. Jag önskar att Moderaterna
            och de borgerliga partierna hade samma långsiktighet i sitt arbete
            med att stötta det civila samhället i Afghanistan, där många organisationer
            i dag är beroende av kortsiktiga projektstöd för sin överlevnad.
            Det saknas ofta långsiktighet i finansieringen. Men det kanske
            är en lite annan fråga.
          </note>
          <note>
            Vänsterpartiet ser, efter elva år i Afghanistan, att det inte
            är möjligt med en militär lösning på de problem som finns. Det
            är inte möjligt att med vapenmakt och utländska soldater garantera
            eller bygga säkerhet. Det kommer i grunden att krävas andra strategier,
            vilket jag också tydligt redovisade i mitt inlägg i talarstolen.
          </note>
          <note>
            Det handlar om att stödja försök till en freds- och försoningsprocess.
            Det handlar om att med kraft gå in och stödja det arbete som nu
            pågår med att försöka återintegrera de före detta motståndsmän
            som tyvärr fortfarande befinner sig i väpnade grupper och få tillbaka
            dem in i det afghanska samhället och ge dem en utbildning, ett
            arbete och en inkomst.
          </note>
          <note>
            Det handlar också om att bekämpa fattigdomen med massiva biståndssatsningar.
            Cecilia Widegren pratar om framstegen, men vi ska komma ihåg att
            84 procent av afghanerna lever i fattigdom. Jag tror att de senaste
            uppgifterna när det gäller Sveriges mödradödlighet är att det
            i år dog 5 kvinnor i samband med en förlossning. I Afghanistan
            är samma siffra 20 000 kvinnor. Det är enorma skillnader, och
            där finns det också enorma behov.
          </note>
          <note>
            Vad jag nu kan konstatera är dock att skillnaden mellan mig och
            Cecilia Widegren inte bara är att Cecilia Widegren är moderat
            och jag vänsterpartist utan också att Cecilia Widegren sitter
            i försvarsutskottet medan jag sitter i utrikesutskottet. Jag ser
            hur de biståndsorganisationer som i dag verkar i Afghanistan hela
            tiden ska redovisa vilka resultat de uppnår. De ska hela tiden
            utvärdera sin verksamhet, men jag har efter elva år inte sett
            någon som helst utvärdering av den svenska militära insatsen.
          </note>
          <note>
            Om ni är så övertygade om att man har uppnått målen och varit
            framgångsrik, låt oss då genomföra en öppen och transparent utvärdering
            av den svenska militära insatsen i Afghanistan. Visa resultaten!
          </note>
          <note type="speaker">
            Anf. 162 CECILIA WIDEGREN (M) replik:
          </note>
          <note>
            Herr talman! Hans Linde radar upp problemen. Jag kan vara mycket
            överens med honom om de problem vi fortsätter att se i Afghanistan,
            men vi är inte här bara för att komma överens om problembilden
            utan faktiskt också för att hitta olika lösningar. Vänsterpartiet
            står ju helt tomt på lösningar. Vänsterpartiet väljer att bara
            säga nej. Det ger inga resultat.
          </note>
          <note>
            Då säger vi snällt att vi ser att effekterna har nått fram. Om
            det inte hade varit säkrare och tryggare än det var tidigare,
            hade effekterna då blivit att åtta gånger fler elever går i skolan
            eller att 80 procent av befolkningen har tillgång till sjukvård?
            Det är klart att det bygger på att man i samhället har en grundtrygghet,
            en säkerhet, och känner att man kan börja bygga sitt eget samhälle.
          </note>
          <note>
            Vi är där för att hjälpa dem att bygga sitt samhälle. Vi vet
            att den militära lösningen inte är hela lösningen, och det var
            därför vi under föregående år väldigt tydligt valde att gå över
            till civil ledning för att ge resultat insatsmässigt. Det låter
            som att det ena utesluter det andra, men för oss handlar det om
            en helhet.
          </note>
          <note>
            Jag bara noterar att Vänsterpartiet ställer sig helt utanför
            detta och inte vill bidra till den långsiktiga insatsen. Hans
            Linde vet mycket väl, herr talman, att man inte kan eller har
            möjlighet att bara skicka in resurser om man inte vet att de når
            ända fram. Det finns ingen skattebetalare som vill vara med och
            bidra på det sättet. Vi vill säkra trygghet och säkerhet först
            och främst, och sedan se till att resurserna når ända fram.
          </note>
          <note type="speaker">
            Anf. 163 BODIL CEBALLOS (MP):
          </note>
          <note>
            Herr talman! Våld leder inte till fred. Det gäller inte minst
            i Afghanistan vars befolkning har lidit under många olika krigsherrar,
            både inhemska och utländska, under årens lopp.
          </note>
          <note>
            Oavsett om den militära makt som på Afghanistans uttryckliga
            begäran nu befinner sig i landet för att skydda staten och de
            civila drabbas civila i alltför stor utsträckning av nämnda truppers
            krig mot talibaner, narkotikasmugglare och diverse kriminella
            gäng de slåss emot. Fienden är minst sagt diffus och olikartad
            och brukar kallas för insurgenter, rätt och slätt. Långt ifrån
            alla är talibaner, och mycket av det militära arbete som bedrivs
            skulle i Sverige och i väst ha hanterats av polis, inte militär.
          </note>
          <note>
            Som jag ser det hade den långvariga militära insats som nu har
            varit på plats i drygt tio år helt fel strategi redan från början.
            Uppdraget var att med militära medel skapa ordning och säkerhet.
            Talibanerna skulle bort och bin Ladin infångas. Det skulle vara
            gjort i en handvändning, och sedan skulle man kunna dra sig hemåt
            igen. Det tog i stället många år att inse att säkerhet är lika
            mycket en fråga om att ge andra former av trygghet, som möjlighet
            att försörja sig, utbildning, fungerande samhällsinstitutioner
            etcetera.
          </note>
          <note>
            Att talibanerna ledde en skräckregim är nog alla utom de själva
            överens om, men botemedlet har knappast varit utan problem det
            heller. Afghanistan är, trots att det har gått många år sedan
            talibanregimen störtades, ett av världens fattigaste länder, och
            narkotikaodlingen och handeln ökar i stället för att minska.
          </note>
          <note>
            Det finns dock mycket positivt också, bland annat att de flesta
            barn nu går i skolan och att också de flesta flickor gör det.
            Det ska man inte glömma eller bortse från.
          </note>
          <note>
            Herr talman! Miljöpartiet har stått bakom Afghanistaninsatsen
            sedan den inleddes. Mina kolleger som satt i riksdagen då kunde
            nog inte föreställa sig att den skulle bli så långvarig eller
            omfatta så många personer. I takt med att insatsen svällde började
            vi också ifrågasätta den alltmer. Vi menade att fred i Afghanistan
            i första hand möjliggörs med ett större civilt fokus i insatsen
            och att den militära insatsen borde fasas ut. Vi menade inte att
            vi skulle lämna afghanerna i sticket, men däremot skulle vi skifta
            från militärt till civilt.
          </note>
          <note>
            I valrörelsen drev vi tillsammans med Socialdemokraterna och
            Vänstern ett tillbakadragande av svensk trupp under 2013. Som
            alla vet blev det dock ingen rödgrön regering, och därför slöt
            vi tillsammans med Socialdemokraterna och regeringen hösten 2010
            en överenskommelse om den svenska fortsatta närvaron i Afghanistan.
            Vi valde att vara med och påverka och är hittills nöjda med de
            avtryck vi har gjort i den förda Afghanistanpolitiken.
          </note>
          <note>
            Det är en överenskommelse som inte bara omfattar den militära
            närvaron utan också den civila. Det nya med överenskommelsen var
            att vi för första gången fick ett slutdatum för insatsen år 2014
            och att vi fick ett starkt ökat civilt fokus på bistånd och andra
            civila insatser. En civil ledning för de samlade insatserna de
            militära och de civila var en annan viktig del i överenskommelsen.
            Jag kan villigt erkänna att jag det första året kände mig väldigt
            osäker på om ord skulle följas av handling. Årets betänkande är
            det dock tredje i ordningen sedan överenskommelsen slöts, och
            jag känner mig lugnare den här gången.
          </note>
          <note>
            Sedan 2010 har Afghanistanpolitiken fått en helt ny inriktning,
            inte bara i Sverige. Afghanerna har beslutat att ISAF-styrkan
            ska avsluta sitt uppdrag och överlämna säkerhetsansvaret till
            afghanerna själva under 2014, vilket Urban Ahlin tidigare tog
            upp. De provinser där Sverige ansvarar för säkerheten är relativt
            lugna och blev därför också först ut att inleda den så kallade
            transitionen. Det ena landet efter det andra lämnar Afghanistan
            i takt med att den afghanska armén har vuxit, är bättre utbildad
            och själv leder det operativa arbetet. Sverige minskar successivt
            sin personal, och campen kommer att avvecklas för Sveriges del.
          </note>
          <note>
            Samtidigt ökar vi biståndet, och från och med 2013 är Afghanistan
            Sveriges största biståndsland. Sverige har också utlovat att vara
            långsiktigt kvar med civila insatser även efter 2014. Det är vi
            i Miljöpartiet mycket nöjda med. Det duger inte att säga att vi
            nu tar våra soldater och ger oss av, och så lämnar vi ett sönderslaget
            land bakom oss. Då riskerar vi kaos och ett öppet fält för både
            talibaner och diverse kriminella grupper.
          </note>
          <note>
            Det vore ansvarslöst att inte bistå afghanerna även fortsättningsvis
            med det civila stöd som Sverige redan i dag ger. Inte minst har
            Svenska Afghanistankommitténs arbete gett Sverige ett mycket gott
            rykte. Jag skulle vilja påstå att Svenska Afghanistankommittén
            är en grundpelare i det stora förtroende man från afghanernas
            sida upplever gentemot Sverige. Att vi inte är i Afghanistan av
            ett egenintresse är en annan anledning.
          </note>
          <note>
            Vi var några i utskottet som besökte Afghanistan i förra veckan,
            ett besök som inte kunde ha kommit lägligare med tanke på dagens
            debatt. Jag besökte också Afghanistan under våren 2011 och har
            därför en del intryck att jämföra med. Det är självklart alltid
            en fördel att få ta del av information, stämningar och känslor
            på plats framför att läsa sig till dem här hemma.
          </note>
          <note>
            Det jag kan konstatera är att diskussionen nu skiljer sig från
            den jag hörde under våren 2011. Nu talas det om hemvändande trupper,
            inte om att afghanerna inte klarar säkerheten själva. En ISAF-general
            sade det väldigt tydligt: Säkerheten är inte problemet; det är
            utbildning som är problemet. Han menade utbildning på alla nivåer
            i samhället. Att utbildning är det mest grundläggande behovet
            uttrycktes av i princip alla vi talade med, inte minst civilsamhällets
            organisationer.
          </note>
          <note>
            När talibaner med flera inte längre slåss mot utländska trupper
            utan mot den egna armén mot afghaner minskar det folkliga stödet
            för upprorsmakarna. Det var en annan uppfattning som framkom.
            Att polisen måste stärkas och brottslingar ställas inför rätta
            var ett lika starkt budskap nu som förra våren. Vilka poliser
            som behövs var däremot lite mer oklart är det insatsstyrkor eller
            närpolis, eller kanske både och?
          </note>
          <note>
            Även i dag bistår den svenska militära insatsen med att söka
            personer som till exempel lagt ut vägminor, för att få dem fällda
            i domstol. Rättsväsendet behöver dock stärkas i alla led. Inte
            minst det faktum att man först skaffar bevis mot någon för att
            sedan gå till domstol och få en fällande eller friande dom, i
            stället för att på obestämd tid fängsla en hel grupp där de flesta
            är oskyldiga, är viktigt.
          </note>
          <note>
            För mig är det en självklarhet att polisarbete är något som framöver
            bör skötas av välutbildad afghansk polis med betoning på välutbildad
            och det är just på polissidan jag både nu och förra våren ser
            enorma behov.
          </note>
          <note>
            USA utbildar närpoliser i en kort utbildning på åtta veckor med
            möjlighet till sex veckors förlängning. Det säger sig självt att
            man inte får en välutbildad polis på den korta tiden. Incidenterna
            har också varit många där poliser varit inblandade i skjutningar
            mot både afghansk och utländsk militär. EU:s polisinsats Eupol
            som Sverige bidrar genom jobbar också med polisutbildning en bättre
            sådan, får man utgå från. I dag har Sverige 25 personer på plats
            i Eupol.
          </note>
          <note>
            Herr talman! Även om ingen av de personer vi talade med uttryckligen
            sade att de ville ha de utländska trupperna kvar finns det en
            självklar oro över vad som kommer att hända när de försvinner.
            Inte minst kvinnorna ger uttryck för den oron.
          </note>
          <note>
            Antalet fall av våldtäkter utanför hemmet har ökat, och de i
            hemmet går inte att mäta eftersom ingen anmäler. Kränkningar av
            mänskliga rättigheter, särskilt kvinnors, ökar. I många fall är
            gärningsmännen just de dåligt utbildade närpoliserna. Det visar
            med ännu större tydlighet att utbildning i alla led är nödvändig,
            inte minst inom polisen som tillsammans med den afghanska militären
            ska vara garanten för säkerheten i landet. Många poliser är i
            dag analfabeter, och det är naturligtvis svårt att vara en bra
            polis om man inte kan läsa och skriva. Det borde finnas någon
            form av lämplighetstest innan personer ges rätt att hantera vapen
            och utöva makt gentemot andra. Sist men inte minst måste det finnas
            en administration som fungerar hela vägen uppifrån och ned och
            nedifrån och upp. Poliser som våldtar och begår brott får inte
            accepteras på en högre nivå i hierarkin. Poliser som begår brott
            ska lagföras. Ska kvinnor och människorättsförsvarare våga anmäla
            våldtäkter eller andra brott är det av grundläggande betydelse
            att de kan lita på att polisen gör polisarbete och inte våldtar
            eller begår andra övergrepp.
          </note>
          <note>
            Utbildning av polis, åklagare, advokater och andra i rättssystemet
            är nödvändig, men det måste vara bra utbildning. Det är viktigt
            att vi hittar en modell som vi kan stödja som inte utbildar brottslingar
            i stället. All utbildning är inte bra utbildning.
          </note>
          <note>
            Herr talman! För att nå en bättre situation för kvinnorna i Afghanistan
            behövs inte bara utbildning; även möjlighet att försörja sig är
            något som efterfrågas. Det finns många starka kvinnor i Afghanistan,
            men de sätter många gånger sitt liv på spel i kampen för det som
            för oss är självklarheter. Så hur blir det då efter 2014? Kan
            kvinnorna känna sig säkra efter 2014? Få inom militären talade
            om kvinnornas säkerhet. Egentligen var det bara kvinnorna och
            civilsamhället som gjorde det.
          </note>
          <note>
            Herr talman! En fråga som ofta ställs till oss är vad Sverige
            kommer att bidra med efter 2014. Det går inte att svara på det
            i dag, som Urban sade tidigare. Vi har en överenskommelse om att
            ta hem svensk trupp under 2014. Så som läget ser ut i dag är trupptillbakadragandena
            på gång. Den afghanska militären håller på att ta över säkerheten
            i hela landet än så länge med stöd av ISAF dock. Att stärka polisen
            att göra rätt saker verkar uppfattas vara en fråga som man lägger
            större fokus på framöver.
          </note>
          <note>
            Sverige har hittills lovat att vara kvar civilt även efter 2014,
            och det stöder Miljöpartiet. Sverige har också uttalat att vi
            eventuellt kan bidra med en ren utbildningsinsats på högst 200
            man, som Hans tidigare tog upp, om vi får en sådan förfrågan.
            Men det är ingenting som vi tar beslut om i dag. Det beslut vi
            fattar efter dagens debatt handlar om insatsen 2013. Vad den rent
            utbildande insatsen eventuellt kan komma att innefatta efter 2014
            vet vi inte i dag. Någon form av deltagande i stridande verksamhet
            kan det inte bli tal om.
          </note>
          <note>
            För Miljöpartiets del kan jag säga att vi inte vill köpa grisen
            i säcken och redan nu gå med på något inför framtiden som vi inte
            vet vad det består av. Det har varit vår ingång i årets upplaga
            av Afghanistanproposition och betänkande, och det är tydligt i
            både proposition och betänkande att det beslut som vi fattar handlar
            om 2013.
          </note>
          <note>
            Med tanke på de spekulationer som förs om vad Sverige lovat delta
            med framöver utgår jag från att regeringen håller oss och Socialdemokraterna
            informerade om de diskussioner som förs och de eventuella förfrågningar
            Sverige får så att vi i god demokratisk ordning och i god tid
            kan ta ställning till om det finns behov av en utbildningsinsats
            för tiden efter att den nuvarande svenska styrkan planenligt dras
            tillbaka under sommaren 2014. En sådan förutsätter förstås i så
            fall också att det finns ett FN-mandat i botten.
          </note>
          <note>
            Jag yrkar därmed bifall till förslaget i betänkandet.
          </note>
          <note>
            I detta anförande instämde Peter Rådberg (MP).
          </note>
          <note type="speaker">
            Anf. 164 HANS LINDE (V) replik:
          </note>
          <note>
            Herr talman! I diskussionerna och debatterna om Afghanistan är
            många av positionerna givna. Det är ingen som förvånar sig över
            att Sverigedemokraterna helst vill att svenska soldater ska marschera
            på kaserngården i Skövde eller att Folkpartiet för den delen säger
            ja till varje möjlighet att dra till fält. Däremot är det lite
            mer diffust var Miljöpartiet ska hamna. Jag kan konstatera att
            Miljöpartiet lyckats hamna i alla möjliga positioner när det gäller
            Afghanistaninsatsen. Bara de senaste åren har vi kunnat konstatera
            att först var Miljöpartiet för insatsen i Afghanistan. Sedan ville
            de inför valet 2010 ha en avveckling av insatsen till våren 2013.
            Några månader senare under hösten 2010 sade de ja i riksdagen
            till att utöka den svenska insatsen för att bli större än någonsin
            tidigare i svensk, eller för delen afghansk, historia. Ett år
            senare, 2011, ville de avveckla insatsen till 2014, och i dag
            öppnar de upp för att Sverige ska ha soldater i Afghanistan även
            efter 2014. Det är inte helt lätt, Bodil Ceballos, att följa dagsnoteringarna
            i Miljöpartiets Afghanistanpolitik.
          </note>
          <note>
            Jag tycker inte heller att det blev tydligare i Bodil Ceballos
            inlägg. Jag konstaterar att vi i dag behandlar en proposition
            från regeringen som Miljöpartiet har ställt sig bakom. I det betänkande
            som finns från det sammansatta utskottet finns det inga särskilda
            yttranden och inga brasklappar från Miljöpartiet. Jag konstaterar
            att i regeringens proposition, som Miljöpartiet ställer sig bakom,
            står det så här: Inriktningen är att Sverige från sommaren 2014,
            om så efterfrågas, bidrar i form av en ren utbildningsinsats om
            200 personer .
          </note>
          <note>
            Frågan blir till Bodil Ceballos: Står Miljöpartiet bakom också
            denna mening? Om ja, hur länge tänker sig Miljöpartiet i så fall
            att Sverige ska ha soldater i Afghanistan?
          </note>
          <note type="speaker">
            Anf. 165 BODIL CEBALLOS (MP) replik:
          </note>
          <note>
            Herr talman! Jag börjar med frågan om eventuellt en rent utbildande
            insats efter 2014 och påminner Hans Linde om att det fanns med
            redan i förra årets proposition. Det fanns med i själva överenskommelsen
            att vi skulle gå från stridande till stödjande och till eventuellt
            rent utbildande insats. Med utbildande ser vi inte en möjlighet
            att vi kommer att vara kvar i Afghanistan med stridande trupper
            på något sätt. Därför har vi inte heller öppnat för den möjligheten.
          </note>
          <note>
            I årets propositionstext har vi dessutom lagt in en annan brasklapp,
            kan man väl kalla det för jag tyckte att Hans Linde sade att den
            förra var en brasklapp. Vi tar nu ställning för insatsen 2013,
            och det av den anledningen att vi i dag inte vet vad det är som
            kommer att finnas i den eventuellt rent utbildande insatsen. Då
            kan vi inte heller ta ställning till den.
          </note>
          <note>
            Att ge ett blankt mandat till regeringen att leda in oss i någonting
            som vi inte i övrigt har fått vara med och diskutera är inte någonting
            som vi och Socialdemokraterna står bakom. Vi vill naturligtvis
            att om vi ska vara där med en utbildande insats efter 2014 ska
            vi ta beslut om det gemensamt. Det måste vi diskutera gemensamt
            och bestämma vad det är för någonting. Men först måste vi få en
            fråga om vad detta ska omfatta.
          </note>
          <note>
            Hans Linde vet precis som många andra att Afghanistanfrågan är
            en mycket känslig fråga i Miljöpartiet. Alla står inte bakom insatsen.
            Vi har haft en mycket bred och upphetsad diskussion i vårt parti
            många gånger på våra kongresser etcetera. Hittills har vi stått
            bakom den, men vi har visat klart och tydligt att det är ett tillbakadragande
            vi vill se därför att vi inte tror att våld löser problemen i
            Afghanistan.
          </note>
          <note>
            I detta anförande instämde Urban Ahlin och Carina Hägg (båda
            S).
          </note>
          <note type="speaker">
            Anf. 166 HANS LINDE (V) replik:
          </note>
          <note>
            Herr talman! Jag kan inledningsvis säga att jag kommer att välkomna
            varje miljöpartist som i morgon väljer att rösta på Vänsterpartiets
            reservationer och stå upp för att Sverige ska vara en kraft för
            fred och civila lösningar i Afghanistan, på samma sätt som vi
            för ett år sedan välkomnade när flera miljöpartister valde att
            gå mot partilinjen på den här punkten.
          </note>
          <note>
            Jag vill göra ett förtydligande. Det har framkommit flera gånger
            i debatten att man ska göra en stor skillnad mellan vad som är
            stridande och vad som är utbildande. Man har visat upp en bild
            att en utbildande insats i Afghanistan innebär att vi ska skicka
            lektorer i manchesterkavajer som ska sitta bakom kateder och undervisa
            i något slags gemytlighet. Så fungerar det inte. Vi har redan
            i dag rena utbildningsinsatser på plats i Afghanistan. Det innebär
            att man finns med i de afghanska trupperna, följer med dem även
            ute i fält när de deltar i striderna. Man är inte låst på några
            civila kaserngårdar eller liknande. Man är i högsta grad en del
            av den väpnade konflikt som pågår.
          </note>
          <note>
            Jag blir ändå inte riktigt klok på vad som är Miljöpartiets linje.
            Står Miljöpartiet bakom den skrivning som finns i den här propositionen
            eller inte? Det är en ganska enkel fråga: Står man bakom den här
            skrivningen, eller gör man det inte?
          </note>
          <note>
            Sedan blir det trots allt en fråga till Bodil Ceballos. Bodil
            Ceballos får då företräda bara Miljöpartiet och bara vara miljöpartist
            i den här debatten och blicka lite framåt. Miljöpartiet har tidigare
            inte haft några problem med att sätta något slutdatum för den
            svenska insatsen, när man vill se att de svenska soldaterna helt
            och hållet ska vara hemma. Hur länge tänker egentligen Miljöpartiet
            i dag att de svenska soldaterna ska vara kvar i Afghanistan? Är
            det till 2016, 2018, 2020 eller ännu längre?
          </note>
          <note type="speaker">
            Anf. 167 BODIL CEBALLOS (MP) replik:
          </note>
          <note>
            Herr talman! Miljöpartiet tänker att soldaterna ska vara kvar
            till 2014. Så långt har vi tänkt. Vad som kommer efter 2014 vet
            vi inte i dag, och det tar vi inte ställning till i dag. Vår tanke
            är att trupperna i Afghanistan ska vara hemma till 2014.
          </note>
          <note>
            Miljöpartiets linje har hela tiden varit väldigt tydlig. Vi har
            stått bakom det afghanska folkets rätt till en bättre utveckling.
            När man en gång tog beslut om att gå med i Afghanistaninsatsen
            handlade det om väldigt få personer. Sedan har det, precis som
            du säger, utökats.
          </note>
          <note>
            Det har alltid funnits miljöpartister som har varit skiljaktiga
            i den här frågan. Hade jag själv varit med vid det första tillfället
            hade jag inte röstat för trupp i Afghanistan, men jag var inte
            det.
          </note>
          <note>
            Nu är vi i den situationen att vi har trupp i Afghanistan på
            grund av en massa beslut som har tagits tidigare. Vi menar att
            vi ska dra tillbaka den militära närvaron och öka den civila.
            Det är det som vårt inspel i de diskussioner som vi har fört med
            regeringen och Socialdemokraterna har utgått ifrån. Det handlar
            om att få ett slutdatum och att se till att vi drar tillbaka den
            militära närvaron samtidigt som vi får ett starkt ökat fokus på
            det civila, och också mer pengar till det civila.
          </note>
          <note>
            Vi tror nämligen att man bygger säkerhet genom att stärka afghanernas
            egen förmåga att vara säkra. Då handlar det inte om den militära
            säkerheten i första hand, utan det handlar om att kunna försörja
            sig, att kunna gå i skola, att få hälsovård etcetera. I ett tryggare
            samhälle har man färre konflikter. Vi vill bygga på den delen,
            det som är det civila och det som är det trygga samhället. Vi
            tror att vi på det sättet kommer att ha lättare att nå fred i
            Afghanistan.
          </note>
          <note type="speaker">
            Anf. 168 FREDRIK MALM (FP):
          </note>
          <note>
            Herr talman! Sverige har under de senaste elva åren deltagit
            i den internationella säkerhetsstyrkan ISAF i Afghanistan. Vi
            har tagit ansvar. Vi har visat solidaritet med ett folk och ett
            land som alltför länge har plågats av krig och instabilitet. Det
            har varit och är ett viktigt uppdrag. Internationell militär närvaro
            i Afghanistan har varit nödvändig för att trygga såväl svenska
            som internationella bistånds- och utvecklingsinsatser.
          </note>
          <note>
            Säkerhet uppnås och byggs i samverkan med andra. Det är därför
            viktigt att Sverige ställer upp internationellt och fortsätter
            att verka i samarbete med Nato inom ramen för partnerskapsprogrammet.
          </note>
          <note>
            Globaliseringen ställer nya krav. I dag kan geografiskt avlägsna
            hot vara lika påtagliga som hot på nära håll. Terrorism, organiserad
            brottslighet, spridning av små och lätta vapen, spridning av massförstörelsevapen
            och så vidare hotar internationell säkerhet och därmed även vår
            säkerhet i Sverige. Insatsen i Afghanistan bör därför ses ur ett
            vidare perspektiv. Utveckling kräver säkerhet, men säkerhet kräver
            också utveckling.
          </note>
          <note>
            När det svenska militära deltagandet nu börjar lida mot sitt
            slut är det av yttersta vikt att tillbakadragandet och överlämningen
            av säkerhetsansvaret sker på ett ansvarsfullt och välstrukturerat
            sätt. Förändringar och reduceringar bör föregås av konsultationer
            med Nato och övriga partner. Skulle säkerhetsläget försämras är
            det viktigt att vi har möjlighet att tillfälligt förstärka de
            militära insatser som Sverige genomför, till exempel evakueringsinsatser.
          </note>
          <note>
            Herr talman! Om omvärlden drar sig ur Afghanistan i förtid Vänsterpartiet
            vill ju, så att säga, att alla västerlänningar ska åka hem och
            låsa dörren skulle kvinnor utsättas för det djupaste förtryck
            igen. Jag tror att det skulle gå snabbt. Landet skulle återigen
            kunna bli en bas för internationell terrorism. Ingen betvivlar
            det faktum att det krävs en civil återuppbyggnad och en ekonomisk
            utveckling i Afghanistan. Men inget av detta är möjligt utan beskydd
            av säkerhetsstyrkor, så länge de afghanska säkerhetsstyrkorna
            inte har den kapaciteten.
          </note>
          <note>
            På samma sätt som det i den här kammaren finns ett brett stöd
            för det svenska deltagandet i Afghanistan finns det även internationellt
            ett brett stöd för den insatsen. Insatsen, som delas av 50 truppbidragande
            länder, varav 22 inte är Natomedlemmar, har utifrån resolutioner
            från Förenta nationernas säkerhetsråd ett tydligt folkrättsligt
            mandat.
          </note>
          <note>
            I mars i år övergick den samlade svenska insatsen i norra Afghanistan
            till civil ledning. De civila insatserna får en alltmer framträdande
            roll i takt med att det svenska militära bidraget minskar. Den
            övergripande civila ledningen är en viktig politisk signal till
            afghanerna om att säkerhetsansvaret nu gradvis övergår till dem
            och att Sveriges fortsatta närvaro inriktas på att stödja denna
            övergång med främst civila medel.
          </note>
          <note>
            Det militära förbandets uppgifter syftar framför allt till att
            stödja uppbyggnaden av de afghanska säkerhetsstrukturernas förmåga,
            och före utgången av 2014 ska de afghanska säkerhetsstyrkorna
            ta fullt ansvar för säkerheten i landet.
          </note>
          <note>
            Tyngdpunkten i den militära insatsen fortsätter därmed att förskjutas
            till stödjande och utbildande. Övergången till civil ledning är
            av stor betydelse för att signalera att Sveriges samlade insatser
            successivt får en starkare betoning på civila insatser.
          </note>
          <note>
            Herr talman! Sedan talibanregimen störtades 2001 eller sveptes
            bort, kan man väl säga, med bombmattor och Norra alliansens marktrupper
            har förbättringar skett, särskilt på områdena hälsovård och utbildning.
          </note>
          <note>
            Före 2001 hade endast 9 procent av afghanerna tillgång till någon
            form av sjukvård. I dag uppskattas den siffran till omkring 50
            procent av befolkningen. Spädbarnsdödligheten har minskat, och
            nästan sju miljoner barn är i dag inskrivna i grundskolan. Av
            dessa är ca 30 procent flickor. Före 2001 gick färre än en miljon
            barn i skolan, och ytterst få flickor kunde få ordinarie undervisning.
            I dag tar kvinnorna mer plats i det offentliga rummet. Medieutbudet
            har ökat rejält.
          </note>
          <note>
            Trots dessa förbättringar vet vi givetvis att enorma utmaningar
            alltjämt kvarstår. Korruptionen är omfattande. Det är ett stort
            hinder för utveckling. President Karzai har ett mycket omfattande
            arbete framför sig på detta område. Den illegala narkotikahanteringen
            är ett annat stort problem, liksom de stora bristerna i rättssystemet.
            Utbredd fattigdom, arbetslöshet, kriminalitet samt upplevd osäkerhet
            hos stora delar av befolkningen ger fortsatt näring åt det väpnade
            motståndet.
          </note>
          <note>
            Det finns också en oro hos befolkningen i Afghanistan för vad
            talibanerna kommer att göra när de utländska styrkorna drar sig
            tillbaka, vilket vi måste vara medvetna om.
          </note>
          <note>
            För att åstadkomma en förändring för en långsiktig positiv och
            stabil säkerhetsutveckling krävs ett fortsatt och förstärkt fokus
            på ett förbättrat samhällsstyre, en starkare rättsstat, jämställdhet
            och en socioekonomisk utveckling som kommer hela befolkningen
            till godo. Det skulle också motverka grogrunden för rekrytering
            till och stödet för talibanmilisen.
          </note>
          <note>
            Det afghanska ägandet tillsammans med det internationella samfundets
            långsiktiga stöd för dessa processer är avgörande. Här ska vi
            vara medvetna om att det finns en viss, så att säga, komplikation
            med tanke på den utbredda korruptionen i landet samtidigt som
            vi vill se ett tydligt afghanskt ägande när det handlar om biståndsinsatserna.
            Det ska medges att detta inte är lätt. Men det betyder å andra
            sidan inte att vi kan vända Afghanistan ryggen.
          </note>
          <note>
            Herr talman! Det internationella engagemanget i Afghanistan är
            långsiktigt och syftar till att möjliggöra stabilisering och utveckling
            av landet i demokratiska former. Det är av stor vikt att det internationella
            samfundet, inklusive Sverige, fortsatt stöder och bistår den afghanska
            regeringen i dess strävan efter ett stabilt och säkert samhälle.
            Säkerhetsläget i Afghanistan måste vidare betraktas ur ett regionalt
            perspektiv. En negativ utveckling i landet får konsekvenser för
            säkerheten i regionen och även globalt.
          </note>
          <note>
            Europeiska unionens engagemang i Afghanistan är också långsiktigt.
            Förra året uppgick stödet från kommissionen till 200 miljoner
            euro.
          </note>
          <note>
            Totalt från Europeiska unionen och medlemsländerna uppgick stödet
            till ca 1 miljard euro förra året. Europeiska unionen genomför
            sedan 2007 också en polisinsats i Afghanistan, där tyngdpunkten
            ligger på stöd till reformeringen och återuppbyggnaden av den
            afghanska polisen. På svenskt initiativ har också förhandlingar
            inletts angående ett långsiktigt och bindande samarbetsavtal mellan
            EU och Afghanistan, ett avtal som bekräftar EU:s långsiktiga engagemang.
          </note>
          <note>
            Herr talman! Förutom att omvärlden och världssamfundet har ett
            långsiktigt engagemang och att Europeiska unionen har det har
            givetvis också Sverige det. I samband med givarkonferensen i Tokyo
            i juli i år gjorde Sverige ett omfattande åtagande för perioden
            efter 2014. I den tioåriga bistånds- och utvecklingsstrategin
            för perioden 20152024 kommer Sverige, precis som tidigare nämndes
            av Urban Ahlin från Socialdemokraterna, att bidra med över 8 miljarder
            kronor i bistånd till Afghanistan, vilket är viktigt.
          </note>
          <note>
            Sverige kommer därutöver inom ramen för arbetet i Förenta nationerna
            och i Europeiska unionen samt som partner till Nato att fortsätta
            att vara aktivt och engagerat för fred och försoning, för utveckling
            och stabilitet och inte minst för ökad respekt för grundläggande
            mänskliga fri- och rättigheter i Afghanistan och i den vidare
            regionen.
          </note>
          <note>
            Herr talman! Fler barn, framför allt flickor, går i skolan, och
            tillgången till sjukvård ökar. Samtidigt får vi inte blunda för
            de enorma utmaningar som alltjämt kvarstår för Afghanistan. Ytterst
            är det också anledningen till att vi är där nu.
          </note>
          <note type="speaker">
            Anf. 169 KERSTIN LUNDGREN (C):
          </note>
          <note>
            Herr talman! Som framgått med all önskvärd tydlighet i den här
            debatten finns det en stor samsyn i denna kammare omkring vår
            insats i Afghanistan. Det är ett land som har ett långvarigt lidande
            bakom sig, vilket också flera har varit inne på. Det gäller naturligtvis
            särskilt kvinnor och barn som alltid drabbas hårt i konflikter,
            osäkerhet och krig.
          </note>
          <note>
            Från svensk sida har vi sökt göra skillnad länge. Svenska Afghanistankommittén
            har tidigare nämnts. De har gjort ett omfattande och långvarigt
            arbete och ansågs under den tid när talibanerna styrde vara de
            som just stod för utbildning. Det är naturligtvis i grunden svenska
            folkets insatser som gjort detta möjligt.
          </note>
          <note>
            Herr talman! Nu är det nästan på dagen elva år sedan FN:s säkerhetsråd
            i sin resolution 1386 markerade att en internationell säkerhetsstyrka
            skulle få ett kapitel 7-uppdrag för att bistå den afghanska regeringen
            i att upprätthålla säkerheten i Kabul och stödja övergången till
            demokratiskt styre. Detta är en bas för de insatser som vi har
            gjort. Vi har deltagit sedan start. Vi har haft årliga debatter
            och årliga beslut här i kammaren, eftersom FN varje år har haft
            beslut om mandat.
          </note>
          <note>
            Det låter ibland som om det är vi i den här kammaren som dikterar
            ordningen. Det ena partiet efter det andra har föreslagit att
            man ska avsluta vid en tidpunkt si eller så. Det är lite spännande,
            för i grund och botten landade den afghanska regeringen vid Kabulkonferensen
            2010 i att man vid utgången av 2014 skulle ha övertagit huvudansvaret
            för landets säkerhet. Det var den afghanska regeringens vilja,
            och vi har varit inbjudna av den afghanska regeringen och är där
            så länge den afghanska regeringen vill se oss närvarande. Det
            är klart att det är en ram för det arbete som sedan bedrivs.
          </note>
          <note>
            Den här förändringen, transitionen, inleddes vid det afghanska
            nyåret i mars 2011 och ska genomföras i fem omgångar fram till
            slutet av 2014. Så här långt är tre beslut fattade som berör 75
            procent av den afghanska befolkningen.
          </note>
          <note>
            Den samlade svenska militära och civila insatsen i norra Afghanistan
            har sedan drygt sex månader en civil ledning. Det har varit viktigt
            och någonting som vi har markerat värdet av i flera debatter tidigare.
            Nu har FN:s 24 precis startat sitt arbete i Afghanistan. Det gör
            de naturligtvis med nya förutsättningar, i ett nytt läge.
          </note>
          <note>
            Jag vill för Centerpartiets del tacka dem som så här långt har
            gjort stora insatser i arbetet i Afghanistan för att skapa de
            förutsättningar för utveckling som vi trots alla svårigheter har
            gjort. Ett stort tack till er som ställt er kraft till förfogande!
            Tack också till er som är där nu och som åker dit. Tack även till
            de familjer som drabbats till följd av någons beslut att närvara.
          </note>
          <note>
            Alla ni ska veta att Sverige har ett långsiktigt perspektiv på
            Afghanistan, långt före 2011 och långt efter 2014. Vi bidrar och
            vill bidra till en demokratisk utveckling. Vi vill bidra till
            att bekämpa fattigdomen och ge människor möjligheter. Det är därför
            vi också har sökt skapa förutsättningar i form av säkerhet.
          </note>
          <note>
            Vi är alla medvetna om, och har varit från början, att det inte
            finns någon militär lösning på den här konflikten, lika lite som
            i andra konflikter. Det finns en politisk lösning om hörnet, får
            vi hoppas, och vi ska delta för att göra den möjlig.
          </note>
          <note>
            Därför har vi också ställt upp på Kabulkonferensens perspektiv,
            det vill säga att 50 procent av vårt bistånd ska gå via den afghanska
            regeringen. Det finns de som tycker att detta inte ska ske. Men
            vi har faktiskt tagit på oss ett ansvar för att skapa förutsättningar
            för den afghanska regeringen att bygga säkerhet och utveckling.
            Då måste vi naturligtvis vara där. Vi ska inte vara där för att
            sabotera förutsättningarna genom att stödja andra och gå andra
            vägar.
          </note>
          <note>
            Jag tycker därför att det är en viktig signal att vi lyssnar
            på den afghanska regeringen. Vi ska självklart inte vara blåögda.
            Vi ska försöka granska, och vi ska försöka följa upp och vara
            medvetna om att det är en oerhört tuff miljö, kanske en av de
            tuffaste miljöer där vi finns med bistånd. Men vi ska vara där
            långsiktigt och göra skillnad militärt, civilt och med biståndet
            för att skapa förutsättningar för förändring.
          </note>
          <note>
            Som tidigare sagts har vi nu perspektivet 2024 i biståndssammanhang.
            Det är indikationer på drygt 8 miljarder. Vi får väl se vad det
            slutligen summeras till.
          </note>
          <note>
            Jag kan instämma i vad som har sagts tidigare från flera talare
            när det gäller utmaningarna, korruptionsrisker och risker för
            bakslag. Jag har naturligtvis mot den bakgrunden förvånats, herr
            talman, över dem som i reservationer säger: Låt oss lämna nu!
          </note>
          <note>
            Det finns de som nästan har försökt att ta täten, rädda för att
            bli ensamma kvar. Det fanns en sådan tendens ett tag när alla
            såg ut som om man genast ville lämna. Det vore verkligen att svika
            det långsiktiga uppdrag som vi har tagit på oss.
          </note>
          <note>
            Jag hoppas att den här övergången, transitionen, till det afghanska
            styret inte ska likna det ryska uttåget med en sådan efterbörd,
            utan att vi ska kunna göra det på ett konstruktivt, bra och ordnat
            sätt.
          </note>
          <note>
            Jag hörde också vad Bodil Ceballos sade om kvinnor som känner
            oro för vad som ska hända. Jag hoppas, herr talman, inför presidentvalet
            2014 och parlamentsvalet 2015 att kvinnor då ska våga ställa upp
            i valet, precis som de gjorde senast, många gånger tack vare vår
            närvaro och våra insatser.
          </note>
          <note>
            Jag noterade att Afghanistans parlaments vice talman var en kvinna,
            Fawzia Koofi, som hoppades på att kunna utmana i presidentvalet
            2014. Jag hoppas att hon vågar och att hon kan, och jag hoppas
            att vi kan bidra till att göra det möjligt, om inte annat så i
            parlamentsvalet året därefter.
          </note>
          <note>
            Med detta, herr talman, ber jag att få yrka bifall till förslaget
            i betänkandet och avslag på samtliga reservationer.
          </note>
          <note type="speaker">
            Anf. 170 HANS LINDE (V) replik:
          </note>
          <note>
            Herr talman! Jag kunde inte låta bli att begära replik, för det
            är ju stora ord som Kerstin Lundgren tar till. Man sviker Afghanistan
            om man gör som till exempel Vänsterpartiet vill och avvecklar
            den militära insatsen under 2013.
          </note>
          <note>
            Om jag hade varit i Kerstin Lundgrens kläder skulle jag ha varit
            lite mer försiktig i de där svängarna. Anser Kerstin Lundgren
            att det var ett svek av Holland att ta hem sina soldater 2010?
            Är det ett svek av Frankrike när de tar hem sina soldater vid
            årsskiftet? Är det ett svek av alla de andra länder som nu avvecklar
            sina militära insatser under det kommande året, precis på samma
            sätt som Vänsterpartiet vill att Sverige också ska göra? Är det
            länder som sviker befolkningen i Afghanistan, Kerstin Lundgren?
          </note>
          <note type="speaker">
            Anf. 171 KERSTIN LUNDGREN (C) replik:
          </note>
          <note>
            Herr talman! Jag tycker att det finns ett klart inslag av svek.
            Om vi har varit i landet i elva år för att försöka bygga förutsättningar
            för utveckling, bygga förutsättningar för säkerhet gäller det
            att vi också orkar hålla i så att den afghanska regeringen klarar
            att ta över när vi lämnar, att vi har en ordnad överlämning av
            ansvaret.
          </note>
          <note>
            Det måste naturligtvis ske på ett sätt som gör att man inte i
            princip känner att siste man släcker lyset, att de lämnas utan
            något ansvar, att det bara handlar om att inte vara sist kvar
            i Afghanistan. Det fanns tendenser till ett sådant race. Jag har
            hört det också i den svenska debatten. Jag tycker att det vore
            oansvarigt. Det vore oansvarigt mot de människor som vi har försökt
            att stödja under så lång tid. Vi måste kunna klara att vara kvar
            under ordnade former 2014 och från vår utgångspunkt också senare
            om det är så att den afghanska regeringen efterfrågar vår närvaro.
          </note>
          <note type="speaker">
            Anf. 172 HANS LINDE (V) replik:
          </note>
          <note>
            Herr talman! Vi kanske ska vara glada och tacksamma att läktaren
            är tom i dag. Jag tror att det skulle ha skadat våra förbindelser
            något till länder som just Frankrike och Holland om Kerstin Lundgren
            hade stått inför deras företrädare och sagt att deras länder sviker
            befolkningen i Afghanistan när nu Frankrike tar hem sina soldater
            från Afghanistan och Holland för den delen redan har gjort det.
          </note>
          <note>
            Men om vi ska tala i termer av svek ska jag berätta vad jag anser
            är svek, Kerstin Lundgren. Jag anser att det är ett svek att blunda
            för elva års erfarenheter från Afghanistan, att inte se att för
            varje år vi har haft soldater i Afghanistan har antalet civila
            dödsoffer ökat, att inte se det misslyckandet och ta konsekvenserna
            av det är ett svek. Det är ett svek, skulle jag säga, att inte
            se att väldigt lite har hänt när det gäller de afghanska kvinnornas
            rättigheter och att vi nu i Afghanistan under flera år har sett
            bakslag, precis som Kvinna till Kvinna, Operation 1325 och Svenska
            Afghanistankommittén så tydligt har visat. Att inte se de utmaningarna
            och att inte säga att vi har misslyckats med att främja kvinnornas
            rättigheter är ett svek.
          </note>
          <note>
            Det är också ett svek, skulle jag säga, att efter elva år och
            massiva biståndsinsatser inte se att biståndet inte har gjort
            mer nytta i Afghanistan. Trots elva år av militära insatser ser
            vi att 84 procent av afghanerna lever i fattigdom. Kanske så många
            som 20 000 afghanska kvinnor kommer att dö under 2012 i samband
            med graviditet.
          </note>
          <note>
            Men Kerstin Lundgren säger: Låt oss fortsätta. Det skulle jag
            säga är det största svek vi kan göra i dag. Att inte ta intryck
            av misslyckandet på marken, Kerstin Lundgren, är ett svek och
            att inte sätta det afghanska folket och deras behov av en annan
            svensk Afghanistanpolitik främst.
          </note>
          <note type="speaker">
            Anf. 173 KERSTIN LUNDGREN (C) replik:
          </note>
          <note>
            Herr talman! Från min sida är det helt okej att utvärdera våra
            insatser. Jag tycker att vi måste lära av våra insatser vad som
            är rätt och vad som går fel. Jag hoppas att vi ska kunna få en
            sådan bild, även om det inte är helt enkelt.
          </note>
          <note>
            Jag kan bara konstatera att det före 2001 inte heller var kvinnornas
            årtionde som hade passerat i Afghanistan, att situationen för
            människorna i Afghanistan då var ett under av framgång. Man led
            ju av det som hände och den interna konflikten. Man har lidit
            länge av krig och konflikter, och det är klart att i de situationerna
            drabbas kvinnor och barn. I de situationerna hindras utvecklingen.
            Vi ser det ju på andra ställen också. Vi ser det i Kongo. Vi ser
            det i Syrien tyvärr just nu, så fasansfullt. Det är klart att
            det i sådana sammanhang inte ges förutsättningar för utveckling
            och att ta vara på de möjligheter som landet har.
          </note>
          <note>
            Jag hoppas dock, herr talman, att valen 2014 ska kunna genomföras
            på ett bra sätt, och jag hoppas att man därefter ska få se årtionden
            där människor får chansen att leva i fred och ha möjligheter till
            utveckling, kvinnor och barn också. Men jag är inte säker på att
            den ljusnande framtiden är så enkel som Hans Linde verkar föreställa
            sig, herr talman.
          </note>
          <note>
            Med detta ber jag att få tacka för den sista debatten detta år
            och önska talmannen och även övriga deltagande i denna debatt
            en god jul.
          </note>
          <note type="speaker">
            Anf. 174 MIKAEL OSCARSSON (KD):
          </note>
          <note>
            Herr talman! I dag debatterar vi betänkandet om fortsatt svenskt
            deltagande i den internationella säkerhetsstyrkan i Afghanistan.
            Vi har hållit debatt i detta ämne under flera år, med början vid
            riksmötet 2001/02. Sverige deltar ju i ett stort antal internationella
            insatser, med officerare i Bosnien och Hercegovina, Indien och
            Pakistan, Korea, Kosovo, Sydsudan och Uganda samt trupp i Kosovo.
            Vi tar också ett stort ansvar vad gäller den europeiska säkerheten.
            Men störst just nu är insatsen, som vi alla vet, i Afghanistan.
          </note>
          <note>
            Det afghanska folket förtjänar fred, frihet och välgång. Det
            förtjänar att sägas ännu en gång. Därför är det viktigt att de
            svenska säkerhetsstyrkorna i Afghanistan fortsätter att finnas
            på plats och utbilda säkerhetspersonal, även om vår mission nu
            går mot sitt slut. Syftet är ju att på sikt bygga upp landet.
          </note>
          <note>
            Insatsen i Afghanistan håller som sagt på att successivt omvandlas
            och reduceras. I dagarna har Fortsättningsstyrka 24 åkt ut, och
            insatsen består nu av ca 400 personer. Själv hade jag möjligheten
            för ett och ett halvt år sedan att besöka FS 20 och se den insats
            som våra soldater, våra tjejer och killar, gör ute i fält.
          </note>
          <note>
            Min kollega Roland Utbult välkomnade Fortsättningsstyrka 23 hem
            vid det stora försvarsbeslutet förrförra veckan och skickade med
            en tanke om välgång och beskydd för FS 24. Även jag vill göra
            det i dag. Ni åker ut på ett farligt uppdrag, men ni gör det som
            Kristdemokraternas principprogram uttrycker det såsom varande
            i fredens och era medmänniskors tjänst.
          </note>
          <note>
            Herr talman! Grundläggande för att vi ska kunna förstå detta
            engagemang är att vi har syftet klart för oss. Varför befinner
            sig den svenska försvarsmakten i Afghanistan? Som förut har påpekats
            här gör vi det för att vi har ett FN-mandat och därför att det
            afghanska folket vill att vi ska vara där.
          </note>
          <note>
            Herr talman! Visst går det att ta utgångspunkten i det globala
            säkerhetsläget och se frågan ur ett makroperspektiv. Men man kan
            också se på vår närvaro utifrån ett mikroperspektiv.
          </note>
          <note>
            Vad betyder det för den enskilde afghanen att våra killar och
            tjejer är beredda att ge sig ut på ett många gånger riktigt farligt
            uppdrag? Och då är det inte till våra brödrafolk i Finland eller
            Norge utan till ett fjärran land som har få likheter med vårt
            eller?
          </note>
          <note>
            Nej, likheten är att Afghanistan bebos av människor. De är människor
            som du och jag. Det är ingen skillnad mellan en människa i Afghanistan
            och en människa i Sverige. Det är ingen skillnad mellan en liten
            flicka i Afghanistan och en liten flicka i Sverige. Det är ingen
            skillnad mellan en ung man som drömmer om framtiden i Sverige
            och en ung man som drömmer om framtiden i Afghanistan. Det är
            ingen skillnad mellan en mamma i Afghanistan och en mamma i Sverige
            som båda hoppas på en framtid för sina barn.
          </note>
          <note>
            Men, herr talman, det är stora skillnader på förutsättningar
            och villkor stora skillnader. Hur ska det gå för flickan i Sayad?
            Ska hon få gå i skolan? Eller den unge mannen i Darzab kommer
            han att kunna försörja sin familj? Eller mamman i Jowzjan kommer
            hennes nyfödde att överleva sitt första år? Solidaritet i praktiken
            är att några åker ned till Afghanistan för deras säkerhet och
            för att hjälpa dem i övergången till ett styre präglat av mer
            medmänsklighet.
          </note>
          <note>
            Lyckas vi då med detta? Ja, i motsats till vad många hävdar vill
            jag mena att vi gör det. Som tidigare talare har påpekat är det
            framför allt i sjukvården och skolan vi ser de stora framstegen.
            I dag går totalt sju miljoner barn i skolan, och 30 procent av
            dem är flickor. Det var ett helt annat läge 2001. Otroligt många
            fler har tillgång till sjukvård.
          </note>
          <note>
            Med detta sagt kvarstår naturligtvis stora problem, inte minst
            är det problem med säkerheten. Vid utgången av 2014 ska Sverige
            ha lämnat över säkerheten helt och hållet till de inhemska styrkorna,
            och detta har till stor del redan skett. Vi har nu ansvar för
            bara tre distrikt där transitionen inte har ägt rum.
          </note>
          <note>
            Genom att utbilda och utöva mentorskap har den svenska kontingenten
            bidragit till att förbättra de afghanska säkerhetsstyrkornas förmåga
            att initiera, planera, leda och genomföra operationer. Samtliga
            operationer som genomförs i det svensk-finska ansvarsområdet leds
            i dag av Afghanistans nationella säkerhetsstyrkor ANSF.
          </note>
          <note>
            Herr talman! Hur hade situationen sett ut utan dessa insatser?
            Det vet vi inte, men vi vet att säkerhetsläget har förbättrats
            och att rörelsefriheten för det väpnade motståndet har minskat.
            Men, herr talman, vi ska inte sticka under stol med att säkerhetssituationen
            fortsätter att vara utmanande. Fram till det fullständiga överlämnandet
            av säkerhetsansvaret till afghanerna måste vi därför fortsätta
            att arbeta med förmåga och lojalitet.
          </note>
          <note>
            Korruptionen är ett reellt problem som vi måste fortsätta att
            motverka. Det är glädjande att det är så centralt i den svenska
            insatsen och i det svenska biståndet.
          </note>
          <note>
            Genom den militära närvaron möjliggörs insatser för demokrati
            och fattigdomsbekämpning. Särskilt fokus läggs på kvinnornas,
            barnens och de ungas situation. Människor som lever i fattigdom
            får nu förbättrade levnadsvillkor. Sverige lägger ett viktigt
            jämställdhets- och barnperspektiv på sitt arbete. Allt detta är
            viktiga punkter vi Kristdemokrater har velat ha med.
          </note>
          <note>
            Det är också välkommet att Sverige som partnerland till Nato
            var drivande bakom att Natotoppmötet i Chicago i våras betonade
            kvinnors rättigheter. Att militanta motståndare med en annan agenda
            trappar upp våldet är ju inte märkligt när människor nu kan börja
            leva ett mer fredligt liv utifrån sina goda värderingar.
          </note>
          <note>
            Vi vet inte hur situationen hade varit om det inte vore för den
            internationella, däribland den svenska, insatsen. Men utan den
            svenska militära närvaron, fram tills de inhemska säkerhetsstyrkorna
            är färdigutbildade, vore det inte möjligt att ha en civil strategi.
            Dessa löper nu sida vid sida, där den ena förutsätter den andra.
            Något annat är naivt att tro.
          </note>
          <note>
            Med dessa ord, herr talman, yrkar jag bifall till förslaget i
            betänkandet.
          </note>
          <note type="speaker">
            Anf. 175 Statsrådet GUNILLA CARLSSON (M):
          </note>
          <note>
            Herr talman! Sveriges engagemang i Afghanistan är långsiktigt
            och åtnjuter starkt stöd. Under många år har ett stort antal svenskar
            gjort mycket fina insatser för att stödja det afghanska folkets
            rätt till frihet och trygghet. Nu inleds en ny fas då den militära
            ISAF-insatsen fasas ut fram till sommaren 2014, samtidigt som
            vårt civila utvecklingssamarbete fortsätter att öka.
          </note>
          <note>
            I takt med den så kallade transitionen ökar afghanernas eget
            ansvar för säkerheten successivt. Men Afghanistan kommer att behöva
            vårt stöd i många år framöver. Det handlar om att bidra till utveckling
            genom att bygga institutioner och att utbilda och överföra kunskap
            så att afghanerna själva kan forma ett starkare samhälle där alla
            har möjlighet att ta del av sina rättigheter och skyldigheter.
          </note>
          <note>
            Afghanistan står inför stora utmaningar politiskt, ekonomiskt
            och säkerhetsmässigt. De kommande åren utgör ett brytningsskede.
            President- och parlamentsvalen 2014 och 2015 är av mycket stor
            betydelse för det nya afghanska statsbygget med konstitutionen
            som grund. Ett fredligt och ordnat maktskifte skulle stärka tilltron
            till den afghanska staten inom och utanför landet och samtidigt
            slå vakt om de demokratiska landvinningar som skett det senaste
            decenniet.
          </note>
          <note>
            Ökade statsinkomster, sysselsättning, inhemsk produktion och
            handel är avgörande för att Afghanistan ska kunna stå på egna
            ben ekonomiskt. Endast med uthållig ekonomisk tillväxt kan förutsättningarna
            för social utveckling och bekämpning av fattigdomen förbättras.
            Politisk och ekonomisk stabilitet är också förutsättningar för
            ökad säkerhet.
          </note>
          <note>
            Uppbyggnaden av en fungerande rättsstat och en effektiv och enad
            nationell försvarsmakt kräver stora resurser som i ökad grad måste
            bekostas av afghanerna själva. I takt med att den internationella
            militära närvaron avvecklas de kommande två åren ställs stora
            krav på de afghanska säkerhetsstyrkorna att axla detta ansvar.
          </note>
          <note>
            Säkerhetssituationen i Afghanistan ger dock alltjämt anledning
            till oro. Freden är långt ifrån vunnen. Det väpnade motståndet
            i landet uppvisar en betydande förmåga att utföra attacker mot
            den afghanska staten och mot de internationella trupperna. Civilbefolkningen
            lider som alltid värst av det fortsatta våldet. Vissa förbättringar
            har trots detta skett i delar av landet, och de afghanska säkerhetsstyrkornas
            förmåga växer successivt.
          </note>
          <note>
            Varaktig fred kan emellertid endast uppnås genom en politisk
            lösning. Den förutsätter deltagande eller acceptans hos alla grupper
            inom landet. Grannländerna måste också ge sitt stöd till en fredsprocess
            och agera konstruktivt. Olika initiativ till fredsdialog och försoning
            har tagits. Om de lyckas skulle förutsättningarna för fred förbättras.
            Det är angeläget att såväl grannländerna som det bredare världssamfundet
            bidrar konstruktivt till att lösa konflikten i Afghanistan. Alla
            parter måste ta sitt ansvar för freden.
          </note>
          <note>
            Sverige har, som ni vet, ett långtgående engagemang i Afghanistan,
            inte minst tack vare Svenska Afghanistankommitténs unika och decennielånga
            erfarenheter som kommer Sverige till godo. Vi är en trovärdig
            och uppskattad aktör. Vi har byggt upp en omfattande kunskap om
            situationen i landet. Ett stort antal svenskar har tjänstgjort
            i Afghanistan och känner ett stort engagemang för det afghanska
            folkets framtid.
          </note>
          <note>
            Vi har också stärkt Sveriges närvaro i Kabul, bland annat genom
            den nya ambassaden och ökade resurser. Detta ger oss möjlighet
            till en tätare dialog med den afghanska regeringen, som är viktig
            inte minst i uppföljningen av vårt stora biståndsengagemang. Från
            att i ekonomiska termer ha varit mer inriktat på säkerhet och
            militärt stöd, kommer nu vårt engagemang i Afghanistan att få
            en allt tydligare civil prägel där afghanskt ägarskap och samverkan
            med andra aktörer är centrala delar.
          </note>
          <note>
            Vi ser en rad positiva resultat och trender, bland annat när
            det gäller barns, inte minst flickors, skolgång, tillgång till
            hälsovård etcetera. De är det vill jag medge blygsamma steg på
            vägen mot ett bättre samhälle, men de väcker ändå hopp om en bättre
            framtid. Utveckling och fred kräver tålamod och ihärdighet. Vi
            måste därför vara uthålliga i våra ansträngningar och realistiska
            i våra förväntningar.
          </note>
          <note>
            Fru talman! Under det gångna året har två viktiga internationella
            konferenser om situationen i Afghanistan ägt rum, i Tokyo och
            Chicago. Dessa konferenser har ånyo bekräftat omvärldens långsiktiga
            stöd till landet, och det är viktigt. Samtidigt har tydligare
            förväntningar och krav formulerats på den afghanska sidan att
            leva upp till åtaganden och att uppvisa tydliga resultat. Att
            ställa krav på och utkräva ansvar hos den afghanska regeringen
            är fundamentalt. Om ett nationellt ägarskap saknas kan en reell
            och positiv förändring inte ta vid.
          </note>
          <note>
            Den afghanska regeringen och det internationella samfundet enades
            2010 om att afghanerna vid utgången av 2014 ska ha övertagit ansvaret
            för landets säkerhet. Avsikten är att det internationella samfundets
            militära stöd gradvis ska ersättas av ett förstärkt civilt stöd.
            Överförandet av säkerhetsansvaret till afghanerna sker i flera
            faser. De provinser som Sverige har ansvarat för i norr har tillhört
            de första som överförts.
          </note>
          <note>
            En successiv förändring från stridande trupp till stödjande säkerhetsinsatser
            har genomförts. Den huvudsakliga uppgiften för det svenska styrkebidraget
            är att stödja och utbilda de afghanska säkerhetsstyrkorna. I mars
            i år övergick den samlade svenska insatsen i norra Afghanistan
            till civil ledning. Vårt tidigare så kallade Provincial Reconstruction
            Team, PRT, har ersatts av en civilt ledd struktur som benämns
            Transition Support Team.
          </note>
          <note>
            Övergången till civil ledning har redan lett till goda resultat.
            En fokusering på respektive kärnuppgift har möjliggjorts där militären
            kan kraftsamla på att stödja de afghanska säkerhetsstyrkorna,
            samtidigt som den civila personalen på ett tydligare sätt kan
            ägna sig åt dialog med afghanska aktörer för att stödja långsiktig
            utveckling. Detta är den mycket tydliga erfarenheten hos de svenskar,
            både civila och militära, som i dagarna har återvänt från de fyra
            provinser där Sverige har haft ett särskilt ansvar, i norra Afghanistan.
            Det visar tydligt att riksdagens ambitioner och beslut har varit
            riktiga. Det gemensamma målet för den samlade svenska insatsen
            har på så sätt kunnat uppfyllas på ett bättre sätt.
          </note>
          <note>
            Vi stärker nu detta arbete ytterligare fram till sommaren 2014,
            då den gemensamma insatsen i norra Afghanistan ska vara avslutad.
            Vi gör detta genom ökad nordisk och baltisk samverkan. Genom att
            samordna våra militära förband och utbildningsinsatser under gemensam
            ledning på samma plats möjliggörs bättre samlad effekt ända fram
            till sommaren 2014.
          </note>
          <note>
            Samma år inleds en ny fas när vår ISAF-insats avslutas samtidigt
            som det civila biståndet fortsätter att öka men övergår i andra
            former. En ny strategi för vårt bistånd ska utarbetas under kommande
            år. Den ska bygga på den grund vi tillsammans lade fast inför
            Tokyokonferensen i somras med ett långsiktigt stöd om ca 8,5 miljarder
            kronor i ett tioårsperspektiv.
          </note>
          <note>
            Regeringen tillsammans med Socialdemokraterna och Miljöpartiet
            står enade i dessa frågor. Alliansregeringen värdesätter det goda
            samarbetet. Ett brett politiskt samförstånd är viktigt för vår
            personal i fält, gör Sverige till en starkare aktör och förbättrar
            våra möjligheter att verka långsiktigt. Det ger oss trovärdighet
            gentemot afghanerna och inflytande internationellt. Det breda
            stödet i utskott och kammare har medfört en bredd i kunskap och
            engagemang som jag hävdar ökar kvaliteten i de insatser som vi
            nu genomför och planerar. Det ligger i Sveriges intresse att upprätthålla
            detta samförstånd, och regeringen vill ta sin del av ansvaret
            för att det ska kunna fortsätta.
          </note>
          <note>
            I propositionen föreslås att riksdagen medger att regeringen
            ställer en väpnad styrka om högst 785 personer till förfogande
            i ISAF till utgången av december månad 2013. Enligt förra årets
            beslut i riksdagen om fortsatt svenskt deltagande i ISAF reduceras
            den svenska militära insatsen nu med ca 100 personer, för att
            uppgå till ca 400 personer på plats i Afghanistan vid utgången
            av 2012. Under år 2013 sker en fortsatt anpassning av bidragets
            numerär och inriktning. Till sommaren 2013 ska vår militära insats
            ha minskat med ytterligare ca 100 personer, för att då uppgå till
            ca 300 personer på plats i Afghanistan. Därutöver tillkommer den
            svenska helikopterenheten samt personal till stöd för avveckling
            av baserna och hemtransport av utrustning och materiel.
          </note>
          <note>
            Under 2013 kommer en fördjupad militär samverkan att etableras
            mellan Sverige, Finland, Norge och Lettland. Det nordisk-lettiska
            samarbetet planeras fortgå till sommaren 2014. Inriktningen är
            att Sverige från sommaren 2014, om så efterfrågas, ska kunna bidra
            i form av en ren utbildningsinsats om högst 200 personer, inklusive
            instruktörer och de stöd- och skyddsfunktioner som utbildningsinsatsen
            behöver. Annan militär verksamhet kommer då att vara avslutad.
          </note>
          <note>
            Regeringen ser de stora behov som finns i Afghanistan. För att
            en långsiktig utveckling ska kunna ta vid krävs ekonomisk tillväxt,
            stärkt respekt för mänskliga rättigheter, en stärkt rättsstat
            och förbättrad säkerhet. Den höga arbetslösheten, den utbredda
            fattigdomen och rättslösheten med omfattande korruption utgör
            alltjämt stora problem som också bidrar till att underblåsa konflikten.
            Ett ökat bistånd från Sverige, där fokus ligger på att långsiktigt
            stärka den afghanska ekonomin, är därmed motiverat.
          </note>
          <note>
            Flickors och kvinnors situation är något som vi särskilt lägger
            tonvikt på i vårt samarbete med Afghanistan. Sverige har varit
            en av de starkaste rösterna för att värna kvinnors rättigheter
            och deras utsatta situation, och det kommer vi att fortsätta att
            vara. Utmaningarna på detta område är tyvärr alltjämt mycket stora.
          </note>
          <note>
            Fru talman! Sveriges bistånd till Afghanistan ska ses på minst
            1015 års sikt, och med utgångspunkt från vår överenskommelse har
            regeringen fastställt volymerna till indikativt 88,5 miljarder
            kronor. Den samarbetsstrategi som ska utformas för perioden 20152024
            inriktas på vad som kallas Five Es for Afghan Development, vilket
            återspeglar de behov som vi tillsammans med Socialdemokraterna
            och Miljöpartiet har identifierat. De fem E:na står för: Employment,
            Education, Empowerment inte minst för flickor och kvinnor Enterprise
            och Economic Integration.
          </note>
          <note>
            Sverige meddelade detta långsiktiga stöd till Afghanistan under
            Tokyokonferensen i somras. Vårt finansiella åtagande ligger väl
            i linje med Afghanistans och det internationella samfundets överenskommelse
            om att stödja ett omställningens decennium med start 2015. Den
            breda överenskommelse som finns har möjliggjort detta långsiktiga
            och för omvärlden rätt unika åtagande.
          </note>
          <note>
            Vårt stöd är dock förknippat med tydliga villkor. Tonvikten ligger
            på ömsesidiga åtaganden. l Tokyo skapades förutsättningarna för
            detta långsiktiga engagemang, och nu utarbetas och genomförs handlingsplaner
            inom ramen för det som kallas Tokyo Mutual Accountability Framework.
            Centrala frågor inkluderar bland annat kvinnors situation, mänskliga
            rättigheter, god samhällsstyrning och korruptionsbekämpning. Vi
            vill stödja det afghanska folket i att själva förbättra sin situation.
            Från afghansk sida handlar det parallellt om att ta sitt ansvar
            och leva upp till de åtaganden som har gjorts.
          </note>
          <note>
            Fru talman! Förutom det stöd som avhandlas i utskottsbetänkandet
            kommer vi alltjämt att ha ett omfattande humanitärt stöd till
            landet. I Afghanistan är läget alltjämt osäkert och behoven omfattande.
            Sverige tar med det beslut som nu ligger framför riksdagen återigen
            sitt ansvar för att försöka påverka framtiden i positiv riktning.
            Sverige är och ska vara en trovärdig aktör i Afghanistan, inte
            minst för att landets barn, unga, kvinnor och män förtjänar det.
          </note>
          <note>
            (Applåder)
          </note>
          <note type="speaker">
            Anf. 176 MIKAEL JANSSON (SD) replik:
          </note>
          <note>
            Fru talman! Jag har en fråga till statsrådet om just biståndet.
            Det står i propositionen att 50 procent ska gå via den afghanska
            regeringens system. Där finns stora problem med korruption. Biståndsprojekt
            bokförs inte rätt, så väldigt stora belopp försvinner. Är det
            verkligen försvarbart att låta Karzairegimen hantera våra biståndspengar?
          </note>
          <note type="speaker">
            Anf. 177 Statsrådet GUNILLA CARLSSON (M) replik:
          </note>
          <note>
            Fru talman! Det stämmer. I enlighet med de överenskommelser som
            har gjorts ska mer av biståndet gå via de afghanska kanalerna
            för att just garantera afghanskt ägarskap och långsiktighet. Det
            handlar inte om att låta Karzai som person ta detta ansvar. Däremot
            är det väldigt viktigt att se till att vi både ställer tydliga
            krav på inte minst korruptionsbekämpning och transparens och bygger
            upp afghansk kapacitet att hantera medel, vare sig det är egna
            finansiella resurser eller bistånd under de kommande åren.
          </note>
          <note type="speaker">
            Anf. 178 MIKAEL JANSSON (SD) replik:
          </note>
          <note>
            Fru talman! Vi har en stark och bra spelare i Svenska Afghanistankommittén,
            som lyckas väldigt bra och där korruption är knappt mätbar. Det
            står i propositionen att man ska motverka korruption framgent.
            Men hur kan vi mäta att det sker? Finns det någon planering som
            visar att man kommer att lyckas förhindra att våra biståndspengar
            går till korruption?
          </note>
          <note type="speaker">
            Anf. 179 Statsrådet GUNILLA CARLSSON (M) replik:
          </note>
          <note>
            Fru talman! Jag tror att förmågan att mäta, rapportera, redovisa
            och tala om korruption bottnar i att vi har en tydlig uppfattning
            om och förståelse för att riskerna för korruption i detta land
            är mycket stora. Därför har vi på alla de sätt försökt stärka
            arbetet mot korruption i det afghanska biståndet. Det är förenat
            med mätmetoder och bristande statistik även från Sida, och mycket
            återstår att göra. Jag kan försäkra kammaren att vi gör vårt yttersta
            för att verkligen försöka göra allt vad som är möjligt för att
            se till att varenda biståndskrona når fram.
          </note>
          <note>
            Riskerna i detta land är dock stora. Just därför tror jag att
            det är så viktigt att vi nu ser till att skapa förutsättningar
            för att kunna återrapportera och kunna lära oss ännu mer om hur
            vi ska kunna få biståndet att nå fram.
          </note>
          <note>
            Varför är detta viktigt? Ja, korruption är att stjäla från den
            fattige. Korruption riskerar också att undergräva förtroendet
            för just rättsstatsbyggande och demokratisering. Därför är detta
            viktigt inte bara i sig, för att ta hand om de svenska skattebetalarnas
            pengar, utan också för att visa hur vi vill att samhällsutvecklingen
            i Afghanistan framöver ska se ut.
          </note>
          <note>
            Utmaningarna i detta är betydande. Men eftersom vi ser problemen
            försöker vi också göra allt vad vi kan tillsammans med andra för
            att råda bot på den sjuka som breder ut sig.
          </note>
          <note type="speaker">
            Anf. 180 HANS LINDE (V) replik:
          </note>
          <note>
            Fru talman! Biståndsministern har lite grann profilerat sig som
            ett statsråd som gillar både resultat och kvinnors rättigheter.
            Då kan jag inte låta bli att ställa lite frågor om just den resultatundersökning
            som har gjorts av tre organisationer som sätter kvinnors rättigheter
            i centrum: Kvinna till Kvinna, Operation 1325 och Svenska Afghanistankommittén,
            som har låtit Ann Wilkens, som är tidigare svensk ambassadör för
            både Pakistan och Afghanistan, se på de svenska insatserna när
            det gäller just kvinnors rättigheter i Afghanistan.
          </note>
          <note>
            Jag får erkänna att det i rapporten finns beröm på några punkter,
            till exempel om hur man utbildar de svenska soldaterna i FN-resolution
            1325. Där är Sverige ett föredöme.
          </note>
          <note>
            Men man påtalar också en ganska lång rad brister. Vi skulle kunna
            debattera det, men jag tycker att det viktigaste i rapporten egentligen
            är de rekommendationer som man kommer med. Jag skulle vilja veta
            hur biståndsministern och den svenska borgerliga regeringen ställer
            sig till de tydliga rekommendationer som nu kommer för att stärka
            Sveriges engagemang när det gäller kvinnors rättigheter i Afghanistan.
          </note>
          <note>
            Man rekommenderar att Sverige tar fram en nationell handlingsplan
            för resolution 1325 som är specifikt framtagen och riktad till
            Afghanistan och de afghanska förhållandena. Man rekommenderar
            att UD tillsätter en specialrapportör som bara har till syfte
            att rapportera och följa arbetet med FN-resolution 1325. Man rekommenderar
            att Sverige ska föregå med gott exempel. När Sverige skickar högnivådelegationer
            till Afghanistan är det viktigt att de delegationerna är jämställda,
            att det finns med både män och kvinnor, att de träffar den kvinnorörelse
            som finns i Afghanistan och att man alltid ser till att kvinnor
            finns med på mötena.
          </note>
          <note>
            Man efterfrågar också ett långsiktigt, förutsägbart stöd till
            den afghanska kvinnorörelsen, som självklart är helt central om
            vi ska lyckas bistå de afghanska kvinnorna i deras kamp. Man rekommenderar
            att det införs kärnstöd, som skulle kunna vara den svenska översättningen
            av core funding. Man pratar också om att det är viktigt att det
            finns ett långsiktigt arbete som inte bara fokuserar på kortsiktiga
            projekt.
          </note>
          <note>
            Hur ställer sig Gunilla Carlsson till dessa rekommendationer?
          </note>
          <note type="speaker">
            Anf. 181 Statsrådet GUNILLA CARLSSON (M) replik:
          </note>
          <note>
            Fru talman! Tack för frågan! Jag försökte just utreda om ledamoten
            Hans Linde var med i den riksdagsdelegation som alldeles nyligen
            besökte Afghanistan. Jag tror att män med starkt engagemang många
            gånger kan vara duktiga företrädare för att just hävda kvinnors
            rättigheter.
          </note>
          <note>
            Den dag då vi säger att vi har gjort tillräckligt för kvinnor
            i Afghanistan, den dagen ska vi verkligen fira tillsammans. Om
            det är något som jag tycker har förenat oss är det att vi ser
            de problem som har funnits klassiskt i detta samhälle och som
            också mycket tydligt kom till uttryck under talibanskt välde,
            där inte minst kvinnor och flickor är de som har betalat det allra
            högsta priset.
          </note>
          <note>
            Alla vi som är engagerade i att Sverige på bredden ska fortsätta
            engagera sig i Afghanistan långsiktigt gör det nog inte minst
            för att just de allra mest sårbara ska kunna ha en chans.
          </note>
          <note>
            Hur jobbar vi då? Jo, inte minst genom idén om våra fem E:n,
            där Empowerment är en av de viktiga delarna för att just visa
            hur vi vill att utvecklingen i biståndet ska se ut framöver, där
            vi särskilt lägger fokus på flickor och kvinnor utifrån ett samlat
            perspektiv. Det är ett sätt att ytterligare visa ambitionshöjningen
            på det här området.
          </note>
          <note>
            Men vi kan titta i historiken, vilket rapporten medger, kring
            just hur vi utbildar våra soldater, som Hans Linde nämnde, men
            också hur Sverige, inte minst genom Svenska Afghanistankommittén
            och på många andra sätt, har varit en av de absolut tydligaste
            aktörerna för att bekämpa den omfattande mödradödligheten i landet.
          </note>
          <note>
            Jag tror att man ska se våra insatser samlat. Vi har inte minst
            det faktum att vi numera har en ambassad på plats i Kabul som
            gör att dialogen kan föras. Där var Sverige tillsammans med ett
            fåtal andra länder mycket tydligt på att resa den här frågan i
            samband med Tokyokonferensen. Jag kan försäkra kammaren att vi
            gör allt vad vi kan på detta område. Men jag är inte förvånad
            över att en tydlig och duktig lobbygrupp säger att det finns ännu
            mer att göra. Ja, vi kommer att göra det. Men vi gör redan mycket.
          </note>
          <note type="speaker">
            Anf. 182 HANS LINDE (V) replik:
          </note>
          <note>
            Fru talman! Låt mig vara tydlig: Det är självklart att även män
            kan vara feminister. Jag är själv stolt feminist. Men det är också
            självklart att om vi ska ändra strukturerna i Afghanistan måste
            vi som land föregå med gott exempel.
          </note>
          <note>
            Då kan vi inte ha högnivådelegationer från Sverige där den stora
            majoriteten är män eller består av bara män och där man träffar
            bara män i Afghanistan för att diskutera deras verklighet och
            deras perspektiv. Det är viktigt att vi har delegationer där det
            finns både män och kvinnor, där man träffas på specifika möten
            med det afghanska, civila samhället och de starka och modiga kvinnorörelser
            som finns.
          </note>
          <note>
            Jag tycker det var lite synd i biståndsministerns svar att hon
            inte på något sätt kommenterade någon av alla de rekommendationer
            som Kvinna till Kvinna, Operation 1325 och Svenska Afghanistankommittén
            trots allt har presenterat.
          </note>
          <note>
            Jag vill lyfta fram två som jag tycker det skulle vara synnerligen
            viktigt att få plats.
          </note>
          <note>
            Det handlar om att ta fram en nationell handlingsplan för resolution
            1325 specifikt för Afghanistan, nu när vi säger att vi ska arbeta
            för Afghanistan långsiktigt. Resolution 1325 är en bra och viktig
            FN-resolution. Kvinnor och kön spelar roll i alla väpnade konflikter,
            men kön spelar också väldigt olika roll. En kvinna som lider i
            Liberia under det inbördeskrig som har varit där eller i Palestina
            påverkas av konflikter på ett annat sätt och i olika grad än man
            gör i Afghanistan. Vi måste se att också konflikter påverkar män
            och kvinnor på olika sätt i olika sammanhang. Här behövs det en
            nationell handlingsplan för just resolution 1325 specifikt för
            Afghanistan.
          </note>
          <note>
            Det andra är att jag tycker att det är viktigt, nu när vi säger
            att vi ska jobba långsiktigt i Afghanistan, att vi också har ett
            långsiktigt stöd till kvinnoorganisationerna på plats. Vi kan
            inte bara ha ett kortsiktigt stöd inriktat på projekt där man
            ska mäta resultat i slutet av året, utan vi behöver också ett
            långsiktigt stöd där vi är tydliga gentemot kvinnoorganisationerna:
            Vi står på er sida. Vi kommer att finansiera er verksamhet och
            kommer att finnas med under lång tid framöver.
          </note>
          <note type="speaker">
            Anf. 183 Statsrådet GUNILLA CARLSSON (M) replik:
          </note>
          <note>
            Fru talman! Tack för att den här sista replikväxlingen handlar
            om det jag tror är vad vi kommer att mätas utifrån i framtiden,
            nämligen om kvinnorna fick det bättre eller inte. Att vi nu har
            en bred uppslutning kring en samlad svensk Afghanistanpolitik
            är mycket viktigt.
          </note>
          <note>
            Jag utesluter inte att vi gör nya svenska handlingsplaner. Men
            jag tror att det är oerhört viktigt att se att Sverige tar sin
            del av ansvaret på plats i Afghanistan, att vi i ord och handling
            på plats ser till att använda det nätverk som finns upparbetat
            och som absolut ytterligare kan ökas. Jag vet att våra hängivna
            diplomater och många andra, inte minst biståndsarbetare, har mycket
            fina kontaktnät och att vi är bra på att känna till de kvinnorörelser
            som finns och som verkar under rätt svåra omständigheter i Afghanistan
            och som just nu är rätt oroliga, med risken att det internationella
            samfundet drar sig tillbaka.
          </note>
          <note>
            Det är därför beslutet här i kammaren blir så viktigt. Det är
            därför jag är så glad att vi har haft en så engagerad debatt.
            Vi ska absolut, Hans Linde, se till att jobba med kvinnor, fred,
            säkerhet och resolution 1325. Men det är inte bara där det sitter.
          </note>
          <note>
            Det är därför jag igen vill understryka att vi också måste stärka
            kvinnors förmåga att få en rättsstat som fungerar, att kvinnor
            har förmåga att få egen försörjning och möjligheter att utveckla
            sig själva. Det är därför ekonomi och utbildningsfrågor är viktiga,
            parallellt med resolution 1325. Det var därför jag valde att inte
            svara på exakt den här rapporten utan valde att visa på helheten
            och komplexiteten i utmaningarna som det afghanska folket och
            inte minst kvinnorna står inför och där vi tillsammans bidrar.
          </note>
          <note>
            Jag är glad över att det här replikskiftet, det sista vi har
            i den här debatten den här gången, handlade just om kvinnor. Jag
            vill tacka samtliga ledamöter för en mycket givande debatt och
            kunniga insatser som visar på både bredden och engagemanget och
            framför allt för att vi slutade med kvinnorna. Låt oss nu tillsammans
            se till att vi gör ännu mer under de kommande åren.
          </note>
          <note>
            Resurserna från svensk sida finns. Nu hoppas jag bara att förutsättningarna
            blir ännu bättre i Afghanistan, för det kan kvinnorna, barnen
            och även männen behöva. Och god jul!
          </note>
          <note type="speaker">
            Anf. 184 JULIA KRONLID (SD):
          </note>
          <note>
            Fru talman! Jag vill börja med att yrka bifall till Sverigedemokraternas
            reservationer nr 2 och 4 i betänkandet.
          </note>
          <note>
            Mikael Jansson har redogjort för vårt ställningstagande gällande
            tillbakadragande av svensk väpnad styrka i Afghanistan. Jag tänkte
            gå närmare in på biståndsinsatser som det också läggs fokus på
            i regeringens proposition gällande fortsatt svenskt deltagande
            i Afghanistan.
          </note>
          <note>
            Som tidigare nämnts i debatten är Afghanistan ett av världens
            fattigaste länder med stora behov. Jag tror att en sak som förenar
            oss i debatten är synen på kvinnors och barns utsatta situation
            i Afghanistan. Spädbarns- och mödradödligheten är som sagt mycket
            hög. En stor del av befolkningen är analfabeter och många barn,
            i synnerhet flickor, saknar möjlighet att gå i skolan.
          </note>
          <note>
            Därför är det vår starka förhoppning att viktiga biståndsinsatser
            ska kunna göra ett fortsatt betydelsefullt arbete till nytta för
            befolkningen i landet. Till exempel har Svenska Afghanistankommittén,
            som från många olika håll har hyllats här i dag, verkat i landet
            i 30 år och klarat av att genomföra insatser innan några västliga
            trupper fanns i landet.
          </note>
          <note>
            Däremot ser vi kritiskt på den utveckling som framgår av propositionen
            och betänkandet vad gäller att det svenska biståndet ska anpassas
            efter åtaganden i givarsamfundet och kanalisera 50 procent av
            biståndet genom den afghanska regeringens system. Vi anser det
            vara väldigt motsägelsefullt att Sverige ska sträva efter att
            kanalisera en så stor del av biståndet till Afghanistan via afghanska
            myndigheter, när det samtidigt framgår av propositionen och betänkandet
            att väldigt få framsteg har åstadkommits vad gäller den afghanska
            myndighetens kapacitet att hantera ökade resursflöden.
          </note>
          <note>
            Fru talman! I betänkandet beskrivs även att korruptionen i Afghanistan
            är ett problem. Ja, jag skulle nog vilja uttrycka det kraftigare
            än så. Korruptionen i Afghanistan är mycket omfattande. I Transparency
            Index, som rankar länder efter problem med korruption, hamnar
            Afghanistan på delad sista plats.
          </note>
          <note>
            I betänkandet framgår också att det saknas reella förbättringar
            vad gäller samhällsstyrning och att leva upp till sina åtaganden
            vad gäller demokratisk legitimitet och att bekämpa korruption.
            Här anser vi det vara kontraproduktivt att fortsätta ge stora
            biståndsmedel, trots avsaknad av eget ansvarstagande, och att
            den svenska regeringen borde tillämpa en skarpare konditionalitet
            i förhållande till afghanska myndigheter.
          </note>
          <note>
            Att det finns en vilja att genom biståndet bekämpa korruption
            och att Gunilla Carlsson i ett replikskifte nu också nämnde att
            man i högre grad vill utvärdera om pengarna i den här delen av
            biståndet verkligen når fram och gör nytta är positivt. Men samtidigt
            anser vi att om man fortsätter att ge höga summor bistånd, trots
            brist på eget ansvarstagande i detta avseende, blir incitamenten
            till förbättring ganska små. Vi ifrågasätter inte behovet av biståndsinsatser
            i Afghanistan, men vi vill se en annan inriktning och ett bistånd
            som når fram till de fattigaste och mest utsatta i landet.
          </note>
          <note>
            Afghanistan är, som tidigare sagts i debatten, numera Sveriges
            största biståndsland. Sverige ska fram till 2024 bidra med runt
            8 miljarder kronor, så det är inte små pengar vi talar om. Det
            ligger ett stort ansvar gentemot både de hjälpbehövande i Afghanistan
            och våra svenska skattebetalare att våra biståndsmedel kan nås
            dit där de behövs som mest. Det tror vi inte uppnås genom att
            kanalisera en så stor del av biståndet via den afghanska regeringen.
          </note>
          <note>
            Givetvis kan vi se det enorma behovet av en demokratisk och fungerande
            statsapparat. Frågan är dock hur vi når dit. Det afghanska nomad-
            och klansamhället är väldigt komplext, och vi menar att en hållbar
            förändring i första hand behöver komma inifrån och underifrån
            med bland annat utbildningsinsatser.
          </note>
          <note>
            Fru talman! Kvinnor och barn hör som sagt till de mest utsatta
            grupperna i landet. Insatser inriktade på hälsa, skydd och utbildning
            för kvinnor och barn anser vi därför vara av vikt. Vi menar att
            regeringen i stället för att sträva efter att kanalisera en så
            stor del av biståndet via afghanska myndigheter bör prioritera
            humanitärt bistånd samt insatser via organisationer i det civila
            samhället som Svenska Afghanistankommittén, givetvis under förutsättning
            att säkerhetsläget tillåter det.
          </note>
          <note>
            I vår biståndsbudget har vi föreslagit utökat stöd till just
            humanitära insatser och till organisationer i det civila samhället.
            Där är vår avsikt givetvis att en del av dessa ökningar även ska
            gå till satsningar i Afghanistan.
          </note>
          <note>
            I detta anförande instämde Mikael Jansson (SD).
          </note>
          <note type="speaker">
            Anf. 185 PETER RÅDBERG (MP):
          </note>
          <note>
            Fru talman! År 2010 hölls den så viktiga Kabulkonferensen. Det
            var på den konferensen som världens ledare beslutade att vi vid
            utgången av 2014 ska ha överlämnat ansvaret till de afghanska
            styrkorna. Om Miljöpartiet hade fått bestämma hade uttåget från
            Afghanistan gått lite fortare. De flesta av Europas länder har
            klarat av att lämna Afghanistan tidigare än 2014. Sverige hade
            också klarat detta om det hade funnits en vilja från regeringen.
          </note>
          <note>
            När Miljöpartiet fick en förfrågan från regeringen om att vara
            en del av uttåget från Afghanistan med utgångspunkt från Kabulkonferensen
            tvekade vi aldrig. Miljöpartiet kommer att och vill vara med och
            säkra upp att våra svenska soldater drar sig ur Afghanistan, och
            jag beklagar att det inte finns en enig riksdag bakom ett sådant
            uppdrag. Miljöpartiet har också gjort skillnad och påverkat förhandlingarna
            i rätt riktning.
          </note>
          <note>
            Fru talman! De flesta har sedan länge insett att den väg som
            USA, Nato och ISAF har slagit in på inte leder till fred i Afghanistan.
            Man kommer aldrig och har aldrig skapat en långvarig fred i en
            region genom väpnade konflikter. Det är endast genom politisk
            överenskommelse som fred kan skapas.
          </note>
          <note>
            Huvudsyftet med att invadera Afghanistan var att tillfångata
            Usama bin Ladin och försöka krossa al-Qaida med anledning av händelsen
            i New York den 11 september 2001. Al-Qaida försvann från Afghanistan
            redan 2003, och Usama bin Ladin lämnade troligtvis Afghanistan
            vid ungefär samma tidpunkt, runt 2003.
          </note>
          <note>
            Talibanernas syn på kvinnor, opiumhandel och deras kriminella
            verksamhet ska vi naturligtvis ha åsikter om och försöka stoppa.
            Men vad har talibanerna och deras kriminella verksamhet att göra
            med elfte september? Och har talibanerna utgjort något hot mot
            USA som land som motiverar en ockupation av landet efter 2003?
          </note>
          <note>
            USA:s och ISAF:s motivering för att stanna kvar i Afghanistan
            efter 2003 går inte att försvara. Kritiken faller naturligtvis
            även tungt på Sverige. Vi har varit en del av krigföringen i Afghanistan
            under en tioårsperiod.
          </note>
          <note>
            Fru talman! ISAF och även Sverige har alltså sedan 2010 ett slutdatum
            för vår verksamhet i Afghanistan. Miljöpartiet tar sitt ansvar
            genom att vara en del i den processen och påskynda uttåget ur
            Afghanistan.
          </note>
          <note>
            Inför valet 2010 ville vi avsluta vårt militära uppdrag i Afghanistan
            redan 2013. Vi fick inte majoritet för detta. Nu blir det i stället
            sommaren 2014, och vi tycker att det halvår som det handlar om
            går att acceptera som politiker när vårt första alternativ har
            fallit.
          </note>
          <note>
            Enligt propositionen om Afghanistan, som nu ligger på riksdagens
            bord, kommer den svenska nedtrappningen av våra soldater att fortsätta.
            Vi går nu från 400 ned till 300 för att sommaren 2014 vara helt
            borta vad gäller stridande verksamhet i Afghanistan. Däremot kommer
            vi att vara kvar där under överskådlig tid och hjälpa till att
            bygga upp det civila samhället. Hur det kommer att se ut efter
            2014 kommer vi att besluta nästa år. Den här propositionen rör
            sig endast om 2013.
          </note>
          <note>
            Strategin måste framledes fokusera på civilt stöd för upprättande
            och förstärkning av de institutioner och strukturer som är nödvändiga
            för att utveckla en rättstat som vilar på demokrati och respekt
            för mänskliga rättigheter. Långsiktig och hållbar säkerhet skapas
            främst genom att landet får hjälp med att bygga upp och utbilda
            sin egen armé, polis, åklagare och domare samt ett fungerande
            rättssystem.
          </note>
          <note>
            Kvinnors och barns rättigheter måste vara centralt när vi ska
            hjälpa till och bygga upp Afghanistan efter 2014. När det gäller
            kvinnors rättigheter är FN-resolution 1325 viktig.
          </note>
          <note>
            Det är ytterst afghanerna själva som ska utveckla sitt land,
            men det internationella samfundet måste stödja denna utveckling
            avsevärt bättre än vad som sker i dag. Vi ska inte diktera vad
            afghanerna ska göra och inte göra. Vi ska vara en del i uppbyggandet
            av landet genom humanitära insatser.
          </note>
          <note>
            Fru talman! Vägen till fred och stabilitet i landet kommer inte
            att bli lätt. Det kan till och med bli sämre när ISAF lämnar över
            till afghanerna efter 2014. Men vad är alternativet? Vi kan under
            inga omständigheter vara kvar i Afghanistan och föra ett krig
            mot en terroristgrupp som talibanerna.
          </note>
          <note>
            Vägen till stabilitet och fred är mycket lång. Här kommer de
            länder som har varit i landet och krigat under drygt tio år att
            ha ett tungt ansvar för att återupprätta landet.
          </note>
          <note>
            Fru talman! Jag yrkar bifall till förslaget i betänkandet.
          </note>
          <note>
            I detta anförande instämde Bodil Ceballos (MP).
          </note>
          <note type="speaker">
            Anf. 186 DÉSIRÉE PETHRUS (KD):
          </note>
          <note>
            Fru talman! Jag vill säga något om kvinnornas situation, men
            först vill jag tacka biståndsministern för att hon har deltagit
            i debatten under kvällen.
          </note>
          <note>
            Jag står bakom betänkandet. Den svenska styrkan i Afghanistan
            gör en viktig insats. Det är modiga kvinnor och män som bidrar
            till en fredlig utveckling i Afghanistan.
          </note>
          <note>
            I mitt inlägg kommer jag som sagt att sätta fokus på kvinnors
            situation.
          </note>
          <note>
            Kriget mot terrorism har nu pågått i över ett decennium i Afghanistan,
            och kriget är dess värre inte över. Även om situationen har förbättrats
            finns stora oroshärdar kvar och en stat med enorma problem och
            utmaningar. Droghandel och korruption är några områden som gör
            att det är svårt att se hur Afghanistan ska kunna vända till full
            demokrati inom en snar framtid.
          </note>
          <note>
            Samtidigt får vi inte ge upp vårt stöd till alla de vanliga människor
            som inte önskar annat än att leva i fred, frihet och demokrati
            och till alla de kvinnor som önskar få utöva sina mänskliga rättigheter
            genom skolgång, arbetsmöjligheter och deltagande i det politiska
            beslutsfattandet. Detta är några områden där de förväntar sig
            världssamfundets stöd. Många kvinnor är också oroliga för hur
            deras säkerhet ska se ut efter 2014 när trupperna dras tillbaka.
            Det är en oro som vi måste möta.
          </note>
          <note>
            Som nämnts tidigare kom den svenska organisationen Operation
            1325 i förra veckan med en utvärdering av den svenska nationella
            handlingsplanen för att implementera FN:s säkerhetsråds resolution
            1325 om kvinnor, fred och säkerhet som antogs i FN år 2000. Jag
            hade möjlighet att vara med på det seminariet, och det var väldigt
            intressant.
          </note>
          <note>
            Resolutionen slår fast att kvinnor har rätt att delta i fredsprocesser
            och säkerhetspolitiska beslut på alla samhällets nivåer. Sverige
            var bland de första länderna att utforma en egen nationell handlingsplan
            för att leva upp till resolutionens mål.
          </note>
          <note>
            Den svenska handlingsplanen griper in i alla möjliga departement
            och ska bland annat stärka polis och försvar i arbetet för att
            genomföra resolutionen och för att få in fler kvinnor i fredsbevarande
            insatser.
          </note>
          <note>
            Utvärderingen från Operation 1325 visar dock att vi fortfarande
            har en låg andel kvinnor i våra fredsbevarande insatser, endast
            13,7 procent. För att ändra det krävs förstås att vi får in fler
            kvinnor i försvaret. Kvinnliga soldater har en särskilt viktig
            roll i länder som Afghanistan där kvinnornas värld är så skild
            från männens.
          </note>
          <note>
            Utvärderingen visar också att högre befäl generellt sett fortfarande
            har begränsade kunskaper om genusfrågor och kvinnors behov i de
            konfliktområden där de för befäl. De anser vidare att Sverige
            kan satsa mer i biståndet på just området fred och säkerhet i
            konfliktområden och önskar specialdestinerade medel.
          </note>
          <note>
            Den afghanska ekonomin är till stor del beroende av bistånd.
            Beroendet har tyvärr inte minskat utan snarare ökat. Trots det
            vet vi att många länder kommer att minska sitt stöd till Afghanistan
            när de drar tillbaka sina trupper 2014. Sverige har sagt att vi
            vill ha en långsiktig övergångsperiod mellan 2015 och 2024. Som
            tidigare nämnts av ministern kommer 8 miljarder att satsas.
          </note>
          <note>
            Långsiktigheten är välkommen. De kvinnor som har stora förväntningar
            på världssamfundet kan nu känna att Sverige har långsiktighet
            i sitt samarbete och att vi förhoppningsvis också kommer att ställa
            krav på regimen.
          </note>
          <note>
            Det är också viktigt att vi under denna tid fokuserar på kvinnors
            rättigheter och utvecklar deras möjlighet att delta i beslut om
            Afghanistans framtid. De utgör halva befolkningen och behövs för
            att få en hållbar utveckling.
          </note>
          <note>
            Det finns ett stort motstånd i Afghanistan mot kvinnors rättigheter,
            men vi kan ställa tydliga krav på hur biståndet ska användas och
            kräva reformer och förändring. Det är bra om alla biståndsaktörer
            kan gå samman och har samma inriktning.
          </note>
          <note>
            Ett sätt som kan vara effektivt är att stödja de kvinnoorganisationer
            som kan göra skillnad. De nordiska länderna skulle till exempel
            kunna gå samman och stödja sekretariatet för Afghan Women's Network.
            Vi skulle också, precis som i Sverige, kunna stödja kvinnoorganisationer.
            I Sverige är det ju 30 miljoner som går dit. Detsamma skulle man
            kunna göra i Afghanistan. Detta är frågor som Operation 1325 tar
            upp i sin utvärdering.
          </note>
          <note>
            Sverige kan också ställa krav på att kvinnor ska delta i fredsprocessen
            och planeringen post 2014. Både EU och Sverige bör kunna göra
            framstötar på Nato att involvera kvinnor i resolutionsarbetet.
          </note>
          <note>
            En annan sak som Operation 1325 föreslår är att regeringen tillsätter
            en särskild ambassadör för samordning av insatser för den nationella
            handlingsplanen. Det är en fråga som jag vill att ministern tar
            med sig tillbaka till UD. Är detta en möjlighet att lyfta fram
            Sveriges arbete internationellt?
          </note>
          <note>
            Sverige satsar stora summor på bistånd till Afghanistan. Redan
            i dags satsar vi ungefär 700 miljoner kronor per år, och vi kommer
            att fortsätta med det efter 2014.
          </note>
          <note>
            Då är det som sagt viktigt att vi ställer krav i vårt bistånd
            och att vi har fokus på kvinnor i fredsarbetet och i det civila
            arbetet så att kvinnor får en framtid med mänskliga rättigheter.
            Framför allt är det viktigt att de får politiska rättigheter.
            Många kvinnor känner sig i dag oroliga för att de inte ska få
            bidra i det arbete som pågår för att skapa fred, frihet och mänskliga
            rättigheter för kvinnor i Afghanistan.
          </note>
          <note>
            Överläggningen var härmed avslutad.
          </note>
          <note>
            15 § Tillträde till genetiska resurser m.m.
          </note>
          <note>
            Föredrogs
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            16 § Svar på interpellation 2012/13:146 om situationen i Somalia
          </note>
          <note type="speaker">
            Anf. 187 Statsrådet GUNILLA CARLSSON (M):
          </note>
          <note>
            Fru talman! Carina Hägg har frågat utrikesministern om regeringen
            erkänner Somalias president, regering och parlament, om utrikesministern
            kommer att verka för att regeringen lägger fram någon strategi
            för politik i förhållande till Somalia och vad i så fall en handlingsplan
            ska innehålla och när den kan förväntas antas, om utrikesministern
            kommer att verka för att regeringen stöder Amisom och om utrikesministern
            kommer att verka för att regeringen bidrar till uppbyggnaden av
            Somali National Army.
          </note>
          <note>
            Interpellationen har överlämnats till mig för besvarande.
          </note>
          <note>
            Somalia är ett land i förändring. Ett nytt, mer representativt,
            parlament har utsetts. Den åttaåriga övergångsperioden kunde avslutas
            i och med valet av Hassan Sheikh Mohamud som ny president den
            10 september 2012. En ny regering har därefter utsetts.
          </note>
          <note>
            Sverige erkänner normalt endast stater, inte regeringar. Sverige
            har inte haft en ambassadör ackrediterad till Somalia sedan 1992.
            En ny regering har emellertid tillträtt i Mogadishu, och regeringen
            avser att inom en snar framtid inlämna en begäran om agremang
            för en ny ambassadör till Somalia. EU:s särskilda sändebud för
            Somalia har nyligen ackrediterats som ambassadör till landet.
          </note>
          <note>
            Det svenska utvecklingssamarbetet styrs för närvarande av Förhållningssätt
            för svenskt utvecklingssamarbete med Somalia . Regeringen har
            emellertid givit Sida i uppdrag att ta fram ett resultatförslag
            för Sveriges utvecklingssamarbete med Somalia. Resultatförslaget
            ska vara inriktat på millenniemål 3 ökad jämställdhet, 4 minskad
            barndödlighet och 5 förbättrad mödrahälsa. Därutöver ska resultatförslaget
            fokusera på att stärka utsatta gruppers egenförsörjning liksom
            deras förmåga och motståndskraft att stå emot återkommande kriser.
            Dessutom ska förslaget inriktas på att utveckla ett författningsgrundat,
            demokratiskt samhällsstyre med tonvikt på mänskliga rättigheter,
            öppenhet och ansvarstagande. Sida ska inkomma med resultatförslaget
            till Utrikesdepartementet senast den 1 februari 2013, och regeringen
            avser därefter att fastställa den nya resultatstrategin under
            våren 2013.
          </note>
          <note>
            Sveriges relation med Somalia är bred och baseras såväl på vårt
            bilaterala utvecklingssamarbete som vårt multilaterala engagemang.
            Sverige bidrar till exempel med stöd också från de tematiska anslag
            som vi har. Vi ger även ett stort humanitärt bistånd. Flera svenska
            civilsamhällesorganisationer som erhåller ramanslag från biståndsbudgeten
            är verksamma i Somalia. Vidare kan diasporan spela en viktig roll
            i återuppbyggnadsarbetet. Konstruktiva utvecklings- och försoningsfrämjande
            insatser från den svensk-somaliska diasporan bör tillvaratas.
          </note>
          <note>
            Den somaliska regeringens första prioritet är säkerheten i landet.
            Den somaliska förmågan att hantera säkerhetssituationen måste
            byggas ut. De nationella somaliska säkerhetsstyrkorna behöver
            följaktligen stärkas i flera avseenden.
          </note>
          <note>
            I syfte att bidra till en stabilisering av Somalia genomför EU
            en utbildningsinsats i Uganda till stöd för den somaliska regeringens
            säkerhetsstyrkor. Sverige har under 2012 bidragit med personal
            till insatsen.
          </note>
          <note>
            Vidare ger EU ett stöd till Afrikanska unionens fredsbevarande
            styrka, Amisom, som har spelat en mycket viktig roll för att förbättra
            säkerheten i Somalia. Även fortsättningsvis kommer Amisoms närvaro
            att vara av stor betydelse. Sverige verkar aktivt för att det
            internationella samfundet ska avsätta tillräckliga medel för att
            säkerställa en fortsatt närvaro av Amisom i Somalia.
          </note>
          <note>
            Sverige ingår också i en kärngrupp av särskilt engagerade länder.
            Under det svenska EU-ordförandeskapet 2009 antogs slutsatser om
            Somalia och Afrikas horn som lade grunden för den höga ambition
            som vi i dag ser från EU, också i form av en särskild EU-representant
            för Afrikas horn. Sverige deltar även i Operation Atalanta för
            att skydda World food programs humanitära mattransporter till
            landet samt för att bemöta problematiken med sjöröveri. Sverige
            har också haft ledningsansvaret för operationen i fält.
          </note>
          <note type="speaker">
            Anf. 188 CARINA HÄGG (S):
          </note>
          <note>
            Fru talman! Jag tyckte att det var intressant att lyssna på det
            svar som vi har fått från regeringen och biståndsminister Gunilla
            Carlsson. Jag vill påpeka för eventuella åhörare att man kan återfinna
            själva interpellationstexten, som ligger till grund för debatten,
            i protokollet.
          </note>
          <note>
            Jag har haft möjligheten att själv besöka Mogadishu. Jag tycker
            att det är viktigt att ta vara på denna möjlighet och att peka
            på att trots alla stora utmaningar finns det möjlighet i dag att
            börja upprätta kontakter av olika slag och att besöka Mogadishu.
            Jag välkomnar också besök från de nu inrättade personer som finns
            i regering och riksdag, och även presidenten, till Sverige. Det
            är viktigt. Vi har en stor diaspora, och vi har många som är engagerade.
            Det är viktigt att detta kommer till uttryck i olika slags besök
            med syftet att kunna bidra till att utveckla landet.
          </note>
          <note>
            Några faktorer som har varit överordnade är bristen på fred och
            demokrati, ansvarsutkrävande samt regionala spänningar och konflikter.
            Detta ligger delvis kvar. Säkerheten är det som är det tydligaste.
            Det var det som man talade om för mig; alla jag träffade talade
            om säkerheten. Man var också angelägen om att få klargöranden
            av hur regeringen i Sverige ser på den nya utvecklingen och på
            regeringens, riksdagens och presidentens roll. Det har vi fått
            svar på, och det välkomnar jag.
          </note>
          <note>
            Då kommer man till nästa fråga, som gäller Sveriges representation.
            Man ska utse en ny ambassadör. Kommer denna att placeras i Nairobi?
            Finns det möjlighet till detta? Planerar man kanske att samordna
            sig med andra länder för att på sikt finnas placerad i Mogadishu,
            vilket är det naturliga? Kommer regeringen att ta initiativ till
            att utse en honorärkonsul eller en konsul med placering i Mogadishu
            i avvaktan på att man kan lösa de praktiska arrangemangen där
            för att själv finnas i landet? Detta är några frågor som ligger
            i regeringens egen hand och där man ganska snabbt kan agera. Därför
            hoppas jag på ett svar i nästa inlägg.
          </note>
          <note>
            Vi från Socialdemokraterna har krävt ett samlat anslag i politiken
            för Afrikas horn även om vi måste se till de olika delarna. Jag
            saknar lite tydlighet här. Vad är Sverige ambition i dag? Vad
            vill man? Vilka frågor driver man bilateralt? Vilka frågor driver
            man i EU? Vilka frågor driver man när det gäller det internationella
            samfundet? Vad säger man till Afrikanska unionen? Vad tar man
            upp i Igad?
          </note>
          <note>
            Humanitärt bistånd har vi fått redovisat. Men de övriga delarna
            redovisas sällan samlat. Jag saknar detta i utrikesutskottet;
            vi borde få de olika säkerhetsdelarna redovisade samlat. Hur hänger
            de ihop? Vilka bidrar? Vilka kan bidra? Hur ser Burundi på detta
            i dag? Hur ser Afrikanska unionen på Amisom? Kommer Uganda att
            fortsätta ställa upp? Det är stora åtaganden för de här länderna.
            Kommer man att flytta den utbildning som finns i Uganda in i Mogadishu
            och in i Somalia? Kommer man att fatta det beslut som vi väntar
            på? Vad kommer regeringen att säga för visst går mandatet ut vid
            nyår? Har man fattat ett beslut nyligen från regeringens sida,
            eller är man på väg att fatta ett nytt beslut? Vad säger man om
            säkerhetsstyrkorna? Där går mandatet ut om inte regeringen under
            de senaste dagarna har fattat ett beslut. Och som sagt var: Hur
            hänger detta ihop? Hur kommer verksamheten för säkerheten, som
            är en förutsättning för att bedriva annat nödvändigt utvecklingsarbete
            i Somalia, att kunna bedrivas? Vad är regeringens ambition, och
            hur vill man knyta diasporan till sig?
          </note>
          <note>
            Ett av mina exempel och mina förslag går ut på att man har människor
            från diasporan som har möjlighet att vara experter och bidra själva
            till att bygga upp sitt land. Vi har mött flera som har denna
            ambition.
          </note>
          <note type="speaker">
            Anf. 189 LARS JOHANSSON (S):
          </note>
          <note>
            Fru talman! Jag tackar för det svar som statsrådet har lämnat
            på Carina Häggs interpellation. Jag har tidigare i höst lämnat
            in en motion som handlar om möjligheterna för det nya Somalia
            så skulle jag vilja kalla det och dess möjligheter till återuppbyggnadsarbete.
          </note>
          <note>
            Jag tänker koncentrera mig på de delar av svaret som pekar på
            de möjligheter som finns för ett positivt utvecklingsarbete i
            Somalia. Det handlar om att ta vara på den kunskap som finns om
            det arbete som har lagts ned under ganska många år av diasporan
            i Sverige. Det handlar om de ca 50 000 svensk-somalier som många,
            men inte alla, har haft ett återkommande resande till Somalia
            för att medverka på olika sätt i återuppbyggnadsarbetet.
          </note>
          <note>
            Jag menar att det är oerhört viktigt att vi tar till vara på
            de möjligheter som nu finns. Av svaret att döma uppfattar jag
            att regeringen är inne på den linjen; nu gäller det att se möjligheterna
            och att göra olika insatser. Då tycker jag att man ska ta till
            vara på den möjlighet som här finns och kanske inte vara riktigt
            så snål som jag har sett att man har varit hitintills med de Sidainsatser
            som görs av olika svensk-somalier.
          </note>
          <note>
            Jag kan ta ett konkret exempel. Jag har tre vänner i Göteborg
            som nu åker tillbaka till Somalia. De ska genomföra olika former
            av studiecirklar i Galkayou, Brava och Mogadishu. Det handlar
            om demokratiutveckling precis det som står i interpellationssvaret.
            Det är viktigt nu att Sida tar fram ett underlag för hur detta
            ska kunna utvecklas framöver.
          </note>
          <note>
            De har vanliga jobb här hemma, men de får ingen ersättning för
            förlorad arbetsinkomst. De får resan, men de får i stort sett
            ingenting mer. De ska medverka på olika sätt. Jag tycker inte
            att vi kan överutnyttja våra vänner på det viset. Om jag jämför
            med andra som medverkar tjänstemän inom Sida eller de som ska
            delta i den särskilda insatsstyrkan, Atalanta, som ska vara med
            under fyra månader nästa år igen är det helt andra pengar och
            helt andra ersättningar vi talar om för de människor som medverkar.
          </note>
          <note>
            Men här har vi en kulturkompetens som kan betyda mycket för återuppbyggnadsarbetet.
            Då måste man också skapa rimliga villkor för de människor som
            är beredda att lämna sin familj i Sverige för att återvända under
            en kortare eller en längre period för att medverka i återuppbyggnadsarbetet.
          </note>
          <note>
            När man nu tittar på möjligheterna framöver förordar jag att
            man samlar representanter för diasporan i någon form av kommitté
            som ges möjlighet att diskutera på vilket sätt man ska kunna medverka
            i återuppbyggnadsarbetet i Somalia och framför allt i den södra
            delen där det har varit mest konflikter och störst problem för
            människor, alltså runt Mogadishuområdet.
          </note>
          <note>
            Jag skulle vilja höra hur biståndsministern ser på möjligheterna
            att använda sig av diasporan i ett mer direkt och organiserat
            arbete och inte via olika myndigheter. Det blir så komplicerat.
            Jag har erfarenhet av detta sedan tio år tillbaka. Jag vet att
            när man ska blanda in Sida, Migrationsverket och andra när många
            ska delta blir det inte riktigt som man har tänkt sig från början.
            Jag skulle vilja se ett mer konkret operativt arbete där man verkligen
            tar vara på den kunskap som nu finns och gör någonting positivt
            av den.
          </note>
          <note>
            Jag väntar med spänning på vad biståndsministern har att säga.
          </note>
          <note type="speaker">
            Anf. 190 Statsrådet GUNILLA CARLSSON (M):
          </note>
          <note>
            Fru talman! Jag tackar Carina Hägg för en mycket omfattande men
            också mycket insiktsfull interpellation. Jag tackar också för
            det engagemang som finns i denna kammare för det nya Somalia.
            Jag tror att vi just nu delar någon form av optimism för att vi
            i ett skede då det finns en ny regering och en ny president på
            ett konstruktivt sätt ska kunna bidra från svensk sida.
          </note>
          <note>
            Vi har komparativa fördelar. Vi har inte bara engagerade riksdagsledamöter
            och tidigare kommunalpolitiker. I kammaren har vi även ledamöter
            med somaliskt ursprung. Vi har också en stor diaspora.
          </note>
          <note>
            Frågan är hur vi på bästa sätt kan använda denna kompetensbas.
            Regeringen gav för länge sedan Sida uppdraget att återkomma och
            utveckla en så kallad diasporafacilitet. Jag ska medge att det
            har varit aningen på det sätt som beskrivs av ledamoten Lars Johansson,
            alltså lite byråkratiskt och lite trögt i starten för att just
            få fram någonting som är operativt och lättanvänt. Vi kanske skulle
            kunna hitta några andra möjligheter med göteborgskt engagemang
            kring Somalia, med mer vänortsutbyte och annat, för att hitta
            fler vägar till landet för att visa på vårt breda kunnande och
            engagemang.
          </note>
          <note>
            Jag tackar för de frågor som också har väckts i samband med interpellationen.
          </note>
          <note>
            Jag ser att engagemanget kring Somalia i första hand handlar
            om just säkerhet. Det hör man mycket tydligt när man är i landet.
            Både politiska företrädare och människor inte minst i Mogadishu
            säger att säkerheten först och främst måste garanteras.
          </note>
          <note>
            Men jag tror inte att vi bara kan vänta på det. Vi måste också
            se till att återvändande kan ske för människor som är beredda,
            trots svåra initiala förutsättningar för handel och företagande,
            att också ekonomiskt börja verka och engagera sig och bidra till
            att fylla de behov som finns i landet.
          </note>
          <note>
            Här tror regeringen att någon form av honorärkonsul kanske skulle
            vara till nytta, inte minst med tanke på att många nu tar tillfället
            i akt att återvända för att hälsa på släktingar och vänner och
            bedriva viss verksamhet. Jag tackar för frågan om detta. Då finns
            det en möjlighet eller en risk för att de konsulära fallen ökar,
            och då skulle detta kunna vara en smidig lösning. Vi ber att få
            återkomma i denna del.
          </note>
          <note>
            När det gäller säkerheten, Amisom, mandat och annat är det FN:s
            säkerhetsråd som mandaterar. Vi ska tacka grannländerna för engagemanget
            men inse att läget också utifrån ett regionalt perspektiv är viktigt
            att hantera på ett seriöst sätt. Vi kan inte bara utgå från att
            grannländerna med välvilja fortsatt bara kommer att ställa upp
            eller att det är helt friktionsfritt.
          </note>
          <note>
            Vi har en anledning att hantera Somalia utifrån Somalias egna
            uppfattningar och prioriteringar. I samband med hur vi väljer
            hur FN ska engagera sig i landet måste vi också inse och respektera
            att detta inte ska vara en givarledd utveckling. Vi måste se att
            den somaliska regering som nu finns på plats har egen kapacitet
            att formulera sina egna strategier för att också ta ägarskap och
            ansvar. Det är därför som jag i mitt arbete nu och under de kommande
            veckorna lägger mycket tid och arbete på att se till att vi designar
            våra insatser och vårt engagemang så att det passar just det somaliska
            ägarskapet. Jag tror att det är viktigt att göra detta redan från
            början. Därför finns det en hel del utmaningar kvar också i givarkretsen
            eftersom många nu vill vara med och spela en stor roll i ett land
            som är viktigt för fred och säkerhet på hela Hornet.
          </note>
          <note type="speaker">
            Anf. 191 CARINA HÄGG (S):
          </note>
          <note>
            Fru talman! Först vill jag tacka biståndsministern för öppningen
            när det gäller en honorärkonsul. Jag tror att det skulle kunna
            vara ett viktigt steg som är möjligt rent praktiskt att ta. Mot
            bakgrund av den stora grupp som kan komma att behöva någon form
            av konsulära kontakter tror jag att det till och med skulle kunna
            underlätta för helheten inom UD:s värld att ha ett stöd i en sådan
            funktion även för den ambassadör som har huvudansvaret. Det skulle
            naturligtvis ske i samverkan med andra i diplomatkåren, med EU
            och kanske med den nordiska kretsen. Vi får se hur detta utvecklas.
          </note>
          <note>
            Jag vill också understryka det som Lars Johansson har lyft fram.
            Vi diskuterar ju både biståndsdelen och den säkerhetspolitiska
            delen. Man måste ta vara på de idéer, de förslag, den kreativitet
            och det engagemang som finns i diasporan. Man har visat att man
            konkret kan peka på många olika vägar. Jag tror att alla också
            är medvetna om att säkerheten är den första prioriteten. Men det
            betyder inte att det inte också är möjligt att ta andra steg i
            takt med att säkerhetssituationen gör det möjligt att utveckla
            landet. Landet är totalt sönderslaget, och det är mycket svårt
            att i denna kammare beskriva bristen på resurser och vad som har
            blivit eftersatt under dessa drygt 20 år som konflikten har pågått.
          </note>
          <note>
            Samtidigt kan jag bekräfta den bild som Gunilla Carlsson här
            beskrev om att det i dag finns en optimism och en tilltro till
            de egna förmågorna. Man vill ha utvecklingen i sin egen hand,
            och man vill på sikt klara säkerheten. Samtidigt säger man att
            det inte är möjligt just nu. Men man strävar efter att själv ta
            ansvar. Nu behöver man Amisom och stöd till sina säkerhetsstyrkor.
            Men man behöver naturligtvis också hjälp med utvecklingen. Att
            skapa stabilitet på den politiska nivån kräver också att man kan
            peka på någon form av utveckling och att det händer någonting
            utifrån alla de drömmar och förväntningar som människor har från
            en mycket rimlig nivå. Regeringen måste kunna besöka valkretsar,
            resa i landet och kunna visa att man också kan leverera. Detta
            hänger ihop.
          </note>
          <note>
            Man måste alltså koppla på diasporan på ett aktivt sätt, vilket
            jag tyckte att Gunilla Carlsson öppnade för i dialogen med Lars
            Johansson, men också se till att stödja de fortsatta säkerhetsstrukturerna.
            Här kände jag en viss osäkerhet om vad regeringen vill och på
            vilket sätt regeringen driver detta. Jag skulle också, som jag
            sade tidigare, gärna i den samlade redovisningen till riksdagens
            utrikesutskott se hur man avser att satsa på detta. Jag skulle
            också gärna vilja se relationen mellan de ekonomiska insatser
            som görs på den mer militära delen och säkerheten och på den mer
            traditionella biståndsutvecklingsdelen för att få en bild av vilka
            prioriteringar som vi gör tillsammans och vad regeringen gör.
          </note>
          <note>
            Jag efterlyser i detta inlägg lite klarare besked om vad som
            är regeringens avsikt och hur man har tänkt stödja denna säkerhetsstruktur
            framgent. Vilka medel är man beredd att satsa? Vilka träningsinsatser
            är man beredd att stödja om man är beredd att göra denna insats?
            Då handlar det om Amisom, Atalanta, de egna säkerhetsstyrkorna
            och försvaret i landet. I ett sådant land kan gränsdragningen
            mellan polisen och militären se annorlunda ut. Men det finns ett
            brett engagemang för detta i det här landet, vilket jag välkomnar.
          </note>
          <note type="speaker">
            Anf. 192 LARS JOHANSSON (S):
          </note>
          <note>
            Fru talman! Jag tycker att det var ett intressant svar biståndsministern
            gav tidigare. Jag håller med om att det finns ett väldigt stort
            engagemang i frågan, framför allt från diasporan, och det är,
            som sagt, viktigt att ta vara på den möjligheten.
          </note>
          <note>
            Som jag pekade på tidigare finns det också erfarenheter av utbildningsfrågan,
            som är en av de frågor biståndsministern har bett Sida att ta
            fram uppgifter kring. Där är det väldigt viktigt att man jobbar
            med korta yrkesutbildningar. Det ska naturligtvis ske kombinerat
            med bekämpning av den analfabetism som finns, men de som har möjlighet
            ska ges korta utbildningar. Vi har erfarenhet av detta från en
            omfattande verksamhet i Galkayo under sju år, där vi utbildade
            ungefär 3 300 med hjälp av olika biståndsinsatser. Det var korta
            utbildningar utbildningar i verkstadsteknik, vårdutbildningar,
            kontorsutbildningar och så vidare. 80 procent av deltagarna fick
            arbete. Det finns alltså goda möjligheter.
          </note>
          <note>
            Jag tycker även att man ska titta på möjligheterna att samverka
            på plats med till exempel Norsk flyktinghjälp, som också har medverkat,
            och Diakonia. De har funnits inne i landet under hela den tjugoårsperiod
            då det har varit väldigt besvärligt, med olika framgångar. Därför
            tycker jag att man ska ta vara på det som finns och titta på möjligheterna
            framöver.
          </note>
          <note>
            Jag noterar också att Försvarsmakten när det gäller Atalanta
            nästa år, från april till augusti, ska presentera någonting som
            ska komma ganska snabbt. Det vore väldigt intressant att kunna
            göra detta parallellt. Det är ungefär som i Afghanistanfrågan,
            där vi successivt går över i ett civilt engagemang. Helst skulle
            man också i ökad utsträckning jobba med de civila insatserna,
            till exempel fiskeprojekt för människor vid Somalias kust som
            är jättelång. Det är ett enormt fiskevatten, och det finns enorma
            möjligheter om man ger människor som bor där möjlighet att verka
            inom denna näring.
          </note>
          <note>
            Det finns förutsättningar, och jag vill verkligen medverka till
            att vi ska få till stånd ett konkret arbete.
          </note>
          <note type="speaker">
            Anf. 193 Statsrådet GUNILLA CARLSSON (M):
          </note>
          <note>
            Fru talman! Låt mig börja med interpellantens fråga om säkerheten.
            EU är en central aktör i Somalia, den största biståndsgivaren
            till landet och även en finansiär till AU:s fredsbevarande styrka
            Amisom genom den afrikanska fredsfaciliteten. Det är alltså genom
            EU vi bidrar till att främst bygga säkerhet och bidra till detta
            i landet.
          </note>
          <note>
            Vår uppfattning är att Amisoms närvaro under de kommande åren
            kommer att vara helt nödvändig för att upprätthålla vad jag skulle
            kunna kalla en relativ stabilitet i Somalia. Tidpunkten för just
            Amisoms tillbakadragande är avhängig de nationella säkerhetsstyrkornas
            utveckling. Nya lokala och regionala administrationer som har
            folkets stöd måste kunna etableras i de områden al-Shabab lämnar,
            och det är viktigt att då se att vi samlat inte bara får utveckling
            utan också kan se till att fred och säkerhet därigenom stärks.
          </note>
          <note>
            Sverige bidrar till Amisom, och vi bidrar till EU:s Training
            Mission som just nu finns i Uganda. Vi bidrar med personal, utbildare,
            stab och genderrådgivare samt stöder Operation Atalanta och den
            maritima kapacitetsuppbyggnadsinsatsen EUCAP Nestor.
          </note>
          <note>
            Fram till i somras har Sverige deltagit i en säkerhetskommitté
            för Somalia med deltagare från Internationella samfundet och den
            tidigare övergångsregeringen om den somaliska säkerhetssektorn.
            Nu diskuteras i Mogadishu och Nairobi hur detta ska fortsätta,
            men det är mycket tydligt att förväntningarna på svenskt engagemang
            i denna del är stora. Vi ska respektera att det nu finns en ny
            politisk motsvarighet i Somalia som vi ska kunna arbeta tillsammans
            med och som måste få ägarskapet och känslan för sin egen säkerhet.
          </note>
          <note>
            Ett sätt att se att det finns framtidshopp och möjligheter är
            att titta på jobb. Första gången jag var i Mogadishu träffade
            jag borgmästaren, som sade: Välkommen hit! Här har vi hundra procents
            ungdomsarbetslöshet.
          </note>
          <note>
            Det handlar om att kunna hitta möjligheter och fylla de behov
            som naturligt finns i ett land som har varit ödelagt av krig och
            våldshandlingar under drygt två decennier. Det finns mängder av
            behov som måste tillgodoses men också många som måste komma i
            arbete, inte minst de unga. Att här göra de rätta insatserna snabbt
            och flexibelt tror jag blir avgörande för att visa att vi verkligen
            bidrar på bästa sätt till somalisk återuppbyggnad.
          </note>
          <note>
            När jag senast besökte Mogadishu, den 18 september, var jag faktiskt
            den första europeiska ministern där efter övergångsperiodens slut.
            Jag mötte bland annat presidenten och talmannen och talade om
            dessa saker, och jag utlovade då ett ökat svenskt engagemang med
            tydligt fokus på väl samordnat internationellt stöd för att det
            ska kunna göra skillnad. Det fanns en stor uppskattning för de
            svenska insatserna men också, tror jag, potential att jobba tillsammans
            nordiskt. Det handlar inte bara om att se de rätt så omfattande
            behoven i Mogadishu utan också om att se att vi har kommit en
            bit på väg i Puntland och Somaliland, bland annat med den typ
            av samarbetspartner som nämndes i debatten, alltså NRK och Diakonia.
          </note>
          <note>
            Vi har anledning, fru talman, att ta det svenska samlade engagemanget
            för Somalia vidare. Även här, när vi nu för första gången efter
            att det nya parlamentet och den nya presidenten har utsetts i
            Somalia debatterar på djupet, tror jag dock att det är viktigt
            att vi utrustar oss med respekt för somaliskt ägarskap och även
            med tålamod med att detta kommer att ta tid.
          </note>
          <note>
            Jag tror att det svensk-somaliska engagemanget är brett, inte
            bara i kammaren utan runt omkring i vårt land. Om vi använder
            den relation vi har tack vare de många somaliska människor som
            bor och lever i vårt land och använder de länkar som redan finns
            tror jag att vi på ett väldigt effektivt och bra sätt kan ta vårt
            ansvar för utvecklingen i Somalia.
          </note>
          <note type="speaker">
            Anf. 194 CARINA HÄGG (S):
          </note>
          <note>
            Fru talman! Jag tackar, för jag tycker att jag fick en bättre
            bild av strukturen och hur man kommer att arbeta med och se på
            säkerhetsfrågorna framöver.
          </note>
          <note>
            Det är klart att detta är väldigt komplicerade frågor, men bakgrunden
            till min fråga är att jag ser att det hänger ihop vad man gör
            på ena sidan påverkar den andra delen av säkerhetsstrukturen.
            Detta är en så komplicerad miljö att det finns anledning att utvärdera
            och fundera på om detta var bra och om det fungerade bäst eller
            om man kan göra på ett annat sätt. Vi kommer nämligen också framdeles
            att befinna oss i komplicerade miljöer, och vi behöver dra dessa
            slutsatser.
          </note>
          <note>
            Sverige har gjort ansträngningar på flera områden, och nu ser
            vi att vi har nätverk, erfarenheter och kontaktnät. Vi kan bidra
            på ett aktivt sätt och känna att vi har ett ansvar att involvera
            dem vi vet är engagerade både i Somalia och här.
          </note>
          <note>
            Jag tyckte att det var spännande att höra så pass många svenska
            röster i Mogadishu, på samma sätt som vi tidigare har mött svenska
            röster när vi har kommit till Chile eller till andra länder. Man
            vänder tillbaka och vill göra en insats, och man söker efter förutsättningar.
            Man kanske kommer själv som man och försöker att ta med sig familjen
            när det blir möjligt och när man så småningom hittar skolor. Jag
            hittade även några kvinnor som hade vänt tillbaka från Sverige
            och som talade svenska. Det var någon från Göteborg som ville
            jobba med att utveckla kvinnorörelsen skapa jobb och småföretagande
            för att kvinnor skulle ha en egen utkomst.
          </note>
          <note>
            Det är trots den stora utmaningen viktigt att förmedla också
            det positiva, och det tycker jag att vi gemensamt har gjort här
            i dag. Det handlar om att se resurserna och möjligheterna i somalierna
            själva och i det somaliska samhället, trots alla stora svårigheter.
          </note>
          <note>
            Den fråga som kanske är den viktigaste nu är att verkligen ta
            vara på denna kompetens och dessa nätverk så att vi kan bidra
            till utvecklingen. Jag ser att andra länder är där Kina är där,
            och Turkiet är där. De uppges ha lovat att investera i parlamentet.
            Flera andra länder är alltså där; vi är inte ensamma. Jag tror
            dock att vi kan spela en väldigt avgörande roll, för vi har inga
            andra avsikter än att se till utvecklingen och säkerheten.
          </note>
          <note type="speaker">
            Anf. 195 Statsrådet GUNILLA CARLSSON (M):
          </note>
          <note>
            Fru talman! Jag tackar för möjligheten att diskutera Somalia,
            och jag tackar för interpellationen. Jag tror att vi har viktiga
            månader framför oss i Somalia för att nu snabbt etablera det nya
            ledarskapet.
          </note>
          <note>
            När jag träffade presidenten sade han att säkerhet, säkerhet
            och säkerhet kommer i första hand. Sedan hade vi också ett möte
            med de nyutsedda kvinnliga parlamentarikerna samlade, och de sade:
            Jaså, sade han bara att det kommer på första, andra och tredje
            plats? Vi skulle vilja säga att frågan hur vi ska kunna få säkerhet
            i landet kommer på första till tionde plats.
          </note>
          <note>
            Det förekommer ju en mängd övergrepp, och vi vet att läget just
            nu för bland annat journalister och andra är mycket svårt inte
            minst i Mogadishu.
          </note>
          <note>
            Säkerhetsläget är ett bekymmer om vi vill ha utveckling och fred.
            Men jag tror att inom ramen för Europeiska unionen, med nordiskt
            samarbete på plats för att stötta utvecklingsinsatser och med
            FN som har en bra politik för landet finns det möjlighet att den
            optimism som vi har nämnt här i kammaren i dag kan hålla i sig.
            Ansvaret kommer att ligga på det somaliska ledarskapet. Just nu
            finns det all anledning för oss att noga kalibrera det fortsatta
            svenska utvecklingssamarbetet, som ju syftar till att öka säkerheten,
            ge en utvecklingspotential och i samverkan med andra använda våra
            samlade resurser så effektivt som det någonsin är möjligt.
          </note>
          <note>
            Detta blir inte möjligt att genomföra såvida vi inte har en bra
            dialog med grannländerna och får en gemensam syn på vikten av
            fred och säkerhet i Somalia för att äntligen bryta åratal, ja,
            decennier, av krig och konflikter och råda bot på brist på utveckling.
            Jag hoppas att optimismen kan leva vidare. Vi gör allt för att
            stödja den utvecklingen.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 2012/13:53 om skattediskriminering
            av hyresrätten
          </note>
          <note type="speaker">
            Anf. 196 Finansminister ANDERS BORG (M):
          </note>
          <note>
            Fru talman! Hillevi Larsson har frågat civil- och bostadsministern
            om han har gjort det ställningstagandet att det är en rimlig ordning
            att hyresrätten är skattemässigt missgynnad jämfört med ägarrätt
            och om han avser att ta några initiativ med anledning av en rapport
            från Fastighetsägarna, Sabo och Hyresgästföreningen.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            En väl fungerande arbetsmarknad är en viktig förutsättning för
            en god ekonomisk tillväxt och en konkurrenskraftig ekonomi. Bostadsmarknaden
            måste präglas av mångfald för att möta både människors behov och
            behovet av rörlighet på arbetsmarknaden. Mångfalden bland upplåtelseformerna
            ökar tryggheten och tillgängligheten på bostadsmarknaden. Bostäder
            som upplåts med hyresrätt är alltså ett viktigt inslag på denna
            marknad.
          </note>
          <note>
            Regeringen har den 12 april 2012 beslutat om kommittédirektiven
            Översyn av beskattningen av hyresrätter och vissa andra boendeformer
            . Av dessa direktiv framgår att kommittén ska lämna förslag på
            förbättring av den skattemässiga ställningen för hyresrätter i
            syfte att öka utbudet av sådana bostäder. Uppdraget ska redovisas
            senast den 15 oktober 2013. Det pågår således ett arbete med att
            se över beskattningen av hyresrätter. Jag avser inte att föregripa
            kommitténs arbete.
          </note>
          <note type="speaker">
            Anf. 197 HILLEVI LARSSON (S):
          </note>
          <note>
            Fru talman! Det var väldigt intressant att läsa den rapport som
            togs fram för ett par år sedan av Fastighetsägarna, Sabo och Hyresgästföreningen.
            De hade kommit fram till att den som bor i en hyresrätt betalar
            i genomsnitt 2 000 kronor mer per månad jämfört med en som bor
            i villa, radhus eller bostadsrätt. Det var den jämförelse som
            gjordes.
          </note>
          <note>
            Jag tror att vi vill ha ett bostadsbestånd där man fritt kan
            välja om man vill bo i hyresrätt, bostadsrätt, villa, radhus,
            kooperativ hyresrätt eller någon annan boendeform. Den här snedfördelningen
            skattemässigt gör att hyresrätten blir missgynnad och att hyresgäster
            blir missgynnade jämfört med dem som äger sin bostad. Drivkraften
            att bygga hyresrätter blir lägre på grund av den skattemässiga
            diskrimineringen. Det kan vara kostnader som uppkommer i byggprocessen
            som man inte får ersättning för eller upplever att man inte får
            det på samma sätt som när det gäller egnahem. Den skattemässiga
            diskrimineringen påverkar såklart möjligheten att ta ut hyra.
          </note>
          <note>
            Därför menar till exempel Hyresgästföreningen att det skulle
            vara ett mycket bra förslag att ta bort den skattemässiga diskrimineringen
            av hyresrätten. Det vore ett väldigt bra förslag även för att
            öka byggandet av hyresrätter.
          </note>
          <note>
            Ett konkret förslag som läggs fram i denna rapport av Fastighetsägarna,
            Sabo och Hyresgästföreningen är slopad fastighetsskatt på hyresrätten
            kanske ett djärvt förslag som naturligtvis måste vägas samman
            med den övriga fastighetsskatten. Man kan säga att förändringarna
            i fastighetsskatten, som nu kallas avgifter, har inneburit att
            de som äger gynnas, medan de som inte äger missgynnas. Någon form
            av balans bör man uppnå på det här området. Hur man sedan väljer
            att göra det är en annan fråga. Men det är helt uppenbart att
            balansen måste återställas.
          </note>
          <note>
            Det andra förslaget är skattefria underhållsfonder. Det skulle
            ge möjlighet att spara för framtiden och underhålla hyresrättsbeståndet.
            Ett problem som vi har är att det finns väldigt många gamla lägenheter
            som behöver renoveras, men man har inte gjort det under åren.
            Nu är läget katastrofalt på många håll, inte minst inom miljonprogrammen.
            Det här skulle öka drivkraften att ha underhållsfonder och spara
            för framtiden. I dag betalar man drygt 26 procent i skatt om man
            har en underhållsfond, men för dem som har egnahem kostar det
            ingenting att spara för framtiden, i skatteform i alla fall.
          </note>
          <note>
            Det är ett intressant förslag som skulle minska den skattemässiga
            diskrimineringen av hyresrätten, skapa en drivkraft att ha underhållsfonder
            och göra att vi inte fick så nedgångna fastigheter som vi har
            i dag på många håll.
          </note>
          <note>
            Det tredje förslaget är att sätta en mycket låg moms för hyresrätter,
            så låg som 6 procent.
          </note>
          <note>
            Det här är bara några förslag, men det finns mycket annat man
            kan tänka sig. Man skulle kunna titta på den avdragsrätt som i
            dag finns för till exempel villaägare som kan dra av 30 procent
            av ränteutgifterna. Kanske kunde man göra något liknande med ränteutgifter
            kopplade till hyresrätt.
          </note>
          <note type="speaker">
            Anf. 198 Finansminister ANDERS BORG (M):
          </note>
          <note>
            Fru talman! Hyresrätten är central för en väl fungerande bostadsmarknad.
            Vi vet att rörlighet på bostadsmarknaden är viktig därför att
            vi annars får bekymmer på arbetsmarknaden. Det är viktigt att
            det finns hyresrätter för dem som önskar det, att det är lönsamt
            att producera dem och äga dem och att det är rimligt att bo i
            dem. Det är centralt att vi fortsätter att utveckla hyresmarknaden
            åren framöver.
          </note>
          <note>
            Vi har sagt väldigt tydligt att beskattningen bör ses över. Det
            är alldeles uppenbart att regeringen har noterat den här frågan.
            Vi får en skattesänkning av fastighetsskatten den 1 januari 2013
            från 0,4 till 0,3 procent. Vi har i de här frågorna haft en bra
            dialog med både fastighetsägare och hyresgäster. Vi ska återkomma
            till frågan när utredningen kommer till nästa höst. Då kan vi
            se i vilken utsträckning vi har en missgynnad ställning för hyresrätterna
            och landa detta på ett bra sätt.
          </note>
          <note type="speaker">
            Anf. 199 HILLEVI LARSSON (S):
          </note>
          <note>
            Fru talman! Jag tycker att det är bra att regeringen har tillsatt
            den här utredningen i frågan, och jag hoppas verkligen att vi
            får ett bra förslag i oktober 2013. Framför allt hoppas jag att
            vi kan fatta beslut före valet så att det händer något i den här
            frågan. För varje dag som går är det mycket tråkigt för de hyresgäster
            som blir diskriminerade skattemässigt. Hyresrätten som sådan behöver
            verkligen stärkas. Vi kan se i dag att det just är hyresrätter
            som det på många håll råder brist på, inte minst i storstäderna.
            Allt vi kan göra för att underlätta byggandet av hyresrätter är
            positivt.
          </note>
          <note>
            Det är också bra att bostadsministern rent ut har sagt att hyresrätten
            är skattediskriminerad. Det sade han i en debatt med Barbro Engman,
            ordförande för Hyresgästföreningen. Det är bra att man nu börjar
            tala klarspråk i frågan. Det gäller dock att det blir bra förslag.
            Det återstår att se.
          </note>
          <note>
            Vi får väl se vad översynen utmynnar i. Det räcker inte att göra
            små saker på ytan, utan det är rejäla förändringar som krävs i
            och med att den här skattediskrimineringen har funnits redan tidigare.
            När man har infört reformer som framför allt har gynnat egnahemsägare
            har klyftan mellan hyresgästerna och dem som äger sin bostad förstärkts.
          </note>
          <note>
            Jag var inne på fastighetsavgiften tidigare. Där har det varit
            en sådan förändring som har gynnat dem som äger, framför allt
            dem som äger mycket och högt taxerade villor. Men även ROT-avdraget
            har en konstruktion som gör att hyresgästerna och hyresrätten
            över huvud taget inte omfattas. Det är en rad reformer. Ägarlägenheter
            är också en reform som inte kan sägas gynna hyresgästerna, utan
            den gynnar det egna ägandet.
          </note>
          <note>
            Man kan se att hyresrätten som sådan har varit klämd. Det har
            blivit lättare att ombilda från hyresrätt till bostadsrätt. Det
            är så klart gynnsamt för dem som äger en bostadsrätt och som har
            kunnat göra klipp, framför allt i innerstäderna i storstäderna.
          </note>
          <note>
            Men det har också lett till att beståndet av hyresrätter minskar,
            speciellt på attraktiva platser, eftersom man ombildar. Man säljer
            ut allmännyttan på en hel del håll. Man har även tagit bort stödet
            för byggande av hyresrätter. Det är inte längre lika gynnsamt
            för bostadsbolagen.
          </note>
          <note>
            Det är många bostadsbolag i dag som resonerar som så att det
            är en säkrare investering att bygga bostadsrätter, villor och
            radhus, för då får man tillbaka det man har lagt ned i byggkostnader
            direkt när man säljer. När det gäller hyresrätten ska man själv
            förvalta hyresbostäderna. Då kan det vara en återbetalningstid
            på 3040 år. Hoppet är då att sälja till en hyresvärd, men där
            har reglerna varit sådana att de även slår mot hyresvärdar jämfört
            med egnahemsägare.
          </note>
          <note>
            Att stärka hyresrätten som sådan och att framför allt stärka
            hyresgästernas ställning är det viktiga. En förhoppning, förutom
            att få i gång byggandet av hyresrätter, är att man skulle kunna
            få ned hyresnivåerna. En del av hyran man betalar gäller ju den
            här skattediskrimineringen, som man ersätter hyresvärden för.
          </note>
          <note type="speaker">
            Anf. 200 Finansminister ANDERS BORG (M):
          </note>
          <note>
            Fru talman! I direktiven, som beslutades den 12 april 2012 av
            regeringen, fastslås utgångspunkten för arbetet:
          </note>
          <note>
            För att i högre grad uppnå en väl fungerande bostadsmarknad krävs
            att utbudet och mångfalden av bostäder ökar, framför allt i tillväxt-
            och storstadsområden. Sedan kommer vi till nyckelorden: Kommittén
            ska lämna förslag på förbättring av den skattemässiga ställningen
            för bostäder som upplåts med hyresrätt i syfte att öka utbudet
            av hyresbostäder. Förändringarna i beskattningen ska i första
            hand, direkt eller indirekt, avse den kommunala fastighetsavgiften
            för hyresbostäder.
          </note>
          <note>
            Kommittén har naturligtvis också en lång rad andra uppdrag. Det
            gäller till exempel att se över de oäkta bostadsrätterna och ställningen
            för kooperativa hyresrätters beskattning etcetera. Det gäller
            för den delen också om skattereduktion för ROT-arbete bör utvidgas
            till att gälla hyresrätter.
          </note>
          <note>
            Det här är naturligtvis utgångspunkten. Regeringen anser att
            det är viktigt och bra att vi får en väl fungerande hyresmarknad
            och att det finns en bra möjlighet att omsätta hyresrätter och
            att det finns en attraktivitet i att bygga nya hyresrätter.
          </note>
          <note>
            Detta ska ses över. Och, som sagt, en tydlig inriktning från
            regeringens sida ligger i det faktum att från den 1 januari 2013
            sänks fastighetsavgiften för hyresrätter till 0,3 procent. Och
            man ska ändå komma ihåg att vi under de senaste åren har genomfört
            rätt kraftiga sänkningar när det gäller hyresbeskattningen.
          </note>
          <note type="speaker">
            Anf. 201 HILLEVI LARSSON (S):
          </note>
          <note>
            Fru talman! Jag tycker att det är bra att man rent ut säger att
            man ska se över fastighetsavgiften för hyresrätten och även överväga
            ROT-avdraget. Jag tycker även att man borde se på de övriga förslagen,
            som har lagts fram av Sabo, Fastighetsägarna och Hyresgästföreningen.
            Jag tycker att där finns en del intressanta förslag.
          </note>
          <note>
            Frågan om ränteavdragen bör man också titta på. Det är alltså
            30 procents ränteavdrag som villaägare har medan man inte har
            någonting alls inom hyresrätten. Om man slår ut det på många år
            är det en enorm fördel för den som bor i ett eget hem jämfört
            med den som bor i hyresrätt. Jag tycker att man på något sätt
            borde titta på den frågan också.
          </note>
          <note>
            Men det som ändå föreslås är positivt. Jag hoppas att man kommer
            en bra bit på vägen. Det räcker inte, tycker jag, att man minskar
            skattediskrimineringen lite grann, med tanke på hur stor den är.
            Det är i genomsnitt 2 000 kronor per månad. Det blir 24 000 per
            år. Och då ska man veta att många av dem som bor i hyresrätter
            har lägre inkomster än dem som bor i egnahem. Det finns undantag,
            såklart. Men många har lägre inkomster och osäkrare inkomster
            som kan innebära att de inte får lån för att köpa en bostad, utan
            de är hänvisade till att bo i hyresrätt.
          </note>
          <note>
            Att då diskriminera just denna grupp så hårt blir uppochnedvända
            världen med tanke på att de har sämre och osäkrare inkomster.
            Att de då ska betala mer i skatt blir väldigt konstigt.
          </note>
          <note>
            Och att man missgynnar hyresrätten slår hårt mot tillväxten och
            jobben. Det är nämligen avgörande för rörligheten på arbetsmarknaden
            att det finns ett bra bestånd av hyresrätter.
          </note>
          <note>
            Det senaste förslaget om privatuthyrning, att man ska kunna höja
            hyrorna vid andrahandsuthyrning, riskerar att höja hyrorna ytterligare.
          </note>
          <note type="speaker">
            Anf. 202 Finansminister ANDERS BORG (M):
          </note>
          <note>
            Fru talman! Regeringen har alltså tillsatt en utredning. Den
            ska arbeta fram till den 15 oktober. Man ska föreslå förbättringar
            när det gäller beskattningen av hyresfastigheter i syfte att helt
            enkelt få en bättre fungerande hyresmarknad dels för dem som är
            boende, dels för dem som bygger hyresrätter, så att vi får en
            större rörlighet på arbetsmarknaden.
          </note>
          <note>
            Jag får tacka för denna interpellation, fru talman.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellationerna 2012/13:80, 118 och 119 om personal-
            eller närvaroliggare, månadsvisa kontrolluppgifter och annan skattekontroll
          </note>
          <note type="speaker">
            Anf. 203 Finansminister ANDERS BORG (M):
          </note>
          <note>
            Fru talman! Hans Olsson har frågat mig dels när närvaroliggare
            kommer i fler branscher och i synnerhet inom byggbranschen i kombination
            med krav på månadsvisa kontrolluppgifter, dels vilka andra initiativ
            jag tar mot den grova organiserade brottslighetens skattefusk
            och illojal konkurrens.
          </note>
          <note>
            Raimo Pärssinen har frågat mig dels vilka initiativ jag avser
            att ta mot skattefusk, svartjobb och bidragsbrott inom taxibranschen,
            dels om jag avser att ta initiativ till redovisnings- eller tömningscentraler
            för taxibranschen, dels vilka resurser jag avser att tillföra
            Skatteverket och andra myndigheter i syfte att bekämpa svarttaxi
            och oseriösa taxiföretagare.
          </note>
          <note>
            Peter Persson har frågat dels mot bakgrund av vilka fakta och
            argument en proposition om månadsuppgifter har stoppats upp, dels
            efter vilka åtgärder jag avser att presentera en proposition i
            frågan, dels vilka ytterligare initiativ jag avser att ta mot
            det inhemska skattefusket.
          </note>
          <note>
            Regeringen överlämnade den 31 oktober i år en proposition med
            förslag till personalliggare för tvätteribranschen. I propositionen
            gör regeringen bedömningen att utredningsförslagen när det gäller
            byggbranschen inte kan läggas till grund för lagstiftning. I stället
            anser regeringen att frågan om hur ett kontrollsystem för byggbranschen
            ska vara utformat ska utredas. Arbetet med att ta fram direktiv
            till en sådan utredning pågår. Den utredning som fått i uppdrag
            att ta fram ett förslag rörande redovisningscentraler för taxi
            ska lämna sitt förslag senast den 1 mars 2013. Månadsuppgiftsutredningens
            förslag bereds inom Regeringskansliet.
          </note>
          <note>
            Regeringen bedriver kampen mot skattefusket, bidragsfusket och
            den illojala konkurrensen på bred front. Det sker bland annat
            genom åtgärder som ökar effektiviteten i Skatteverkets kontrollarbete,
            som till exempel kassaregister och personalliggare. Här kan också
            nämnas det omfattande arbetet med att få till stånd informationsutbyte
            med skatteparadis och förslaget i budgetpropositionen för 2013
            om omvänd skattskyldighet för mervärdesskatt vid handel med avfall
            och skrot av vissa metaller.
          </note>
          <note>
            Skattefusk genom oredovisat arbete motverkas också genom åtgärder
            som jobbskatteavdraget och avdragen för RUT- och ROT-arbete. Genom
            att sänka bolagsskatten minskas incitamenten för företagen att
            skatteplanera med hjälp av ränteavdrag. Utöver detta har regeringen
            i budgetpropositionen föreslagit att de befintliga ränteavdragsbegränsningar
            som trädde i kraft den 1 januari 2009 ska utvidgas.
          </note>
          <note>
            Frågan om resurser till Skatteverket och andra myndigheter ska
            beslutas inom ramen för budgetprocessen.
          </note>
          <note type="speaker">
            Anf. 204 HANS OLSSON (S):
          </note>
          <note>
            Fru talman! Tack för svaret! Jag måste tyvärr säga att jag har
            märkt att det fanns en större ödmjukhet hos finansministern tidigare,
            om vi backar några år tillbaka. Vi har ju haft några interpellationsdebatter
            förut.
          </note>
          <note>
            Nu säger finansministern med kraft att regeringen bedriver kampen
            mot skattefusket, bidragsfusket och den illojala konkurrensen
            på bred front. Det sker bland annat genom åtgärder som ökar effektiviteten.
            Det är kontrollarbete, kassaregister, personalliggare och så vidare.
          </note>
          <note>
            Fru talman! För drygt fyra år sedan, den 11 november 2008, hade
            vi en liknande interpellationsdebatt där jag hade ställt ungefär
            samma frågor. Då sade finansministern, lite ödmjukare: Låt mig
            inleda med att säga att vi har funnit att vissa förslag som den
            förra regeringen framförde var värda att fortsätta att driva.
          </note>
          <note>
            Det var alltså den socialdemokratiska regeringen han pratade
            om.
          </note>
          <note>
            Det har vi också gjort med reglerna om personalliggare i restauranger
            och hos frisörer. Vidare har vi, efter en viss modifiering, gått
            vidare med idén om certifierade kassaregister i kontantbranschen.
          </note>
          <note>
            Finansministern tyckte då att det var läge att gå vidare med
            de socialdemokratiska förslagen. Nu säger han att man jobbar på
            bred front med de här sakerna.
          </note>
          <note>
            Men för att gå in lite mer i detalj så ska jag citera från finansministerns
            svar när vi hade den här interpellationsdebatten 2008: När det
            gäller en eventuell utvidgning av systemet med personalliggare
            och oannonserade kontrollbesök har Finansdepartementet tillsatt
            en utredare för att utvärdera systemet och se om och i så fall
            hur det bör utvidgas. Uppdraget ska redovisas i september nästa
            år.
          </note>
          <note>
            För tre år sedan, 2009, skulle alltså den här utredningen redovisa
            hur det skulle gå till.
          </note>
          <note>
            Det är tre år sedan denna utredning skulle vara klar. Byggbranschen,
            både arbetsgivarorganisationen och de fackliga organisationerna,
            ropar efter samhällets hjälp för att ta tag i dessa problem. De
            skriver tillsammans debattartiklar där de kräver att Skatteverket
            får göra oannonserade arbetsplatskontroller samt att skatter och
            arbetsgivaravgifter inte längre ska betalas i klumpsumma utan
            kopplas till den enskilda arbetstagaren.
          </note>
          <note>
            För tre år sedan var alltså utredningen klar. Branschen ropar
            efter samhällets stöd, och jag anser, fru talman, att min fråga
            är väldigt berättigad: När kommer det närvaroliggare i fler branscher,
            i synnerhet inom byggbranschen, i kombination med krav på månadsvisa
            kontrolluppgifter?
          </note>
          <note>
            För fyra år sedan lovade finansministern att det skulle tillsättas
            en utredning. För tre år sedan var utredningen klar. Branschen
            ropar efter hjälp. Svar, tack!
          </note>
          <note type="speaker">
            Anf. 205 RAIMO PÄRSSINEN (S):
          </note>
          <note>
            Fru talman! Interpellationsdebatterna är en del av riksdagens
            kontroll av regeringen. Jag har också gått tillbaka i tiden och
            tittat på interpellationsdebatter som jag hade med finansminister
            Borg 2008, 2009 och 2010, specifikt när det gäller fusket inom
            taxibranschen. Jag är lite nyfiken. Jag är i ett annat utskott
            nu, så det känns roligt att få ha den här debatten med Anders
            Borg.
          </note>
          <note>
            Anders Borg har sina förtjänster. Men när jag går in och tittar
            efter vad som hänt och hur det stämmer med vad finansministern
            sade 2008, 2009 och 2010 måste jag tyvärr konstatera att när det
            gäller kampen mot fusket inom taxibranschen är han en stor pratbubbla.
          </note>
          <note>
            Redan i september 2006 fanns det en lagrådsremiss framme som
            handlade om obligatoriska redovisningscentraler för taxi. Sedan
            dess har alltså Taxiförbundet och Transport idogt försökt arbeta
            fram att regeringen ska ta förslaget om redovisningscentraler.
            Men detta lade Anders Borg helt åt sidan.
          </note>
          <note>
            I de interpellationsdebatter jag har haft med Anders Borg har
            han delat min problembeskrivning. Han har sagt sig vara uppriktigt
            glad över mitt engagemang i de här frågorna. Jag har högläst ur
            brev som Taxiförbundet har skrivit tillsammans med Transport om
            det angelägna i de här frågorna.
          </note>
          <note>
            Vi har också diskuterat storleken på fusket. Det fanns en beräkning
            som Taxiförbundet gjorde som handlade om 2 miljarder kronor enorma
            summor. Ett annat sätt att beskriva det här på var att det kostar
            ungefär 40 000 kronor i timmen.
          </note>
          <note>
            Nu skriver Anders Borg återigen att man bedriver kampen mot skattefusket
            på bred front. Då måste jag fråga vad det är han har gjort speciellt
            när det gäller fusket inom taxi. Jag får inte svar på den frågan.
          </note>
          <note>
            Det blev ett tillkännagivande här i riksdagen om obligatoriska
            tömningscentraler. Tänker Anders Borg följa detta tillkännagivande
            och se till att det verkligen händer någonting? Det här är ingen
            fråga som Anders Borg kan vifta undan. Det har vi varit rörande
            överens om i tidigare debatter.
          </note>
          <note>
            Det är en allvarlig fråga. Det handlar om att seriösa taxichaufförer
            får benen undanslagna av oseriösa som kapar åt sig upphandlingar
            på ett sätt som gör att det inte går att bedriva rörelsen på det
            sätt som det är tänkt. Det kallas för marknadsstörningar, och
            det borde väl vara någonting som finansministern är intresserad
            av.
          </note>
          <note>
            Återigen: Varför har inte Anders Borg gjort någonting trots alla
            utfästelser som kom 2008, 2009 och 2010 utan negligerar detta?
            I svaret skriver han nu om en bred front och att han ska tillsätta
            en utredning om obligatoriska tömningscentraler. Finns det inget
            intresse i frågan, Anders Borg?
          </note>
          <note>
            Jag har ställt den frågan förut, och i debatterna har Anders
            Borg bedyrat att det finns det visst och han är glad över engagemanget.
            Då blir frågan: Varför inte ställa upp på Taxiförbundet och transportarbetarna
            och ha ordning och reda i den här frågan?
          </note>
          <note type="speaker">
            Anf. 206 PETER PERSSON (S):
          </note>
          <note>
            Fru talman! Jag tackar finansministern för svaret som i sanning
            innehöll åtskilliga brister.
          </note>
          <note>
            Skattefusk innehåller egentligen tre moment som alla är lika
            allvarliga. För det första: Skatteundandragandet, möjlig finansiering
            av välfärd och av investeringar i vårt land, är lågt räknat 133
            miljarder. För det andra: Sönderslagningen av konkurrensneutralitet
            gynnar den som fuskar, myglar och undandrar och missgynnar den
            som är sjyst och skötsam. För det tredje: Det är ett element i
            förstörelsen av ett gott arbetsliv med lönedumpning och utnyttjande
            av sociala villkor.
          </note>
          <note>
            Häromveckan var jag på en konferens om sociala villkor i arbetslivet
            där en byggmästare, Jens Hoffmann i Dipart, talade om osundheter
            i byggbranschen, om att man betalar arbetsgivaravgift för sju
            personer men sysselsätter fyrtio. Han vädjade om att politiskt
            gå in och göra det jag interpellerar om, det vill säga att månadsvis
            redovisa kontrollavgift för antalet anställda.
          </note>
          <note>
            Johan Lindholm, Byggnads ordförande, talar om utnyttjande i byggsektorn
            där man betalar 16 kronor i timmen när det rätteligen skulle ha
            varit 158 kronor.
          </note>
          <note>
            Ella Niia, ordförande i Hotell- och restaurang berättar om arbetskraft
            som rekryterades i vårt land.
          </note>
          <note>
            För mig är man välkommen, men det som inte är välkommet är utnyttjandet,
            att få en månadslön på 4 0005 000 kronor och betala en förmedlingsavgift
            på 8 000 för att komma hit och få jobb. Allt fler upplever det
            stötande i ett arbetsliv som förflackas hur människor socialt
            undertrycks och hur skatteinkomster försvinner.
          </note>
          <note>
            En bransch, Sveriges Möbeltransportörers Förbund och Sveriges
            Åkeriföretag skrev 2009 till finansministern och tog upp frågan
            om fusk och skatteundandragande i flyttbranschen. Något svar från
            statsrådet har över huvud taget inte getts, och man har ytterligare
            i två nya skrivelser påtalat frågan. Tre år har gått. Seriösa
            företagare vädjar om bidrag för att kunna upprätthålla seriositeten.
            Finansdepartementet med finansministern i spetsen har inte svarat.
          </note>
          <note>
            Det tar oändlig tid att över huvud taget besvara en skrivelse
            eller få till stånd ett engagemang i de här frågorna. Men när
            det gällde sjukförsäkringen och arbetslöshetskassan kunde ni slå
            till direkt, med förödande konsekvenser för många människor. Det
            är också politik och skildrar Anders Borg.
          </note>
          <note type="speaker">
            Anf. 207 MARIA ABRAHAMSSON (M):
          </note>
          <note>
            Fru talman! Jag skulle vilja påminna mina socialdemokratiska
            bröder om den här. Har ni läst den? Det är en departementspromemoria
            med förslag om närvaroliggare och kontrollbesök. Det är den promemoria
            som sågades av remissinstanserna. Såväl LO som Byggnads, Svenskt
            Näringsliv och många andra sågade den rakt av.
          </note>
          <note>
            Det är den här skriften som ni tycker ska ligga till grund för
            lagstiftning. Det är den här, som ni stressar i skatteutskottet,
            som ska leda till lagstiftning nästa år. Någon gång under 2013
            ska detta ligga på bordet, den lagstiftning som är underkänd.
          </note>
          <note>
            Jag tycker att det är ansvarslöst, och jag vill här också ge
            lite tid. Vi har justerat betänkandet i skatteutskottet, där ni
            är i majoritet tillsammans med Sverigedemokraterna, Miljöpartiet
            och Vänstern, och där vidhåller ni att det är det här förslaget
            som ska upp på bordet.
          </note>
          <note>
            Då kan jag bara säga vad Byggnads sade om detta. De tyckte att
            det var ganska märkligt att utredaren hade fokuserat på tillämpningsproblem
            i stället för att lösa problemen så att man kunde utsträcka reformen
            till att gälla även byggbranschen. LO i sin tur var missnöjt med
            att ROT-verksamheten undantogs helt och hållet från kravet på
            närvaroliggare. Svenskt Näringsliv konstaterade att utredarens
            slutsatser saknade stöd i utredningens egen utvärdering av de
            tidigare genomförda reformerna när det gällde frisörer och krogar.
          </note>
          <note>
            Det är klart att man skulle kunna säga att det ytterst är regeringens
            fel, att tillsätta en sådan rent ut sagt sopig utredare som inte
            klarade av det uppdrag han fick. Men den invändningen har jag
            inte hört från er, inte alls.
          </note>
          <note>
            När regeringen nu rättar till de misstag som har begåtts, den
            utredning som inte funkar, när man aviserar och tillsätter en
            ny utredning som ska ta tag i det här för att vi ska få en sjyst
            lagstiftning som kan vara effektiv på det här området är ni emot
            det. Ni vill inte ha det. Fram med det här skräpet! Fram med promemorian!
          </note>
          <note>
            Det här skulle jag gärna vilja ha lite kommenterat om tillfälle
            finns.
          </note>
          <note>
            Jag tycker också att ni verkade förvånade när jag visade upp
            den här produkten. Läs den! Ni hinner göra det till den 23 januari
            när vi har debatten i kammaren.
          </note>
          <note type="speaker">
            Anf. 208 Finansminister ANDERS BORG (M):
          </note>
          <note>
            Fru talman! Skatteundandragande och skattefusk är mycket allvarligt.
            Det är en central uppgift för Finansdepartementet och regeringen
            att åtgärda det så att vi har möjligheter att få in skatteintäkter
            med lägsta möjliga skattesatser för att täcka de utgifter vi har
            så att vi har stabilitet i våra offentliga finanser.
          </note>
          <note>
            Här har regeringen varit väldigt aktiv. Vi har förändrat regelverken
            när det gäller handelsbolagens möjligheter att göra transaktioner
            med fastigheter. Vi har begränsat räntesnurrorna. Vi har i den
            här budgetpropositionen lagt fram en mycket kraftig begränsning
            av möjligheten att föra över vinster som ska beskattas i Sverige
            till så kallade skatteparadis. Vi har, som påpekats, gått vidare
            med ett par förslag som den förra regeringen tog fram när det
            gällde personalliggare och på ett antal andra områden.
          </note>
          <note>
            Det här är viktigt arbete, och det ska naturligtvis bedrivas
            och föras framåt, men man måste alltid prioritera utifrån hur
            man bedömer att det är mest akut. Det har till exempel gjort att
            räntebegränsningarna har varit prioriterade, därför att vi har
            haft en ökning av dem från nära noll i skatteutflöden till strax
            under 40 miljarder på en tioårsperiod. Det har därför varit oerhört
            centralt att snabbt komma framåt där.
          </note>
          <note>
            Sedan har vi ett antal olika förslag, och jag ska försöka kommentera
            vart och ett av dem.
          </note>
          <note>
            När det gäller byggsektorn är ju, precis som Maria Abrahamsson
            påpekar, problemet att den utredning som gjordes har mötts av
            väldigt hård kritik. Man kan se argumenten för att införa personalliggare
            i byggsektorn och man kan definitivt se skäl att gå vidare med
            andra kontrollåtgärder. Men just de här förslagen underkändes
            väldigt tydligt av remissinstanserna därför att de skulle vara
            mycket svåra att tillämpa.
          </note>
          <note>
            Därför har vi ett nytt uppdrag på väg kring byggsektorn för att
            försöka få fram väl fungerande kontrollmekanismer. Jag hade förhoppningen
            att detta uppdrag skulle vara klargjort redan till årsskiftet.
            Det är nu så nära slutet av året att vi förmodligen inte kommer
            att lyckas med det, men mycket tidigt under nästa år kommer vi
            att kunna sätta ett sådant uppdrag på plats.
          </note>
          <note>
            När det gäller taxi påpekar ju Raimo Pärssinen ett antal andra
            allvarliga svårigheter som man bör åtgärda. Där har vi tillsatt
            en utredare, Christer Sjödin, som är en mycket duktig utredare.
            Jag ska bara notera vad hans uppdrag är så att vi har det klart
            för oss. Han har bland annat fått i uppdrag att analysera och
            föreslå vilka krav som ska ställas på taxiverksamhet för att förbättra
            näringens redovisning av inkomster. Utredaren ska också föreslå
            krav på att obligatoriska redovisningscentraler för taxameter
            ska säkerställas. Det här uppdraget ska redovisas till den 1 mars
            2013, alltså en bit in på våren. Det är naturligtvis centralt
            att vi då kommer fram med ett fungerande förslag som vi kan få
            en bred politisk acceptans för.
          </note>
          <note>
            Månadsuppgiftsutredningen har ju varit ute på remiss, och vi
            har fått blandade remisskommentarer där, får man faktiskt säga.
            Det har varit rätt hård kritik från näringslivsorganisationerna.
            Både Statskontoret och Datainspektionen har lyft fram en del svårigheter.
            Samtidigt kan man se, som många remissinstanser gör, uppenbara
            fördelar med förslaget. Skulle jag lyfta fram två är det klart
            att ett månadsuppgiftssystem både skulle underlätta kontrollen
            av skattefusk och kontrollen av bidragsfusk. Det skulle alltså
            öka möjligheterna för myndigheter, till exempel Kronofogdemyndigheten
            och Skatteverket, att fullgöra sina uppgifter på ett bra sätt.
            I det förslaget pågår fortfarande beredning i Regeringskansliet.
          </note>
          <note>
            Summa summarum är det naturligtvis så att bekämpandet av både
            skatteundandragande och skattefusk är centralt. Det är viktigt
            för Finansdepartementet att människor betalar in sina skatter
            och att vi har ett väl fungerande system för detta. På några av
            de här områdena, byggsektorn och taxisidan, ser vi klara vägar
            framåt, och där har vi utredningar som ska jobba med detta. När
            det gäller månadsuppgifterna är det en fortsatt beredning i Regeringskansliet.
          </note>
          <note type="speaker">
            Anf. 209 HANS OLSSON (S):
          </note>
          <note>
            Fru talman! Det är en kväll som denna, Maria Abrahamsson, som
            man faktiskt känner lite sorg över att ens mamma har kommit till
            ett demensboende. Tänk så stolt hon skulle ha varit över att pojken
            hennes hade en debatt med Sveriges finansminister och att han
            blev så skärrad att han blev tvungen att kalla in hjälp. Men nu
            är det som det är.
          </note>
          <note>
            För att bemöta det Maria Abrahamsson sade har jag ett pressmeddelande
            från Byggbranschen i samverkan. Byggbranschen välkomnar initiativ
            från riksdagen om personalliggare. Vi välkomnar Skatteutskottets
            tillkännagivande om att regeringen nu ska ta fram förslag på personalliggare
            och månadsuppgifter. De har länge kämpat själva med frivilliga
            saker och är nu tacksamma för att det kommer att bli så här. Byggbranschen
            är tacksam för att vi har tagit detta utskottsinitiativ.
          </note>
          <note>
            Jag återgår till Anders Borg och den interpellation debatten
            handlar om. Det är klart att det är skillnad på hur man ser på
            tidsperspektiv, men jag tycker ibland att när det är stora saker
            på spel, dels pengar, dels företag som konkurreras ut, måste man
            vara lite snabbare. Jag har många exempel där regeringen har varit
            snabb fast folk har tyckt att det har varit fråga om dåliga grejer.
          </note>
          <note>
            Jag har här ett pressmeddelande från 2007. Där framgår hur Borg
            ska stoppa fusket. Det framgår vidare att oannonserade kontrollbesök
            ska kunna göras i bygg-, tvätteri- och taxibranschen. System med
            personalliggare ska undersökas för bygg- och tvätteribranscherna,
            liknande det som nu finns inom restaurangbranschen. År på år läggs
            på utan att något händer.
          </note>
          <note>
            Jag har fler bilder med texter om finansministern. Det är åtgärder
            mot skattefusk, från den 29 januari 2008 och finansminister Anders
            Borg. Vidare står det att man nu går vidare med åtgärdspaket mot
            skattefusk. Det handlar om möjligheten till oannonserade kontrollbesök
            inom bygg-, tvätteri- och taxibranschen. Ett utvidgat system med
            personalliggare inom bygg- och tvätteribranschen undersöks. Skatteverket
            ser över möjligheterna till lönecentral på internet. Det är förslag
            om att införa en gräns på 10 000 för kontrolluppgifter, och så
            vidare.
          </note>
          <note>
            Åren går och branscherna ropar efter åtgärder. Det är det här,
            finansministern, som gör att jag måste erkänna att jag känner
            en viss frustration. Jag vet inte riktigt vad som sätter stopp.
            Det måste ändå finnas en vilja från finansministern att se till
            att seriösa företagare kan fortsätta att driva sina företag, se
            till att vi får in pengar till välfärdsbygget och så vidare. Åren
            går, och jag hoppas av hela mitt hjärta att jag inte behöver stå
            här om ett eller två år och ställa samma frågor igen. Då har det
            gått fem, sex, sju år sedan finansministern avgav sitt löfte.
            Då börjar det bli riktigt pinsamt.
          </note>
          <note type="speaker">
            Anf. 210 RAIMO PÄRSSINEN (S):
          </note>
          <note>
            Fru talman! Jag är tvungen att upprepa att Anders Borg är en
            pratbubbla när vi talar om taxifusket. Han säger att han har tillsatt
            en utredning om obligatoriska tömningscentraler som ska vara klar
            i mars 2013. Varför gjorde Anders Borg så? Det är kanske så att
            Anders Borgs kompisar inte nådde ända riktigt fram i voteringen
            i riksdagen. Då fanns det ingen vilja från vare sig Anders Borg
            eller hans kamrater i moderata partiet att genomföra detta. De
            var emot. Nu kan han stoltsera med att det blir en utredning.
          </note>
          <note>
            Jag är inte nöjd med det. Vad kommer Anders Borg att säga när
            utredningen är klar? Kommer han då att genomföra förslagen? Frågan
            är varför. Jag har ställt frågan många gånger, Anders Borg. Varför
            är finansministern emot obligatoriska tömningscentraler?
          </note>
          <note>
            Skatteverket har själv räknat ut att de kommer att ge intäkter
            på minst 400 miljoner kronor. Branschen själv säger att fusket
            omfattar 2 miljarder kronor. Det är 40 000 kronor i timmen. Det
            är fråga om marknadsstörningar där de seriösa slås ut.
          </note>
          <note>
            Anders Borg utsätts för trycket från en majoritet i riksdagen
            att tillsätta en utredning. Men det fanns ett förslag färdigt
            i september 2006. Det är något som branschen verkligen har ropat
            efter. Då blir frågan: Varför, Anders Borg, är det så svårt? Vilka
            är hindren? Tekniskt har man gått igenom denna fråga vid ett flertal
            tillfällen och sagt att det går att genomföra detta fort.
          </note>
          <note>
            Titta på hur det ser ut i Gävle där jag bor. Där har de berättat
            om ett enkelt och genomförbart system för att hindra fusket, för
            att få bort rufflarna, för att få bort de som slår ut de som vill
            göra rätt för sig. Då sitter Anders Borg i Finansdepartementet
            och vill inte göra något. Jag kommer förmodligen aldrig att få
            svar på frågan varför han inte är intresserad av att skapa en
            ren marknad inom taxibranschen.
          </note>
          <note>
            Se bara på den fria prissättningen i Stockholm. Jag såg själv
            en taxibil när jag hämtade min dotter på Gröna Lund med prisangivelsen
            5 050 kronor. Turister blir lurade. Hotell ordnar egna taxirörelser
            för att deras kunder ska slippa bli lurade av oseriösa taxiförare.
          </note>
          <note>
            Transportarbetarna ställer berättigade krav. Skatteverket ställer
            berättigade krav. Ekobrottsmyndigheten ställer samma krav. Alla
            är helt överens, utom Anders Borg. Så står han här i denna kammare
            och säger att det är en central uppgift för Finansdepartementet
            att bekämpa skatteundandragande. Men svara på frågan: Varför är
            han ovillig att göra detta?
          </note>
          <note>
            Jag är ledsen, fru talman, jag gillar Anders Borg som person,
            men i den här frågan är han tyvärr en fullständig pratbubbla.
          </note>
          <note type="speaker">
            Anf. 211 PETER PERSSON (S):
          </note>
          <note>
            Fru talman! Säg, är det inte en märklig värld vi lever i? På
            området skattefusk säger regeringens företrädare att vi måste
            utreda, utreda och utreda, göra det noga, lyssna på expertmyndigheterna.
          </note>
          <note>
            För 14 dagar sedan diskuterade jag läxhjälps-RUT i kammaren.
            Sju dagar fick Sveriges Kommuner och Landsting, huvudmannen för
            Sveriges skolor, på sig att utforma ett remissvar. För övriga
            remissinstanser fick skatteutskottet ordna fram en hearing för
            att få lyssna på dem. Skolverket avstyrker. Skatteverket avstyrker.
            Lärarfacken avstyrker. De enda som tillstyrker åtgärden är de
            som skulle tjäna pengar på den.
          </note>
          <note>
            Då gick det snabbt. Då behövdes inga noggranna överväganden,
            och redan ser vi effekterna. De ideella läxhjälpsorganisationerna
            i Stockholm mister sina bidrag från kommunen. De kan konkurrera
            med de privata företagen.
          </note>
          <note>
            Där ser vi den verkliga inriktningen på politiken. Moderaterna
            pratar men döljer att de har en helt annan dagordning och inriktning.
          </note>
          <note>
            Den andra angreppspunkten mot oss som vill ha ordning och reda
            och förhindra fusket, och vädjar om att ta fram de olika instrument
            som finns, är att det blir krångel, det blir besvärligt, det måste
            ännu noggrannare analyseras.
          </note>
          <note>
            Man kan utan eftertanke lägga fram ett förslag att om barnet
            blir sjukt när det går på förskolan ska personalen skriva ett
            intyg om att barnet är sjukt och att det berättigar föräldrarna
            till att anmäla vård av barn. Då är det inget krångel. Då går
            det att pressa på.
          </note>
          <note>
            Arbetslöshetskassan gjordes så krånglig att det var få som kunde
            fylla i blanketten. Likadant var det för arbetsgivare när man
            var i arbete.
          </note>
          <note>
            Med detta vill jag illustrera att man anpassar argumentationen
            efter eget intresse. Skattefusk kallas skattefel och dras i långbänk.
            Det är fråga om 133 miljarder årligen.
          </note>
          <note>
            Bidragsfusk, som jag och socialdemokrater avskyr, ligger på 10
            miljarder. Det kallas inte bidragsfel, utan bidragsfusk, och bekämpas
            obarmhärtigt. Det krävs inga utredningar.
          </note>
          <note>
            Eller när det gäller att försämra människors sociala villkor,
            att du blir sjuk men således frisk efter 365 dagar: Oj, det var
            en skavank i systemet! Eller en arbetslöshetsförsäkring som plågar
            dig ut i försörjningsstöd och du blir av med dina tillgångar:
            Oj, det var ju tråkigt! Det där måste vi väl titta på. Det måste
            vi väl överväga.
          </note>
          <note>
            Men i fråga om skattefusk: utreda, utreda, utreda, belysa om
            det kan bli krångel och komplikationer.
          </note>
          <note>
            Vad det i själva verket avslöjar är att ni drivs av ett tydligt
            intresse, ett klassintresse som jag tycker är avskyvärt.
          </note>
          <note type="speaker">
            Anf. 212 MARIA ABRAHAMSSON (M):
          </note>
          <note>
            Fru talman! Till Hans Olsson skulle jag vilja säga att han läser
            pressmeddelanden väldigt slarvigt. Jag fick nämligen också pressmeddelandet
            från Byggbranschen i samverkan.
          </note>
          <note>
            Om Hans Olsson tittar i ingressen ser han att det mycket riktigt
            står det han läste upp, att man välkomnar skatteutskottets tillkännagivande
            om att regeringen ska ta fram förslag på personalliggare och månadsuppgifter
            om anställdas löner.
          </note>
          <note>
            Går man ned i stycket där vd:n uttalar sig står det: Men vi konstaterar
            samtidigt att dagens beslut i Skatteutskottet om personalliggare
            kan innebära en rättsosäkerhet om man inte tar fasta på de remissynpunkter
            som branschen tidigare lämnat. Han syftar alltså på den promemoria
            jag viftade med förut.
          </note>
          <note>
            Det är nu av yttersta vikt att beslutet från Skatteutskottet
            samordnas, fortsätter vd:n, med den utredning som Finansdepartementet
            har startat. Det är alltså den utredning som finansminister Anders
            Borg flaggade för här. Det är av yttersta vikt att man samordnar
            med den som ännu inte är klar.
          </note>
          <note>
            Då undrar jag såklart: Hur ska man kunna göra detta, Hans Olsson?
            Hur ska man kunna samordna något innan man vet hur det ser ut
            och innan det är klart? Man välkomnar förslaget och välkomnar
            skatteutskottets enighet, men man har samtidigt en brasklapp.
            Glöm inte bort den! Det är det ni har gjort i det här ärendet.
          </note>
          <note>
            Jag diskuterar gärna läx-RUT med dig, Peter Persson. Men precis
            som jag sade för någon vecka sedan är det en glödande klasskampsretorik
            som du ägnar dig åt. Jag kan lova dig att den lagstiftning som
            du säger dig redan se effekterna av ännu inte har trätt i kraft.
          </note>
          <note type="speaker">
            Anf. 213 EVA-LENA JANSSON (S):
          </note>
          <note>
            Herr talman! Jag hade egentligen inte tänkt gå in i debatten,
            för den här frågan har debatterats ett flertal gånger i riksdagens
            kammare. En av mina partikamrater som satt här fram till 2010,
            Sylvia Lindgren från Stockholm, också medlem i Transportarbetareförbundet,
            var en av dem som drev frågan med oförtruten energi.
          </note>
          <note>
            Då kan jag påminna finansministern men också Maria Abrahamsson
            om vad trafikutskottet sade när man behandlade frågan: Utskottet
            utgår från att branschens synpunkter blir väl omhändertagna i
            det pågående utredningsarbetet. Det skulle vara slutfört den 4
            januari 2010.
          </note>
          <note>
            Min fråga till finansministern är: Kommer branschen att tillgodoses
            i den utredning som presenteras nästa år? Eller ska vi förvänta
            oss att frågan dyker upp om tre år igen?
          </note>
          <note type="speaker">
            Anf. 214 Finansminister ANDERS BORG (M):
          </note>
          <note>
            Herr talman! Det är alldeles uppenbart att det är centralt att
            bekämpa skatteundandragande och skattefusk. Det är en central
            del av en fungerande finanspolitik att vi får in våra skatteintäkter.
            Erfarenheterna från andra länder det må vara Spanien eller Grekland
            är förskräckande. Bristande skattemoral gör att man förlorar stora
            skatteintäkter.
          </note>
          <note>
            Genomgående är det svenska skattesystemet ett av de skattesystem
            som klarar sig väldigt bra i internationella jämförelser. När
            EU-kommissionen och andra gör bedömningar landar vi bland de skattesystem
            som har minst momsfusk och minst fusk på en hel del andra, liknande
            områden.
          </note>
          <note>
            Det är alltså centralt att vi jobbar med de här frågorna. Det
            är på intet sätt så att regeringen är passiv. Det är uppenbart
            att så inte är fallet, eftersom det största och kanske mest omfattande
            förslag vi har sett i Sveriges riksdag på många år för närvarande
            ligger under behandling och ska beslutas här i Sveriges riksdag
            för att träda kraft den 1 januari 2013, nämligen de mycket kraftiga
            begränsningar på räntesnurror som regeringen har lagt fast. Där
            begränsar vi kraftigt möjligheterna att föra ut vinster från Sverige
            till skatteparadis eller lågskatteområden. Det inbringar skattebetalarna
            i runda slängar 8,8 miljarder som då kan användas till att finansiera
            bland annat den lättnad vi gör på bolagsskatten.
          </note>
          <note>
            Den här typen av förändringar har vi gjort genom åren. Det var
            mycket omfattande förslag som lades fram när det gällde handelsbolagen
            och tidigare räntesnurrorna. Det uppgick till sammanlagt 16 miljarder
            i åtstramningar som gjordes på det området. Under mina år som
            finansminister är det alltså uppemot 25 miljarder i ökade skatteintäkter
            bara på förändringar för att motverka skatteundandragande. Jag
            är lite osäker på hur mycket de fantastiska arbetena för att motverka
            bidragsfusk har inbringat, men jag är relativt säker på att det
            inte är i närheten av de 25 miljarder som vi talar om i detta
            fall.
          </note>
          <note>
            Regeringen har varit väldigt aktiv. Sedan har vi återfört de
            här åtstramningarna i form av sänkta arbetsgivaravgifter och sänkta
            bolagsskatter för att just gynna de företag som är hederliga och
            gör rätt för sig, för det är centralt.
          </note>
          <note>
            Jag har nu gett besked till taxibranschen att vi våren 2013 ska
            få se ett utredningsförslag. Christer Sjödin är en av våra bästa
            utredare. Han har till och med klarat av att lämna ett förslag
            kring nystartszoner, vilket man får betrakta som en svåröverträffad
            bedrift.
          </note>
          <note>
            Vi har frågeställningen om byggbranschen. Det är, som Maria Abrahamsson
            också har redovisat, naturligtvis remissinstanserna som har avgjort.
            Vi hade föreställningen att vi skulle landa i ett förslag som
            fungerade. Remissinstanserna säger att det leder till rättsosäkerhet,
            och då har vi följaktligen dragit slutsatsen att vi på det området
            måste lägga fram ett ytterligare förslag. Från januari 2013 får
            vi lagstiftning om personalliggare i tvätteribranschen.
          </note>
          <note>
            Det här är bra förslag som vi ska jobba vidare med.
          </note>
          <note>
            Jag vill också påpeka att vi har haft en kraftigt ökad legitimitet
            för skattesystemet under senare år. Både RUT- och ROT-avdrag och
            jobbskatteavdrag har bidragit till det. Det är en kraftig minskning
            av antalet som är beredda att jobba svart enligt de mätningar
            som Skatteverket har gjort, och det är en kraftig minskning av
            dem som anser sig vara beredda att betala svart. Regeringen har
            gjort ett bra och viktigt arbete på det här området, och det kommer
            vi att fortsätta att göra.
          </note>
          <note type="speaker">
            Anf. 215 HANS OLSSON (S):
          </note>
          <note>
            Herr talman! Nu ska vi inte hitta krångel, Maria Abrahamsson.
            Nu ska vi vara glada för att byggbranschen är tacksam för att
            vi kommer med det här. Om man vill hitta krångel är det klart
            att man ska fortsätta det är det vi har pratat om hela tiden.
            Krångla inte till det, utan gör det! Nu är de tacksamma och glada,
            och så är det inte ofta när vi fattar beslut här.
          </note>
          <note>
            RUT-avdraget har stoppat skattefusket, säger Anders Borg. Låt
            mig bara snabbt säga att Kristianstads högskola har gjort en undersökning
            om hur det är i Skåne. Man skriver: Skattelättnader för hushållsnära
            tjänster, så kallat RUT-avdrag, har inte fått skåningar som tidigare
            städade svart att börja jobba vitt. Skåningar är troligtvis som
            vi. Undersökningen är gjord av en organisation som inte har något
            eget intresse i detta. Jag tror på den.
          </note>
          <note>
            När det gäller räntesnurrorna var det faktiskt så, apropå att
            lyssna på vad folk säger, att Lagrådet avrådde från att göra den
            modell av räntesnurrorna som infördes i slutet av 2008. Man trodde
            att man skulle kunna gå förbi dem. Det kunde man, och därför fick
            man ta ett nytt beslut. Det är många miljarder som har försvunnit
            ut därför att man inte lyssnade på Lagrådet den gången. Regeringen
            lyssnar inte alltid på vad experter säger när det ligger i regeringens
            intresse.
          </note>
          <note>
            Nu vill jag säga följande: Tack för debatten! Finansministern
            ska inte vara ledsen om jag har låtit arg någon gång. Jag tillönskar
            finansministern en riktigt god jul och ett gott nytt år. Jag ser
            fram mot nästa års alla förslag och att vi tillsammans ska ta
            kamp för den svenska välfärden och låta seriösa företagare leva
            vidare i detta land.
          </note>
          <note type="speaker">
            Anf. 216 RAIMO PÄRSSINEN (S):
          </note>
          <note>
            Herr talman! Jag vill till protokollet notera att Maria Abrahamsson
            inte alls kommenterade fusket inom taxibranschen. Det kanske beror
            på att det inte finns tillräckligt med intresse.
          </note>
          <note>
            Anders Borg! Vi har haft den här debatten så många gånger, men
            jag får inte svar på frågan varför det finns ett så enormt motstånd
            och ointresse för frågan att kunna reglera och få ordning inom
            taxibranschen.
          </note>
          <note>
            Nu får vi höra om räntesnurror och annat. Det är bra. Alla åtgärder
            mot skattefusk är bra. Men det är inte minsta intresse när det
            gäller taxibranschen. Det är fullständigt orimligt.
          </note>
          <note>
            Det är därför jag har ställt de här frågorna. Jag har följt upp
            detta sedan 2008. Vi delar problemanalysen. Vi säger båda att
            det är ett stort bekymmer för samhället, att det är mycket pengar
            som rinner undan och att det är oseriösa företagare som slår ut
            seriösa inom personaltransporter. Men ändå finns detta kompakta
            motstånd.
          </note>
          <note>
            Nu när det blev en majoritet i riksdagen som sade att vi ska
            ha obligatoriska tömningscentraler inom taxibranschen, då är han
            tvungen att ta steget.
          </note>
          <note>
            Men vi har sett andra statsråd som också har fått en majoritet
            mot sig men som trots detta inte vill göra någonting, så det väger
            inte så tungt för mig, Anders Borg. Jag kommer att fortsätta att
            följa frågan.
          </note>
          <note>
            Tyvärr återigen: Anders Borg är en hygglig kille det vet jag
            men i den här frågan är han en tom pratbubbla. Med det vill jag
            inte vara alltför oförskämd, utan även tomma pratbubblor vill
            jag önska en god jul.
          </note>
          <note type="speaker">
            Anf. 217 PETER PERSSON (S):
          </note>
          <note>
            Herr talman! Jag diskuterade läxhjälps-RUT med Anders Borg förra
            fredagen i en interpellationsdebatt. Han vägrade över huvud taget
            att svara på frågor om den mycket slarviga och slafsiga beredningen,
            som han alltid återkommer till när det gäller skattefusket.
          </note>
          <note>
            Jag tror inte, herr talman, att det var så många illegala invandrare
            som har svårt att få fäste på arbetsmarknaden eller annat eller
            personer som är ute i orätta ärenden som driver omkring bland
            villorna i Djursholm och erbjuder sig att komma in och jobba svart
            för att hjälpa barnen att göra läxor. Det var ett struntargument
            att omvandla svarta jobb till vita. Jag tror i stället att det
            handlar om en helt annan sak: Man vill täcka upp för regeringen.
            Olika röster talar olika.
          </note>
          <note>
            Maud Olofssons tidigare sakkunniga i Näringsdepartementet Elisabeth
            Thand Ringqvist säger tydligt: Sluta krångla med företagarna,
            Borg!
          </note>
          <note>
            När regeringen planerar att ta fram Månadsuppgiftsutredningen,
            som nu har legat i tre år, innebär det att motsvarande 600 företagare
            under ett år ska ägna sig åt att fylla i blanketter. Där satt
            den!
          </note>
          <note>
            Olika röster från en regering som försöker locka olika intressen
            är precis vad det handlar om. Anders Borg talar välvilligt mot
            skattefusk, men andra bekämpar ordning för att åstadkomma det.
          </note>
          <note type="speaker">
            Anf. 218 EVA-LENA JANSSON (S):
          </note>
          <note>
            Herr talman! Jag hade en ganska kort fråga till Anders Borg,
            utifrån det utskottsbetänkande som trafikutskottet hade skrivit
            där man avstyrkte motioner från Socialdemokraterna som berörde
            just tömningscentraler därför att den borgerliga majoriteten sade
            att det är viktigt att effektiva åtgärder vidtas av såväl regeringen
            som berörda myndigheter och att man trodde att detta skulle ske,
            utifrån en utredning som då var tillsatt och som skulle presentera
            resultat i januari.
          </note>
          <note>
            Min fråga var: Varför ska vi lita på att regeringen genomför
            något nu? Hur kan vi vara så säkra på att det verkligen kommer
            att åstadkommas något?
          </note>
          <note>
            I interpellationsdebatten från riksmötet 2008/09 i januari 2009
            säger den dåvarande kommunikationsministern: Jag säger nej till
            tömningscentraler.
          </note>
          <note>
            Min fråga till finansministern förutom om vi verkligen kan lita
            på att finansministern kommer tillbaka med ett förslag nästa år
            är: Kan vi vara säkra på att verkligen händer något i frågan?
            Det verkar ju som om man inte lyssnar på branschen i den här frågan.
            Är det någon annan i regeringen som blockerar frågan?
          </note>
          <note>
            Det Åsa Torstensson sade då var ju att detta skulle krångla till
            det för företagarna. Är det därför ni inte inför tömningscentraler?
            Är det därför ni har dragit ut på tiden? Är det någon annan än
            Anders Borg som blockerar, eller är det Anders Borg själv som
            schabblar och inte lyckas åstadkomma resultat?
          </note>
          <note>
            Jag skulle gärna vilja ha svar på de frågorna.
          </note>
          <note type="speaker">
            Anf. 219 Finansminister ANDERS BORG (M):
          </note>
          <note>
            Herr talman! Låt mig börja med att önska alla interpellationsdebattörer
            en riktigt god jul. Det är alltid trevligt att mötas så här i
            kammaren.
          </note>
          <note>
            Jag tycker att debatten tydligt har visat att det finns en stark
            uppbackning hos regeringen och också hos oppositionen för att
            vi ska jobba med de viktiga frågorna kring skatteundandraganden
            och skattefusk. Det gäller naturligtvis både taxibransch, byggbransch,
            tvätterier och andra näringar. Regeringen har dock varit tydlig
            med att vi måste ta störst först, och då har de mest centrala
            frågorna varit att begränsa möjligheterna till ränteavdrag och
            annat skatteundandragande som har omfattat mycket stora belopp.
            Vi är naturligtvis mycket glada att vi nu till årsskiftet kan
            få ett sådant förslag på plats.
          </note>
          <note>
            Sedan tycker jag faktiskt att vi gemensamt ska vara glada åt
            en sak, fast vi kanske har lite olika syn på RUT, ROT och jobbskatteavdrag.
            Det är ändå väldigt positivt att regeringens politik har lett
            till att den andel i Sverige som är beredd att jobba svart har
            minskat och den andel i Sverige som är beredd att anlita människor
            som jobbar svart har minskat kraftigt.
          </note>
          <note>
            Därmed vill jag passa på att önska herrarna samt Maria Abrahamsson
            och Eva-Lena Jansson god jul.
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 2012/13:97 om klimatkompensation
            som kostnad i verksamhet
          </note>
          <note type="speaker">
            Anf. 220 Finansminister ANDERS BORG (M):
          </note>
          <note>
            Herr talman! Mats Pertoft har frågat mig om jag kommer att agera
            för att säkerställa att åtgärder, såsom klimatkompensation, som
            syftar till att minska eller avhjälpa miljöförstöring inom ett
            företag eller dess leverantörskedja, i fortsättningen ska betraktas
            som avdragsgilla inom verksamheten. I bakgrunden till sin interpellation
            nämner Mats Pertoft att Skatteverket har nekat ett enskilt företag
            avdrag för miljökompensation eftersom det har bedömts vara fråga
            om en gåva.
          </note>
          <note>
            Jag har den 24 oktober 2012 svarat på en liknande fråga (2012/13:61)
            från Mats Pertoft. Som jag nämnde i mitt frågesvar gäller vid
            företagsbeskattningen att företag beskattas för sina inkomster
            efter avdrag för utgifter för inkomsternas förvärvande och bibehållande.
          </note>
          <note>
            Det är givetvis vällovligt med allmännyttig verksamhet. Generellt
            sett gäller dock att företag inte får göra avdrag för gåvor. Detta
            gäller även gåvor som går till allmännyttig verksamhet. Vilka
            utgifter som betraktas som gåvor och därför inte får dras av måste
            prövas utifrån förutsättningarna i det enskilda fallet.
          </note>
          <note>
            Jag ser ingen anledning att ändra dessa grundläggande regler.
            Hur reglerna tillämpas i det enskilda fallet kan jag inte kommentera.
          </note>
          <note type="speaker">
            Anf. 221 MATS PERTOFT (MP):
          </note>
          <note>
            Herr talman! Jag får väl tacka finansministern för svaret, även
            om jag tror att jag är lika frågande inför detta svar som inför
            det förra svaret.
          </note>
          <note>
            Jag vill betona att jag inte avser att försöka locka finansministern
            att klaga på Skatteverket det är inte alls min avsikt.
          </note>
          <note>
            Förutom i det enskilda fallet är det en väldigt viktig fråga
            om vi i Sverige ska klassa klimatkompensation som gåva eller inte.
            Rent principiellt undrar jag, helt oberoende av detta fall, hur
            ett företag kan ta ansvar för sina klimatrelaterade utsläpp. Sverige
            har inte tillräckligt med beskattningsinstrument, till exempel
            en långtgående koldioxidbeskattning som vi i Miljöpartiet gärna
            skulle vilja ha och som jag vet att finansministern har talat
            om väldigt lovvärt, ibland utifrån en teoretisk bas.
          </note>
          <note>
            I dag finns det ungefär 500 företag i Sverige som klimatkompenserar.
            Det rör sig om summor mellan 75 och 100 miljoner kronor. Frågan
            är om detta är gåvor eller om det är en kostnad.
          </note>
          <note>
            Gåvor är något som man ger utan krav på att få någonting tillbaka.
            Vi ska ju inte vara som barn som blir sura på den som fick julklappen,
            börja springa efter och säga: Jag vill ha tillbaka min present,
            för nu var du dum.
          </note>
          <note>
            Här handlar det om att dessa företag betalar för att mottagaren
            ska utföra en tjänst, en verksamhet. Det ska kompensera klimatutsläpp,
            det ska binda koldioxid på ett eller annat sätt. Det handlar också
            om en marknadsmässig kostnad eftersom det här är en del av företagens
            koncept. Men framför allt handlar det om att ta ett helhetsansvar
            för den kostnad som produktion och produkter orsakar. Att då mena
            att det vore gåvor är en väldigt märklig inställning. Det vänder
            nästan upp och ned på hela Sveriges klimatpolitik om man säger
            att detta är gåvor, att det bara är att skänka bort och att det
            inte finns några klimatutsläpp. Man skulle till och med kunna
            undra om de som påstår att klimatkompensation är gåvor kanske
            borde sälla sig till klimatskeptikerna som påstår att det inte
            finns någon växthuseffekt, att klimatförändringarna inte har med
            utsläppen att göra.
          </note>
          <note>
            Utifrån det perspektivet undrar jag om finansministern rent teoretiskt
            menar att klimatkompensation är en gåva eller en kostnad. Enligt
            min åsikt borde det vara en kostnad. För många av de 500 företagen
            i Sverige är det helt klart en kostnad, för företag brukar inte
            bara skänka bort saker och ting. De skänker i alla fall inte bort
            75100 miljoner. Det vore visserligen en väldigt vällovlig verksamhet
            ibland att skänka bort så mycket pengar om det är till bra ändamål.
            Men det här är kostnader som de tar för att de vill ha en effekt.
          </note>
          <note>
            Min fråga till finansministern är: Är klimatkompensation en gåva
            eller är det en kostnad? Är det någonting som man bara skänker
            bort eller är det någonting som ger något tillbaka, nämligen att
            man kompenserar för klimatutsläpp?
          </note>
          <note type="speaker">
            Anf. 222 Finansminister ANDERS BORG (M):
          </note>
          <note>
            Herr talman! Klimatfrågan är viktig och avgörande. Sverige har
            en ledande ställning på området tack vare höga CO2-skatter, gröna
            certifikat och ett aktivt arbete internationellt. Det tycker jag
            naturligtvis är väldigt bra och stöder.
          </note>
          <note>
            Nu handlar den här diskussionen om ett ärende som rör Saltå Kvarn.
            Saltå Kvarn har valt att överklaga Skatteverkets beslut i frågan.
            Detta fall är alltså ett enskilt ärende som inte är avgjort i
            högre rätt. Svårigheten är att i högre instans finns det inga
            rättsfall på det här området. Det här är en gråzonsfrågeställning,
            och man kan utifrån ett skatteperspektiv se det som en gåva.
          </note>
          <note>
            Vi kan till exempel notera att PLM tidigare har fått göra avdrag
            för indirekta omkostnader för kampanjen Håll sundet rent därför
            att det ansågs ha en direkt koppling till verksamheten, eller
            för den delen Falcon AB som fått avdrag för sponsring av Naturskyddsföreningen
            därför att det funnits en direkt koppling till projektet Pilgrimsfalk.
          </note>
          <note>
            Huruvida man i det här fallet ska landa på den ena eller andra
            foten ska naturligtvis avgöras i domstol som får göra en uttolkning
            av gällande rätt och landa i de överväganden som domstolen gör.
          </note>
          <note>
            Det vore naturligtvis orimligt att jag som statsråd i ett pågående
            rättsfall skulle ha långtgående synpunkter. Nu får det här prövas
            noggrant av högre rätter, och så får vi se vad som läggs fast
            där. Om man därefter vill föra en diskussion om det här ärendet
            och se var det landar kan man naturligtvis göra det. Men att jag
            skulle gå in i ett ärende som har överklagats för att Skatteverkets
            beslut ska prövas i högre instans blir, givet att det inte finns
            klara rättsfall på området, väldigt märkligt. Jag måste därför
            avstå från att överträda den gränsen och helt enkelt inte kommentera
            det enskilda ärendet.
          </note>
          <note type="speaker">
            Anf. 223 MATS PERTOFT (MP):
          </note>
          <note>
            Herr talman! Som jag sade inledningsvis står jag inte här för
            att diskutera Saltå Kvarn. De gav mig inspiration till frågeställningen
            och gjorde mig upprörd över Skatteverkets tolkning, men det är
            inte det som är det intressanta här. Det intressanta är den principiella
            frågan.
          </note>
          <note>
            Det är ett företag nu som har fått sina avdrag underkända. 499
            företag är kvar. Vi kan då diskutera de 499 företagen i stället.
          </note>
          <note>
            I Kyotoprotokollet räknar man klimatkompensation, enligt CDM-systemet,
            som likvärdig med andra sätt att begränsa koldioxidutsläppen.
            Kyotoprotokollet är ju någonting som Sverige försöker följa, och
            det här räknas som en kostnad även där.
          </note>
          <note>
            Själva principen att betala för att kompensera sitt koldioxidutsläpp
            måste ändå vara möjligt att diskutera. Eller vi kan ta något annat,
            något lite närmare finansministern. Regeringskansliet köper utsläppsrätter.
            Riksdagen köper utsläppsrätter. Är det gåvor? Jag tror att det
            skulle bryta mot en hel del av både Regeringskansliets och riksdagens
            regelverk om det skulle ses som gåvor, eftersom det är ganska
            stora belopp som alla ledamöters och ministrars utsläpp klimatkompenseras
            med. Energimyndigheten köper utsläppsrätter. Man kan köpa utsläppsrätter
            på statliga verks hemsidor. Arlanda flygplats har länkar direkt
            där man erbjuds att köpa utsläppsrätter när man ska resa någonstans.
          </note>
          <note>
            Det här är som sagt en verksamhet som i Sverige omsätter 75100
            miljoner kronor per år. Den principiella frågan, helt oberoende
            av vilket svar Saltå Kvarn får på sitt överklagande, måste vara:
            Anser vi i Sverige att utsläppsrätter är en gåva som inte har
            några effekter, förutom lite goodwill? Eller är det en praktisk
            sak där jag köper en sak och får en annan tjänst tillbaka? I så
            fall är det någonting annat än en gåva. Då är det en kostnad.
            Det är detta min fråga handlar om.
          </note>
          <note>
            Det måste ändå vara möjligt även för finansministern att diskutera
            principer för klimatkompensation även om det gäller ett företag
            i Sverige som har överklagat Skatteverkets beslut. Det må vara
            hänt, och jag har största respekt för Skatteverkets kompetens
            och även för domstolen som säkert kommer fram till ett klokt beslut.
          </note>
          <note>
            Ett alternativ kanske är att jag ber några journalister att ställa
            frågan till finansministern och se om man får något bättre svar
            då. Jag menar att här i kammaren måste vi kunna diskutera principer.
            Därför fortsätter jag envist att ställa frågan till finansministern:
            Är klimatkompensation en kostnad eller inte?
          </note>
          <note type="speaker">
            Anf. 224 Finansminister ANDERS BORG (M):
          </note>
          <note>
            Herr talman! Klimatfrågan är naturligtvis central och avgörande
            för vår långsiktiga hållbarhet i tillväxten. Sverige har tack
            vare långt arbete på området kunnat förena tillväxt, utveckling,
            stigande välstånd, bra industriell utveckling med en bra utveckling
            på miljösidan. Det är naturligtvis väldigt positivt. Som framgår
            av interpellationen kompliceras denna inriktning av att Skatteverket
            nyligen har beslutat att Saltå Kvarn inte får ta upp klimatkompensation
            som avdragsgill kostnad.
          </note>
          <note>
            Interpellationen gäller Saltå Kvarn, och Saltå Kvarn har meddelat
            att man avser att överklaga Skatteverkets beslut. Det finns inget
            beslut från högre instans i denna fråga, utan det är en fråga
            som ska avgöras utifrån hur stark koppling det har till verksamheten.
          </note>
          <note>
            Jag kan inte se något annat förfarande än att rättsprocessen
            får ha sin gilla gång. När man har prövat frågan noggrant i domstol
            får vi i regering respektive riksdag ta en diskussion om vi tycker
            att det är ett rimligt förhållningssätt utifrån den lagstiftning
            vi har.
          </note>
          <note>
            Det är dock inte lämpligt att jag som ansvarig för myndigheten
            Skatteverket och dess rättstillämpning i en riksdagsdebatt har
            omfattande synpunkter på ett fall som ska prövas i domstol.
          </note>
          <note type="speaker">
            Anf. 225 MATS PERTOFT (MP):
          </note>
          <note>
            Herr talman! Jag verkar inte få något svar av finansministern
            på mina frågor, och det är ganska oroväckande. Det finns som sagt
            500 företag i Sverige i dag som klimatkompenserar. Det finns ett
            regeringskansli, en riksdag, en energimyndighet etcetera. Man
            klimatkompenserar för 75100 miljoner kronor per år, och det är
            ganska mycket pengar.
          </note>
          <note>
            Ska man vänta tills rättsväsendet är färdigt undrar jag hur mycket
            klimatkompensation som till slut finns kvar. Det är det allvarliga
            i detta. Det skulle därför vara bra att få veta vad regeringen
            tänker i denna fråga.
          </note>
          <note>
            Domstolen kanske kommer fram till att det är en kostnad, och
            det är i så fall jättebra. Den kanske kommer fram till att det
            är en gåva, och då får man acceptera det och kanske ändra lagar
            och förordningar på något sätt så att det blir tydligare.
          </note>
          <note>
            Regeringen måste väl ändå ha en åsikt om huruvida klimatkompensation
            är en kostnad rent principiellt eller om det är något man bara
            skänker bort.
          </note>
          <note>
            Vad ska de 500 företagen göra under tiden? Vad ska de företag
            göra som arbetar med klimatkompensation? Ska de läggas ned under
            tiden? Ska Sverige sluta klimatkompensera för nästan 100 miljoner
            kronor om året?
          </note>
          <note>
            Den här frågan är alltför viktig för att finansministern bara
            ska kunna avvakta domstolens beslut och ett överklagande.
          </note>
          <note type="speaker">
            Anf. 226 Finansminister ANDERS BORG (M):
          </note>
          <note>
            Herr talman! Först vill jag tacka Mats Pertoft för interpellationen
            och önska god jul och gott nytt år.
          </note>
          <note>
            Klimatfrågan är central. Låt mig bara påpeka att allt här i världen
            som är värt att sätta in pengar till, sponsra eller stödja inte
            behöver vara skattefritt. Jag har själv i många år stött Plan
            International, och det gör jag gladeligen utan några skatteavdrag.
            Det kan vara en poäng att hjälpa till med saker och ting även
            om de inte är avdragsgilla.
          </note>
          <note>
            Den principiella frågan ska i detta fall avgöras i domstol. Är
            det en kostnad så nära kopplad till verksamheten så att den är
            avdragsgill? Då är det inte ett bidrag i största allmänhet till
            allmännyttig verksamhet, utan man gör bedömningen att det har
            en sådan koppling till verksamheten. Det är just den principiella
            fråga som jag föreställer mig att Saltå Kvarn kommer att argumentera
            för i domstolen.
          </note>
          <note>
            Min principiella uppfattning är klar: Rättsväsendets kvarnar
            ska mala ostörda av politiska debatter.
          </note>
          <note>
            Överläggningen var härmed avslutad.
          </note>
          <note>
            20 § Svar på interpellation 2012/13:105 om kommunerna och välfärden
          </note>
          <note type="speaker">
            Anf. 227 Finansminister ANDERS BORG (M):
          </note>
          <note>
            Herr talman! Peter Persson har frågat vad jag avser att göra
            för att förhindra uppsägningar i kommuner och landsting. Han har
            också frågat vilka långsiktiga åtgärder jag avser att vidta för
            att säkra en god sjukvård och äldreomsorg i kommunsektorn trots
            en förändrad demografisituation.
          </note>
          <note>
            Jag vill framhålla att regeringen tar ett stort ansvar för kommunernas
            ekonomi och värnar uthålliga offentliga finanser med trygga säkerhetsmarginaler.
            Under krisen tillfördes kommunerna 20 miljarder kronor i tillfälliga
            stöd, och förra året höjde regeringen statsbidragen permanent
            med 5 miljarder kronor årligen.
          </note>
          <note>
            Regeringen har de senaste åren dessutom bedrivit ett aktivt utrednings-
            och analysarbete för att förbättra beredskapen i händelse av en
            försämrad konjunktur. En följd av detta är propositionen om resultatutjämningsreserver
            som ger kommunerna förstärkt möjlighet att själva kunna utjämna
            intäkter över tid. Detta kommer att leda till en mer stabil utveckling
            av konsumtion och sysselsättning i kommunerna.
          </note>
          <note>
            Kommunsektorn har under de senaste åren uppvisat stabila finanser.
            Regeringen följer noga utvecklingen i kommunsektorn och återkommer
            kontinuerligt med nya bedömningar av kommunsektorns ekonomi.
          </note>
          <note>
            Det som har störst betydelse för möjligheterna att skattefinansiera
            kommunala verksamheter, nu och i framtiden, är ett ökat antal
            arbetade timmar i näringslivet. Att öka såväl arbetskraftsutbudet
            som efterfrågan på arbetskraft är därför en viktig fråga och regeringens
            främsta mål för den ekonomiska politiken.
          </note>
          <note type="speaker">
            Anf. 228 PETER PERSSON (S):
          </note>
          <note>
            Herr talman! Jag har i många debatter här i kammaren sagt att
            vi har en moderatledd regering som har en retorik, en vältalighet,
            och en annan praktisk politik. Till skillnad från Bo Lundgrens
            moderater talar Reinfeldts moderater om välfärd, men de gör mer
            dramatiska skattesänkningar än man gjorde då.
          </note>
          <note>
            Nu gör man på ett annorlunda sätt. Jag ska berätta hur Kommunsverige
            i dag utvecklas och varför kommunerna börjar digna under bördor
            som gör att nedskärningar faller ut och människor köper alternativ.
          </note>
          <note>
            Det stora systemskiftet i regeringens politik var när man sade:
            Jobbskatteavdragen ska skapa nya jobb.
          </note>
          <note>
            Tillsammans med en annan hållning i socialförsäkringsfrågorna
            har arbetslöshetsförsäkringens demontering, kraftiga försämring,
            lett till att försörjningsstödet exploderar i landets kommuner.
          </note>
          <note>
            Genom den misslyckade jobbpolitiken och överförandet av ansvar
            till kommunsektorn exploderar försörjningsstödet. I Värnamo i
            mitt hemlän hade man budgeterat 13 miljoner och får ett utfall,
            beräknat innevarande år, på 21 miljoner kronor, vilket är nästan
            en fördubbling av försörjningsstödet. I min gamla hemkommun Jönköping
            får man en lika stor budgetavvikelse som Värnamo, 21 miljoner
            kronor.
          </note>
          <note>
            Det handlar om att påföra kommunerna ett medfinansieringsansvar
            för infrastruktur. Ställer man inte upp med egna resurser blir
            det inget. Det är en utpressningssituation från statens sida.
          </note>
          <note>
            Det handlar om de stora neddragningarna i arbetsmarknadsåtgärder,
            vilket har gjort att kommunerna har fått starta egen arbetsmarknadsenhet
            av stor omfattning.
          </note>
          <note>
            Det handlar om de dramatiska neddragningarna i arbetsmarknadsutbildning.
          </note>
          <note>
            Anders Borg står i kammaren och säger: Vår politik ligger fast.
            Ett femte jobbskatteavdrag är vår inriktning.
          </note>
          <note>
            Det gör han i en situation då 8 av 21 landsting och 46 av de
            290 primärkommunerna höjer skatten innevarande år.
          </note>
          <note>
            Kommer du, Anders Borg, trots denna omfördelning från stat till
            kommun att hålla fast vid en politik där ett femte jobbskatteavdrag
            anses vara allas lycka?
          </note>
          <note>
            Vi ser ett dramatiskt fall i kommunernas resultat. Sveriges Kommuner
            och Landsting säger att en tredjedel av kommunerna kommer att
            visa negativa resultat nästkommande år på grund av minskade statsbidrag
            och ökade kostnader för det jag har beskrivit.
          </note>
          <note>
            Kommer du trots det inte att se till att kommunsektorn får mer
            resurser, Anders Borg? Tänker du låta nedskärningarna slå igenom
            i kommunsektorn så att du slipper ta dem?
          </note>
          <note type="speaker">
            Anf. 229 GUNNAR ANDRÉN (FP):
          </note>
          <note>
            Herr talman! Hur ser Socialdemokraternas affärsplan ut? Det är
            en intressant fråga. Utöver denna ideologiska fråga som Peter
            Persson har ställt har han tidigare ställt en annan fråga till
            statsrådet Borg, nämligen: Vad gör regeringen för företagsamheten
            för att undvika uppsägningar i Jönköpings län? Det är en oerhört
            väsentlig skillnad mellan den frågan och denna, för det handlar
            om olika syn på vad som är ägget och vad som är hönan.
          </note>
          <note>
            Jag tror att vi var många som tyckte att den socialdemokratiska
            partiledningens artikel om affärsplanen var bra. Den tog sikte
            på att skapa förutsättningar för att vi skulle ha välfärd i kommunerna,
            nämligen att säkra skattebasen genom starka och vinstgivande företag.
          </note>
          <note>
            Peter Persson ställer nu en helt annan fråga, nämligen: Hur mycket
            bidrag ska man ge till kommunerna? Den väsentliga frågan, Peter
            Persson, är alltid denna: Hur klarar sig företagen i Jönköpings
            län? Hur klarar sig Munksjö? Hur klarar sig alla svenska företag
            så att vi kan ha någon välfärd att ta av? Det är det som är frågan.
          </note>
          <note>
            För några år sedan fick jag höra andra socialdemokrater diskutera
            hur man skulle anslå. Det var under den våldsamma krisen 20092010.
            Då skulle man anslå såväl 14 miljarder som 12 miljarder och 7
            miljarder extra till kommunsektorn. Men aldrig hörde vi talas
            om hur man skulle klara att finansiera detta. Det är det som är
            det väsentliga. Jag välkomnar Peter Perssons tidigare fråga, nämligen
            hur man klarar företagsamheten i Jönköpings län. Det är den viktiga
            frågan.
          </note>
          <note>
            Herr talman! Under senare tid har varslen stått som spön i backen
            i det här landet. Tiotusentals personer har varslats. Har någon
            hört att vi har varslat någon enda i någon kommun eller något
            landsting? Det är möjligt att det har förekommit någonstans, men
            jag har i alla fall inte hört att det är det som är problemet.
            Problemet är de konkurrensutsatta företagen, som har stora problem
            att klara sin lönsamhet. Det är där problemet ligger.
          </note>
          <note>
            Vad vill då Socialdemokraterna att vi ska göra med den offentliga
            sektorn? De säger inte någonting annat om det än att vi ska kompensera
            den offentliga sektorn genom att höja ungdomsarbetsgivaravgiften
            till det dubbla. Den vill man kompensera för. Men de andra tolv
            miljarder som man vill lägga på företagsamheten i höjda socialavgifter
            ska man inte kompensera för. Vad är det för politik? Om man lägger
            ytterligare 30 miljarder under 2013 på svensk företagsamhet, som
            ni har föreslagit och som denna riksdag dess bättre har avslagit,
            är det klart att den kommunala sektorn hamnar i en jättesvårighet
            så småningom om vi inte kan klara sysselsättningen i den andra
            sektorn. Det är nämligen den som står för basen i beskattningen.
          </note>
          <note>
            Herr talman! Jag tycker att den socialdemokratiska affärsplanen
            var bra. Men det som föredras här är ingen affärsplan. Det är
            en tom pratbubbla, för att citera en tidigare talare.
          </note>
          <note type="speaker">
            Anf. 230 EVA-LENA JANSSON (S):
          </note>
          <note>
            Herr talman! Det var bra att Gunnar Andrén gillade vår affärsplan.
            Då kan han också rösta för våra budgetförslag när de kommer upp
            i morgon.
          </note>
          <note>
            Jag har några frågor till finansministern. Han skriver i svaret
            att en möjlighet att skattefinansiera kommunal verksamhet är ett
            ökat antal arbetade timmar i näringslivet. Det håller jag med
            om.
          </note>
          <note>
            Just nu har man problem. Vi har ökade varsel. Vi fick 602 varsel
            bara i Örebro län under november månad. Under augusti, september
            och oktober var det 755. Det blir alltså totalt drygt 1 350 varsel
            bara i mitt län.
          </note>
          <note>
            I går träffade jag Arbetsförmedlingen, som meddelade att man
            i Örebro län kommer att lämna tillbaka 37 miljoner kronor trots
            att Örebro län ligger på en arbetslöshet på 10 procent. Ungdomsarbetslösheten
            är hög, så också i till exempel Karlskoga. Där rapporterar man
            nu att socialbidragskostnaderna skenar bland de unga. Flera av
            länets kommuner höjer skatten. Karlskoga kommer att ligga bland
            de kommuner som har högst skatteuttag därför att man vill säkerställa
            att man ska klara av att ha de personer som är anställda kvar
            i anställning.
          </note>
          <note>
            Jag får inte riktigt ihop det här. Ser Anders Borg det Kommunsverige
            som jag och Peter Persson ser? Jag tyckte att Anders Borg åtminstone
            i söndagens Agenda verkade förstå att han hade haft fel i sina
            prognoser. Om vi nu ser effekterna i kommunerna borde då inte
            Anders Borg vara intresserad av att göra någonting åt sina felaktiga
            prognoser? Dessutom har vi en sådan stel arbetsmarknadspolitik
            från regeringen att Arbetsförmedlingen skickar tillbaka pengarna
            samtidigt som kommunerna står med unga arbetssökande som inte
            kan få jobb därför att de inte får rätt utbildning och i stället
            lever på socialbidrag. Varför gillar Anders Borg att ungdomar
            går på socialbidrag? Jag skulle vilja ha reda på det, herr talman.
          </note>
          <note type="speaker">
            Anf. 231 JASENKO OMANOVIC (S):
          </note>
          <note>
            Herr talman! Finansministern har här sagt att man ökar bidragen
            till kommunerna permanent med 5 miljarder årligen. Då tryckte
            jag på knappen och begärde ordet.
          </note>
          <note>
            Finansministern står här och slår sig för bröstet och säger:
            5 miljarder till landets 290 kommuner och dessutom alla landsting!
            Jag undrar: Varför har kommunerna börjat höja skatten? Jo, därför
            att finansministern har flyttat kostnader till kommunerna. Han
            har sänkt a-kassan, och han har sänkt sjukförsäkringen. Han har
            tagit från alla dessa avgifter som löntagare betalar in och dragit
            in 7080 miljarder årligen till sin skattekista.
          </note>
          <note>
            Finansministern har smyghöjt inkomstskatten med 5,5 procent.
            Det är denna skillnad, herr talman, som finns i den allmänna löneavgiften
            från den tid som finansministern tillträdde till det vi kommer
            att ha nästa år. Det är 5,5 procent, det vill säga i runda tal
            7080 miljarder som han har tagit från löntagarnas löneutrymme
            och den försäkring som alla löntagare betalar till och satt in
            dem i sin skattekista.
          </note>
          <note>
            Vad har hänt? En del av dem som har betalat i åratal för sina
            sociala avgifter för att kunna ha en arbetsmarknadsavgift och
            en sjukförsäkringsavgift är nu arbetslösa eller sjukskrivna. De
            har inte möjlighet att försörja sig själva, och de går till kommunens
            socialkontor och söker socialbidrag, herr talman.
          </note>
          <note>
            Samtidigt plockar finansministern in 7080 miljarder i en skattekista.
            Det skulle vara intressant, herr talman, om finansministern kunde
            ge svar. Varför tvinga kommunerna att höja skatten? Varför tvinga
            kommunerna att prioritera bort en hel del saker när det gäller
            skolan och förskolan? De har inte tillräckligt många lärare och
            alltför stora grupper i skolan samtidigt som han själv plockar
            in 7080 miljarder till Finansdepartementet från den allmänna löneavgiften.
            Vad har man använt dessa 7080 miljarder till? Det skulle vara
            intressant att få höra av finansministern här.
          </note>
          <note type="speaker">
            Anf. 232 Finansminister ANDERS BORG (M):
          </note>
          <note>
            Herr talman! Låt mig göra en genomgång av det läge vi har här.
            Vi har alltså månadsvis varselstatistik från Arbetsförmedlingen.
            Där kan man ta fram statistik för kommuner och landsting. Av den
            framgår det att vi i november hade 393 varsel. Det är naturligtvis
            i en mening en hög siffra. Men givet att vi hade 10 000 varsel
            generellt och att vi under 2009, en mer bekymmersam period, hade
            mellan 1 400 och 1 700 varsel per månad i kommunsektorn får detta
            betraktas som en förhållandevis normal siffra, fullt jämförbar
            med dem som vi hade under 2010 och 2011.
          </note>
          <note>
            Vi har samtidigt nyanmälda lediga platser. Den senaste statistiken
            för kommunsektorn är för november. Då hade vi 15 477 lediga platser
            att jämföra med 13 495 förra året eller för den delen 7 900 år
            2009. Vi har alltså ett stort antal lediga platser i kommunsektorn.
          </note>
          <note>
            Låt mig också redovisa att kommunsektorns skatteintäkter 2006
            låg på 656 miljarder kronor. De kommer 2012 att uppgå till 841
            miljarder kronor. Det är alltså en ökning med nära nog 200 miljarder
            kronor. Och mellan 2012 och 2013 ökar kommunernas intäkter till
            862 miljarder kronor, eller med nära nog 20 miljarder.
          </note>
          <note>
            Detta återspeglas av en utgiftssida som har ökat från 653 miljarder
            kronor 2006 till 842 miljarder kronor i år för att till nästa
            år stiga till 868 miljarder, det vill säga 26 miljarder ytterligare.
          </note>
          <note>
            Det är alltså en ökning av skatteintäkterna mellan 2012 och 2013
            på 20 miljarder och en ökning av utgifterna på 26 miljarder.
          </note>
          <note>
            Låt mig också redovisa de kommunala skattesatserna eftersom det
            här har förekommit en diskussion om att det nu sker en kraftig
            höjning av de kommunala skattesatserna, om jag förstod argumentationen
            från Peter Persson rätt.
          </note>
          <note>
            År 2006 uppgick den kommunala skattesatsen till 31:60 kronor.
            År 2012 uppgår den till 31:60 kronor. Det är lite svårt att uppfatta
            31:60 kronor som något annat än likvärdigt med de 31:60 kronor
            som vi hade 2006. Den stiger nästa år det kan man naturligtvis
            vara bekymrad över till 31:73 kronor. Om det ska betraktas som
            en skattechock eller inte låter jag Peter Persson svara på själv.
            Givet Socialdemokraternas skatteförslag får man nog betrakta detta
            som en mycket modest förskjutning av de kommunala skattesatserna.
          </note>
          <note>
            Vi har alltså inte någon bred varselvåg i kommunsektorn. Vi har
            alltså en ökning av antalet lediga platser i kommunsektorn. Vi
            har alltså en ökning av skatteintäkterna i kommunerna. Vi har
            alltså en ökning av utgifterna i kommunsektorn. Och vi har alltså
            inte någon höjning av skattesatserna i kommunsektorn.
          </note>
          <note type="speaker">
            Anf. 233 PETER PERSSON (S):
          </note>
          <note>
            Herr talman! Finansministern har en vana att han i princip i
            alla interpellationsdebatter talar utan att beröra det som interpellationen
            handlar om. Min interpellation handlar om den dramatiska utvecklingen
            i kommunsektorn, bland annat på grund av överföring av kostnader
            men också på grund av jobbkrisen där regeringens totala misslyckande
            i jobbfrågan med en kraftig ökning av varsel nu och utfall i arbetslöshet
            tynger kommunerna med kostnader och minskar intäkterna. Det gör
            att ett fyrtiotal kommuner nu höjer skatten.
          </note>
          <note>
            Men Anders Borg är obekymrad. Han kommenterar över huvud taget
            inte det faktum att jag beskriver att Sveriges Kommuner och Landsting
            säger att resultaten 2013 vi är på tröskeln till 2013 kommer att
            falla i kommunsektorn, vilket gör att en tredjedel av kommunerna
            får minusresultat.
          </note>
          <note>
            Det är nu som en ansvarsfull regering skulle agera och säga att
            man kommer att säkra kommunernas intäkter så att krisen inte rullar
            vidare från industrin, in i handeln och in i kommunsektorn. Att
            komma i slutet av nästa år och utlova ett antal miljarder som
            man inte vet om de är varaktiga kommer inte att leda till några
            effekter. Det är nu som man skulle vidta åtgärder.
          </note>
          <note>
            Regeringens totala misslyckande i jobbfrågan tillsammans med
            neddragningar i kommunsektorn illustreras väl av Dagens Nyheter
            i lördags i Maria Crofts lördagskrönika. Hon redogör för neddragningar
            i hemtjänsten, där var fjärde plats har försvunnit. Andelen äldreboenden
            har kraftigt slagits ut, och hemmaboende äldre som får hjälp av
            anhöriga ökar från 48 till 63 procent. Hon gör ungefär den analys
            som också andra har gjort.
          </note>
          <note>
            Regeringens jobbpolitik är närmast ett hån mot dem som måste
            engagera sig i hemtjänst och äldreomsorg som deras föräldrar inte
            längre får av samhället av ekonomiska skäl.
          </note>
          <note>
            Detta är en effekt av neddragningarna i kommunsektorn som jag
            vill påstå kommenderas fram av att staten inte vågar ta en öppen
            strid om systemskiftet från den moderatledda regeringen utan låter
            detta falla ut på kommunsektorn.
          </note>
          <note>
            Jag är övertygad om att Anders Borg och Moderaterna snart kommer
            att tala om så kallad medfinansiering som en lockelse, nämligen
            att den som har en tjockare plånbok ska kunna köpa sig undan och
            komplettera välfärden, medan andra får stå utan, ty det blir konsekvensen
            av ytterligare neddragningar i kommunsektorn.
          </note>
          <note>
            Anders Borg, jag väntar på ditt svar. Kommer du att acceptera
            att en tredjedel av landets kommuner gör förluster under nästa
            år i nuvarande ekonomiska situation?
          </note>
          <note type="speaker">
            Anf. 234 GUNNAR ANDRÉN (FP):
          </note>
          <note>
            Herr talman! När man spelar en fotbollsmatch är det inte bara
            att lägga sig i försvar från början till slut. Man måste ändå
            se till att man har någon form av anfall. Och anfallet i detta
            läge är att se till att huvuddelen handlar om att producera någonting
            framåt. Det går inte bara att säga: Vi ligger under med 05, och
            det avgörande är vem som gör sista målet. Men så är det inte.
          </note>
          <note>
            Peter Perssons tidigare interpellationer har varit mycket insiktsfulla,
            nämligen: Hur klarar vi den svenska välfärden genom att se till
            att de många företagen får goda förutsättningar i detta land att
            producera i Jönköping i Småland och i resten av Sverige.
          </note>
          <note>
            Det är alldeles riktigt att om det skulle vara på det sättet
            att vi precis som 2009 får mycket stora fall i fråga om skatteintäkterna,
            då måste staten gå in. Men det har vi ännu inte sett. Vi har bara
            sett en del kostnader som en följd där.
          </note>
          <note>
            Men försvarslinjen från varje regering måste vara att se till
            att företagsamheten i detta land klarar sig.
          </note>
          <note>
            Det är en mycket konstig affärsplan som jag nu hör från Socialdemokraternas
            Peter Persson. Den affärsplan som ni hade tidigare var mycket
            bra, nämligen att se till att företagsamheten klarar sig.
          </note>
          <note>
            Jag har tidigare försökt få svar från de tidigare vice ordförandena
            i skatteutskottet Lars Johansson, Veronica Palm och Jennie Nilsson,
            men jag har ännu inte hunnit fråga Leif Jakobsson. De säger att
            skatteavdraget på 80 miljarder om året har åstadkommit bara elände.
            Men nu säger Peter Persson att ett stort antal landsting och ett
            stort antal kommuner ska höja skatten. Tänk om vi inte hade haft
            jobbskatteavdraget. Vad skulle folk ha handlat för i detta land?
            Vilken försvarslinje skulle vi ha haft för att hålla företagsamheten
            uppe? Det hade blivit massor av varsel i hela kommunsektorn och
            i hela landstingssektorn.
          </note>
          <note type="speaker">
            Anf. 235 EVA-LENA JANSSON (S):
          </note>
          <note>
            Herr talman! Jag uppfattade det som att Gunnar Andrén inte var
            så nöjd med offensiven hos Anders Borg. Det kanske beror på att
            han inte svarade på våra frågor. Vi får väl se om han blir mer
            offensiv.
          </note>
          <note>
            Jag, Peter Persson och Jasenko Omanovic har ställt några frågor.
            Jag hoppas att statsrådet gör sig tid att besvara åtminstone en
            fråga i sitt sista inlägg: Varför tycker finansministern att det
            är bättre att ungdomar går på socialbidrag i stället för att få
            en utbildning via Arbetsförmedlingen?
          </note>
          <note>
            Jag tog ett exempel, nämligen Karlskoga kommun där socialbidragen
            ökar bland de unga. Deras arbetsförmedling kommer tillsammans
            med övriga arbetsförmedlingar i Örebro län att skicka tillbaka
            37 miljoner till Anders Borg. Det är pengar man inte har använt
            och som man hade kunnat investera i dessa unga i ett län där arbetslösheten
            ligger på 10 procent och varslen bara denna höst, från och med
            augusti, har varit 1 357 i antal. Då talar vi inte om dem som
            redan har fått gå från visstidsanställningar, timanställningar
            eller bemanningsföretag.
          </note>
          <note>
            Vad är det som gör att Anders Borg prioriterar socialbidrag framför
            utbildning för unga?
          </note>
          <note type="speaker">
            Anf. 236 JASENKO OMANOVIC (S):
          </note>
          <note>
            Herr talman! Arbetslösheten är 8 procent. Kommunsektorn har fått
            betala kostnaden för den höga arbetslösheten, för inte ens 10
            procent av de arbetslösa får 80 procent av sin tidigare inkomst.
            När det gäller sjukförsäkringen har vi 65 000 personer som är
            utförsäkrade. Det finns många som numera kallas nollklassade inom
            sjukförsäkringen. Det innebär att de inte har någon inkomst. Den
            inkomst de kan få, det kan de förlita sig på för att få bröd för
            dagen, är kommunens socialbidrag. Det är sista utvägen för många
            av dessa människor.
          </note>
          <note>
            Samtidigt plockar finansministern in 5,5 procent från löntagarnas
            utrymme. Det är ungefär 7080 miljarder mer än det var när han
            tillträdde och vi får inte svar här. Var fjärde ungdom mellan
            20 och 25 år är arbetslös, och regeringen får tillbaka pengar
            från Arbetsförmedlingen. Man har ju bundit händerna på Arbetsförmedlingen
            och tillåter inte att unga människor får utbildning och möjlighet
            att komma närmare arbetsmarknaden. Då sitter finansministern och
            plockar in 7080 miljarder från löntagarnas löneutrymme, vilket
            skulle ha gått till dessa åtgärder och skapat möjligheter.
          </note>
          <note>
            Detta får vi inte svar på från finansministern. Jag hoppas faktiskt
            att han svarar nu.
          </note>
          <note type="speaker">
            Anf. 237 Finansminister ANDERS BORG (M):
          </note>
          <note>
            Herr talman! Jag har fått en interpellation av Peter Persson.
            Den handlar om en varselvåg som nu sveper över Sverige och drabbar
            Sveriges kommuner, om att Stockholms kommun och andra kommuner
            nu kraftigt höjer sina skatter och om att kommunernas ekonomi
            utarmas.
          </note>
          <note>
            Jag har då redovisat att vi enligt de senaste siffrorna har varsel
            på strax under 400 personer i kommunsektorn. Det sveper alltså
            ingen varselvåg över Sveriges kommunsektor, vilket är en allvarlig
            invändning mot interpellationen. Vi har 15 000 lediga platser
            som kommunerna har anmält till Arbetsförmedlingen, att jämföra
            med de 13 000 vi hade förra året. Det är alltså en ökning av antalet
            lediga platser. Det sker ingen kraftig minskning av kommunsysselsättningen.
          </note>
          <note>
            Jag har redovisat att inkomsterna för kommunsektorn mellan detta
            år och nästa ökar med 20 miljarder och att utgifterna ökar med
            26 miljarder. Det finns på denna punkt inga skillnader mellan
            SKL:s och Finansdepartementets prognoser, utan alla förutser en
            kraftig ökning av kommunernas skatteintäkter. Jag redovisade också
            att det inte sker någon kraftig ökning av kommunalskatten, utan
            den låg på 31,60 när regeringen tillträdde och ligger i år på
            31,60. Det sker en marginell förskjutning nästa år.
          </note>
          <note>
            Följaktligen har jag på ett rätt nogsamt sätt besvarat de frågeställningar
            som fanns i interpellationen: Det finns ingen varselvåg, och kommunernas
            ekonomi är stark. Det borgar för att vi kommer att ha bra välfärd
            också nästa år.
          </note>
          <note type="speaker">
            Anf. 238 PETER PERSSON (S):
          </note>
          <note>
            Herr talman! Anders Borg leker således svensklärare. En varselvåg
            sveper över Sverige, och han borde väl veta att det geografiska
            territoriet i Sverige utgörs av kommuner. Det är de som får ta
            smällarna i Småland, i Västernorrland, i Dalarna. Det går in i
            den kommunala ekonomin tillsammans med de överföringar ni har
            medfört.
          </note>
          <note>
            Jag konstaterar att du är obekymrad över vad Sveriges Kommuner
            och Landsting skriver i sin senaste ekonomirapport, nämligen att
            en tredjedel av landets kommuner beräknas ha förlust under 2013.
            Trots uppräknade statsbidrag, som vi ännu inte vet någonting om,
            och trots skattehöjningar på 40 öre kommer sektorns resultat successivt
            att falla till minus 10 miljarder till 2016 om ingenting görs.
            Sveriges finansminister borde vara medveten om detta, och djupt
            bekymrad. Han borde inte försöka försköna den verklighet vi lever
            i.
          </note>
          <note>
            Ändock vill jag nu på tröskeln till skinka, glögg och annat tillönska
            finansministern en god jul. Jag önskar att han får vila. Det tänker
            jag göra, till annandagen då det är dags att börja fila på nya
            interpellationer så att det blir någonting gjort här i kammaren
            under nästa år. Jag vill också erinra finansministern om att alla
            längtar efter tomten och tomten är röd.
          </note>
          <note type="speaker">
            Anf. 239 Finansminister ANDERS BORG (M):
          </note>
          <note>
            Herr talman! Jag vill också passa på att önska mina meddebattörer
            god jul, även om jag för protokollets skull vill påpeka att tomten
            må vara röd men han finns inte. Det är ett allvarligt problem
            för oss alla.
          </note>
          <note>
            Låt mig igen bara påpeka att vi inte har ett akut problem med
            en varselvåg i kommunsektorn. Vi följer utvecklingen noga. Vi
            går igenom detta månad för månad, vecka för vecka. Skulle vi se
            att bilden ändras får vi naturligtvis titta över det, men vi har
            inte sett det. Vi har inte heller någon kraftig minskning av kommunernas
            skatteintäkter. Det beror på att den del av skatteintäkterna som
            nu minskar när vi får en avmattning framför allt är moms- och
            kapitalinkomstskatter. Det är en mindre del som ligger på arbetsskatteintäkterna,
            och den delen går bara till viss del till kommunsektorn. Det är
            alltså framför allt statens intäkter som påverkas, snarare än
            kommunsektorns.
          </note>
          <note>
            Samtidigt ser vi att vi har haft en kraftig uppbyggnad av kommunernas
            utgifter under senare år, vilket nu fortsätter mellan 2012 och
            2013. Det är för att det finns en solid ekonomisk position i kommunsektorn,
            därför att regeringen har valt att prioritera välfärden eftersom
            det är viktigt för människor att de kan känna trygghet i att vård,
            skola och omsorg är prioriterad i den politiska debatten.
          </note>
          <note>
            Överläggningen var härmed avslutad.
          </note>
          <note>
            21 § Svar på interpellation 2012/13:160 om mänskliga rättigheter
            på EU-nivå
          </note>
          <note type="speaker">
            Anf. 240 Statsrådet BIRGITTA OHLSSON (FP):
          </note>
          <note>
            Herr talman! Eva-Lena Jansson har frågat mig om jag avser att
            ta några initiativ på EU-nivå för att lyfta upp frågan om minoriteters
            ställning i unionen och därmed stärka arbetet för mänskliga rättigheter
            på EU-nivå. Eva-Lena Jansson har också frågat om jag planerar
            att vidta några åtgärder för att säkerställa att kvinnors rättigheter
            stärks inom EU.
          </note>
          <note>
            Jag vill börja med att säga att jag delar Eva-Lena Janssons oro.
            EU:s fundament är människans värdighet, frihet, demokrati, jämlikhet,
            rättsstaten och respekten för de mänskliga rättigheterna, inklusive
            rättigheter för personer som tillhör minoriteter. Det är gemensamma
            värderingar för alla medlemsstater utan undantag, och de är dessutom
            inskrivna i Lissabonfördragets artikel 2.
          </note>
          <note>
            Trots det kan vi i kölvattnet av den ekonomiska krisen se hur
            intoleransen jäser på sina håll i Europa. Fundamentalister hotar
            det fria ordet med våld. Främlingsfientliga partier vinner mark,
            och etablerade politiker kommer med förslag om att kartlägga judar.
          </note>
          <note>
            För att bli medlem i EU i dag ställs det tuffa krav på efterlevnad
            av mänskliga rättigheter enligt fördraget. När man sedan blivit
            medlem saknas det effektiva verktyg i EU för att kontrollera hur
            de grundläggande rättigheterna efterlevs. Kraven att upprätthålla
            EU:s grundläggande värderingar ska naturligtvis bestå även när
            ett land blivit medlem.
          </note>
          <note>
            Redan förra året i juni lyfte jag på GAC, allmänna rådet, behovet
            av en granskning av medlemsstaterna för att fastställa hur intentionerna
            i artikel 2 i Lissabonfördraget uppfylls. För mig är denna fråga
            oerhört angelägen. Jag och svenska regeringen kommer att arbeta
            aktivt inom EU för att få till stånd en effektiv granskning för
            att syna hur medlemsländer respekterar de mänskliga rättigheterna
            och rättsstatsprincipen.
          </note>
          <note>
            EU-kommissionens ordförande Barroso betonade i sitt tal Tillståndet
            i unionen 2012 att EU ska stå upp för mänskliga rättigheter och
            att unionen behöver bättre utvecklade instrument för att slå vakt
            om de grundläggande rättigheterna, rättsstatsprincipen och demokratin.
            Jag kommer att arbeta aktivt för en fortsatt diskussion i EU om
            hur dessa förutsättningar kan förbättras. I sammanhanget bör även
            nämnas Europarådets roll och dess granskning av sina medlemsländer,
            där som bekant samtliga EU-länder ingår.
          </note>
          <note>
            Herr talman! När det gäller frågan om att stärka kvinnors rättigheter
            inom EU vill jag framhålla att jag arbetar mycket målmedvetet
            med att integrera ett jämställdhetsperspektiv i alla EU-processer.
            Det är det mest effektiva sättet i dag att tillgodose kvinnors
            rättigheter. Som ett exempel vill jag peka på att vi lyckats väl
            i ambitionen att ge jämställdhet en betydligt mer framskjuten
            plats i EU-programmet som heter Rättigheter, medborgarskap och
            jämlikhet än vad som var fallet i kommissionens ursprungliga förslag.
            Jag kommer förstås att driva arbetet med jämställdhetsintegrering
            inom alla EU:s processer. Ett exempel är inte minst tillväxtdiskussionerna
            inom ramen för Europa 2020. Där saknar vi ett tydligt budskap
            om främjandet av lika villkor för kvinnor och män på arbetsmarknaden.
          </note>
          <note>
            Beträffande frågan om minoriteters ställning vill jag peka på
            att Sverige har ratificerat två Europarådskonventioner som syftar
            till att säkra rättigheter för personer som tillhör minoriteter.
            Det är dels ramkonventionen om skydd för nationella minoriteter,
            dels europeiska stadgan om landsdels- eller minoritetsspråk. Arbetet
            kring minoriteter, speciellt romerna som Eva-Lena Jansson nämner,
            har på EU-nivå handlat om att utarbeta nationella strategier för
            romers integrering, vilket Sverige också gjort. Kommissionen kommer
            årligen att se över genomförandet av de nationella strategierna.
          </note>
          <note>
            Herr talman! Jag vill avslutningsvis återigen peka på behovet
            av att EU agerar snabbt, effektivt och juridiskt välgrundat när
            en medlemsstat inte uppfyller sina rättsliga MR-åtaganden. Behovet
            av en granskning är tydligt. Vilka åtgärder som är påkallade för
            att åstadkomma en effektiv granskning är för tidigt att säga,
            men frågan är angelägen och står högt upp på min agenda som EU-minister.
          </note>
          <note type="speaker">
            Anf. 241 EVA-LENA JANSSON (S):
          </note>
          <note>
            Herr talman! Jag vill börja med att tacka Birgitta Ohlsson för
            ett utförligt svar, ett ganska bra svar. Det kanske ministrar
            inte är så vana vid att höra, men i det här fallet måste jag säga
            att ministern har ansträngt sig och skrivit ett riktigt bra svar.
          </note>
          <note>
            Bakgrunden till min interpellation om mänskliga rättigheter på
            EU-nivå är att i det av många kriser plågade EU ökar främlingsfientligheten.
            Vi ser det dagligen. Vi har sett hur en ungersk politiker i helgen
            deltog i en antijudisk demonstration. En romsk kvinna, konsthistoriker
            i Budapest, vill inte att hennes dotter går ut på kvällen, för
            hon ser mer romsk ut än sina bröder. Nyligen dömdes en man som
            hade hotat två personer. Orsaken till att han hade hotat och varit
            våldsam mot dem var att de är muslimer; det här var i Sverige.
          </note>
          <note>
            Söndagens inslag i Agenda om hot och trakasserier mot judar i
            Malmö var mycket skrämmande. I Sverige har medlemmar i judiska
            församlingar utsatts för angrepp. I samhället Forserum har en
            av den somaliska föreningens medlemmar utsatts för glåpord, hot
            om våld och stenkastning. I Arboga attackerades en flyktingförläggning,
            och flera boende blev misshandlade.
          </note>
          <note>
            Som jag beskriver i min interpellation är det som händer i Sverige
            och i Ungern inte isolerat. Vi ser den här utvecklingen, och det
            verkar som att man inte lär sig av historien. Går historien i
            repris med ekonomiska kriser, höjd arbetslöshet, främlingsfientlighet,
            antiziganism, antisemitism, islamofobi, homofobi och rasism? Kvinnors
            rättigheter är på tillbakagång. Kvinnans rätt till sin egen kropp
            beskärs eller till och med förvägras. I dag kom det nyheter om
            att man i Ryssland det är naturligtvis inte i EU, men det påverkar
            närområdet lagstiftar om information om hbt-personer. Det är fruktansvärt.
          </note>
          <note>
            Jag tror att EU kan vara en hävstång i de här frågorna om man
            jobbar bra. Därför har jag några frågor till statsrådet med anledning
            av hennes svar. Det står så här: Jag och svenska regeringen kommer
            att arbeta aktivt inom EU för att få till stånd en effektiv granskning
            för att syna hur medlemsländer respekterar de mänskliga rättigheterna
            och rättsstatsprincipen. Då undrar jag: Hur kommer regeringen
            att agera?
          </note>
          <note>
            Ministern nämner att sedan man blivit medlem saknas det effektiva
            verktyg för kontroll. Är det detta ministern avser att försöka
            åstadkomma? Jag vill gärna få reda på det.
          </note>
          <note>
            Här i Sverige har vi haft olika kampanjer. Det som statsminister
            Göran Persson drog i gång, Levande historia, är viktigt. Men det
            är också viktigt att hela Europa håller historien levande. Kan
            det finnas sådana initiativ även på Europanivå? Hur gör man för
            att stärka kvinnors rätt till sin egen kropp? Vi ser att den frågan
            är högt upp på dagordningen, inte bara i Europa utan också i USA.
            Vi vet att det hänger ihop med att när kvinnor hindras från att
            komma in på arbetsplatser beskärs även andra rättigheter. De frågorna
            skulle jag gärna se att statsrådet utvecklade.
          </note>
          <note type="speaker">
            Anf. 242 Statsrådet BIRGITTA OHLSSON (FP):
          </note>
          <note>
            Herr talman! Som Eva-Lena Jansson mycket riktigt sade är inte
            Europa en isolerad ö, och Sverige är inte en isolerad ö i Europa,
            utan vi påverkas såklart. Den ekonomiska kris som pågår just nu
            är den värsta sedan 1930-talets dagar. I skuggan av den har vi
            en tydlig värderingskris. Jag kan hålla med om vartenda ord du
            sade när du beskrev hur fältet ser ut i dag. Vi ser en öppen registrering
            av judar från högerextrema partier i Ungern, som Jobbik. Vi ser
            hur länder i Öst- och Centraleuropa behandlar romer som skräp.
            Vi ser hur minoriteter är rädda för sin egen säkerhet. Det är
            fullkomligt oacceptabelt med tanke på att EU:s grund handlar om
            frihet, demokrati och mänskliga rättigheter.
          </note>
          <note>
            Jag tycker att det är ganska mäktigt att denna dag diskutera
            mänskliga rättigheter i och med att det faktiskt är årsdagen av
            då en av de största på det här fältet i Europa avled, nämligen
            Tjeckoslovakiens sista president och Tjeckiens första president
            Václav Havel. Han sade någonting väldigt starkt och kraftfullt
            om kampen för de mänskliga rättigheterna. Han sade att i vår värld
            angår allt alla just för att visa på att vi måste engagera oss.
          </note>
          <note>
            Vad specifikt kan vi göra? EU-kommissionen lovade i ett meddelande
            redan 2003 att ta fram en mer stram syn på hur respekten för mänskliga
            rättigheter efterlevs i unionens 27 länder. Det har hänt alldeles
            för lite. Där måste vi få tydlighet. Jag tror att det första steget
            är att få fram en årlig granskning av läget för de mänskliga fri-
            och rättigheterna i unionens 27 länder. Jag tror att det är ett
            bra första steg. Sedan får vi diskutera vidare hur vi ska göra.
          </note>
          <note>
            Jag är glad över att den här debatten, som var död för bara ett
            år sedan, åter har blivit levande. Tysklands utrikesminister Guido
            Westerwelle har varit tydlig, och kommissionens ordförande Barroso
            har diskuterat frågan. Kommissionärerna Cecilia Malmström och
            Viviane Reding är väldigt engagerade i frågan. Det kan vara ett
            första verktyg.
          </note>
          <note>
            Under EU-kommissionären Cecilia Malmströms ledning har det startats
            ett nätverk som jobbar med antiradikalisering. När högerextrema
            partier växer och när totalitära rörelser blir starka har det
            en extremistisk grund. Där måste vi jobba mer på EU-nivå. Därför
            är jag väldigt glad över att Sverige har fått i uppdrag det lanserades
            den 10 december i London att leda ett projekt för att kartlägga
            högerextremismen i ett antal EU-länder. Det är ett exempel på
            hur vi kan samarbeta mer.
          </note>
          <note>
            Vi vet att den fråga som rör kvinnors rätt till fria, lagliga
            och säkra aborter, som jag tror att både jag och Eva-Lena Jansson
            tycker är en självklar mänsklig fri- och rättighet, inte hör till
            EU:s kompetens, utan det ska bestämmas i denna kammare av riksdagsledamöter.
          </note>
          <note>
            Vi vet också att det inte är säkert att det skulle vara en liberal
            lagstiftning som vann om det kom upp på EU-nivå. Men där tror
            jag att det viktigaste man kan göra är att stödja de kvinnorättsaktivister
            som finns på plats i länder som exempelvis Polen, Irland eller
            Malta, där det finns en väldigt sträng lagstiftning. Det handlar
            om att ge dem sitt fulla stöd. Det gör jag ofta när jag åker till
            Polen. Jag träffar motsvarigheten till RFSU med flera och ger
            dem det stöd som behövs. Det är väldigt viktigt.
          </note>
          <note>
            Vi kan dock notera något i dag. Även om det var en marginell,
            mycket liten, förändring aviserade den irländska regeringen ett
            par lättnader i sin mycket stränga abortlagstiftning. Det är alldeles
            för lite. De borde göra mycket mer. Jag skulle önska att lagstiftningen
            var lika liberal som den är i Sverige. Men det var ändå ett par
            steg i rätt riktning, och det tycker jag att vi ska uppmärksamma.
          </note>
          <note>
            När det gäller homo- och bisexuella och transpersoners rättigheter
            är det en skandal och en sorg att Prideparader fortfarande år
            2012 förbjuds och stoppas i EU-huvudstäder. Det är oacceptabelt,
            för rätten till mötesfrihet och yttrandefrihet är EU:s grund.
          </note>
          <note>
            Jag träffade i förra veckan, på ILGA Worlds möte i Stockholm,
            flera aktivister inom ILGA Europe som jobbar med just hbt-frågor
            i EU. Och jag tänker fortsätta det samarbetet.
          </note>
          <note type="speaker">
            Anf. 243 EVA-LENA JANSSON (S):
          </note>
          <note>
            Herr talman! Tack, statsrådet, för ytterligare information om
            hur regeringen jobbar!
          </note>
          <note>
            Man kan titta på EU och på de senaste mötena, som jag och Birgitta
            Ohlsson följer via EU-nämnden, bland annat. Fokus är på den ekonomiska
            krisen. Det jag försöker säga är att när vi ser den ekonomiska
            krisen och när vi ser att arbetslösheten ökar är det viktigt att
            få till en bra politik som gör att människor tror på politiken.
            När människor tappar tron på politiken växer extrema rörelser
            fram. Vi har sett det i till exempel Grekland, där nazistpartiet
            har kommit in i parlamentet. Man agerar också hotfullt och med
            våld mot andra människor i landet.
          </note>
          <note>
            Jag är rädd för den här utvecklingen, om man inte kan få stopp
            på det och om inte EU nu kan visa att man är en kraft som kan
            ha en politik för en bra ekonomi men också för ett bra samhälle
            där människor kan få jobb och känna trygghet. Det handlar om att
            det finns en välfärd. Därför är det viktigt att lyfta upp de demokratiska
            värderingarna om mänskliga rättigheter, så att det inte bara handlar
            om nedskärningar och kris.
          </note>
          <note>
            Vi måste kunna göra båda sakerna samtidigt. Jag känner att allt
            fokus i EU har legat på den ekonomiska krisen, av självklara orsaker.
            Men därför är det viktigt, tycker jag, att regeringen, via Birgitta
            Ohlsson men även andra statsråd, lyfter fram de här frågorna tydligt.
            Jag tycker, som sagt, att utvecklingen förskräcker.
          </note>
          <note>
            Jag ställde en fråga. Jag uppfattade inte om jag fick ett svar.
            Statsrådet skriver att hon och regeringen kommer att arbeta aktivt
            för att få till stånd en effektiv granskning. Tänker man sig att
            det är EU som ska stå för den granskningen, eller kan man tänka
            sig att NGO:er, det vill säga icke-regeringsorganisationer, skulle
            kunna stå för den för att på så sätt kunna få en effektiv granskning?
            Det finns ju redan i dag organisationer som gör den typen av granskningar
            av stater för att se hur de lyckas uppfylla vissa rättigheter.
            Bland annat kvinnors rättigheter har granskats av många NGO:er,
            kvinnoorganisationer.
          </note>
          <note>
            Med det, herr talman, hoppas jag kunna få några svar till från
            statsrådet.
          </note>
          <note type="speaker">
            Anf. 244 Statsrådet BIRGITTA OHLSSON (FP):
          </note>
          <note>
            Herr talman! Det som Eva-Lena Jansson säger är korrekt när det
            gäller hur extremistiska, främlingsfientliga och populistiska
            partier har vunnit kraft under den ekonomiska krisen.
          </note>
          <note>
            Finanskrisen slog till på allvar 2008. Vi kan se hur många partier
            i dessa länder nästan har fördubblats och fått oerhört stark kraft.
            Vi ser också hur de pekar ut redan sårbara grupper. I den ekonomiska
            krisens kölvatten växer antiziganismen, antisemitismen och islamofobin,
            och redan sårbara minoriteter blir mer utsatta. Det är otroligt
            viktigt att ta det på absolut största allvar.
          </note>
          <note>
            Sedan var det frågan om vad vi menar mer specifikt när det gäller
            just att få ett mer robust system för att se till att man lever
            upp till mänskliga rättigheter i unionen. Jag tycker att det är
            intressant att titta på de krav som ställs på länder som vill
            bli medlemmar. Jag tror starkt på utvidgningen. Jag tror att ett
            EU-medlemskap är den bästa motor vi har för att västra Balkan
            ska demokratiseras och för att mänskliga rättigheter ska bli stärkta
            i den regionen. Det hör jag varje gång jag besöker Kosovo, Bosnien,
            Serbien och Montenegro. Det är väldigt viktigt. Men vi måste få
            samma robusta system.
          </note>
          <note>
            Hur det här exakt kommer att se ut, vem som ska leda granskningen
            och vilket upplägg det ska vara är kanske lite för tidigt att
            säga. Jag är glad över en sak. När jag lyfte frågan för ett och
            ett halvt år sedan var jag ganska ensam. Nu är det fler, både
            kommissionärer och ministrar i andra länder, som har tagit frågan
            på allvar. Det tycker jag är väldigt positivt. Men det är för
            tidigt att säga hur det kommer att bli.
          </note>
          <note>
            Redan i dag sker det en granskning inom unionen när det gäller
            specifika projekt. Just nu har man ett omfattande projekt hos
            Fundamental Rights Agency, där man studerar antisemitismen i flera
            EU-länder, nio medlemsstater.
          </note>
          <note>
            Man granskar också hur man ska se till att romers mänskliga fri-
            och rättigheter inte kränks. Och under det ungerska ordförandeskapet
            tog alla länder fram en romastrategi. Nu måste man se till att
            den implementeras, så att det inte bara blir tomma ord och vackra
            fraser utan också verklighet.
          </note>
          <note>
            Det är viktigt att se, att komma tillbaka och att få ett robust
            system. Hur exakta detaljer kommer att se ut få vi nog återkomma
            till lite längre fram, men det här är en synnerligen prioriterad
            fråga.
          </note>
          <note>
            Det är egentligen ganska märkligt. Vi har ett Lissabonfördrag
            som har en artikel 2 som är jättetydlig. Vi har ett Lissabonfördrag
            med en artikel 7 som också är tydlig med vad som händer när man
            inte lever upp till artikel 2. Ändå har vi inte arbetat fram ett
            tillräckligt bra system.
          </note>
          <note>
            Det här visar på att ingen, inte ens i denna kammare, någonsin
            kan ta de mänskliga fri- och rättigheterna för givna. De måste
            återerövras av varje generation. Och man måste hela tiden kämpa
            för dem. Det visar inte minst den situation som vi bägge har beskrivit
            under debatten.
          </note>
          <note type="speaker">
            Anf. 245 EVA-LENA JANSSON (S):
          </note>
          <note>
            Herr talman! Regler och artiklar är bra. Fördomar är starka,
            och vi måste bekämpa dem. Alla människors lika rätt och lika värde
            är någonting som vi socialdemokrater står för. För mig är det
            viktigt att jag som riksdagsledamot tar mitt ansvar. Men det är
            också viktigt att landstingspolitiker, kommunpolitiker och EU-politiker
            tar sitt ansvar i den här frågan, på alla nivåer, och bekämpar
            rasism och främlingsfientlighet överallt.
          </note>
          <note>
            Människor med olika religioner och olika etniska ursprung ska
            kunna röra sig fritt i Sverige utan att känna hot och utan att
            behöva dölja vilken religion man tillhör eller om man inte är
            född i Sverige utan kommer från en annan etnisk grupp.
          </note>
          <note>
            Det är bra att statsrådet Birgitta Ohlsson tar frågorna på allvar.
            Jag uppfattar att statsrådet har ett genuint intresse och ett
            engagemang i de här frågorna. Jag tycker att det känns bra.
          </note>
          <note>
            Jag vill skicka med att det inte bara är Birgitta Ohlsson som
            har ett ansvar. Alla statschefer, alla premiärministrar och framför
            allt Sveriges statsminister har naturligtvis ett mycket stort
            ansvar för att lyfta fram frågorna. Det kan inte lämnas över till
            en enskild minister, utan det måste vara hela regeringen som sätter
            ned foten och i alla avseenden, i alla frågor, betonar människors
            lika rätt och värde och mänskliga rättigheter. Det handlar också
            om att betona kvinnors rättigheter, för vi ser att de beskärs
            i dag.
          </note>
          <note>
            Med det, herr talman, önskar jag Birgitta Ohlsson lycka till
            med sitt arbete i Europa. God jul och gott nytt år!
          </note>
          <note type="speaker">
            Anf. 246 Statsrådet BIRGITTA OHLSSON (FP):
          </note>
          <note>
            Herr talman! Denna höst har Europeiska unionen tilldelats Nobels
            fredspris. Jag tror att det är viktigt att vi verkligen ser det
            priset som en väckarkloka. Det handlar om att EU minns sina rötter,
            att den här unionen bildades för att man aldrig mer ville se blodiga
            krig på europeisk mark. Man ville aldrig se Auschwitz igen. Man
            ville se ett Europa där konflikter inte var norm, utan där man
            levde tillsammans i fred och frihet.
          </note>
          <note>
            Det tror jag är viktigt. Jag tror att vi faktiskt kan använda
            fredspriset för att få mer fokus på detta, så att toppmötena inte
            bara kommer att handla om den ekonomiska akuta krisen utan också
            om Europas grund. Det är nog ett budskap som vi båda två kan skriva
            under på.
          </note>
          <note>
            Jag skulle vilja avsluta med att citera Václav Havel som var
            en väldigt klok och stark europeisk politiker som verkligen förstod
            vad som händer i ett Europa där man inte står upp för solidariteten,
            mänskliga rättigheter och öppenhet.
          </note>
          <note>
            Han visade just EU:s kraft genom att säga: Vi lever i ett system
            där ord kan skaka en hel regering, där ord kan bevisa sig mäktigare
            än tio militära divisioner.
          </note>
          <note>
            Det är det som är Europas kraft. Det är en värderingsbärare.
          </note>
          <note>
            Det handlar inte bara om kränkningar av mänskliga rättigheter
            på hemmaplan, i de 27 länderna. Det handlar också om vilken förebild
            man blir gentemot resten av världen.
          </note>
          <note>
            Om man slarvar med mänskliga rättigheter i medlemsstater kan
            man aldrig få ett globalt förtroende när det gäller att vara den
            starka frihetsrörelse som vi vill att EU ska vara. Det är väldigt
            viktigt.
          </note>
          <note>
            Jag hoppas att debatten kommer att fortsätta. Vi kommer säkerligen
            att diskutera mer i denna kammare och i EU-nämnden. Och jag kommer
            att komma tillbaka när vi vet mer om hur ett sådant här system
            kan byggas upp.
          </note>
          <note>
            Jag vill också passa på att önska Eva-Lena Jansson, de ledamöter
            som är kvar i kammaren och presidiet god jul och gott nytt år.
          </note>
          <note>
            Överläggningen var härmed avslutad.
          </note>
          <note>
            22 § Svar på interpellation 2012/13:154 om kostnader för myndigheters
            lokaler
          </note>
          <note type="speaker">
            Anf. 247 Statsrådet STEFAN ATTEFALL (KD):
          </note>
          <note>
            Herr talman! Jasenko Omanovic har frågat mig om jag är beredd
            att sänka statens hyreskostnader genom att omlokalisera myndigheter
            ut till landet.
          </note>
          <note>
            Myndigheterna styr över sin egen lokalförsörjning. Regeringen
            är endast inblandad i de fall där en myndighet av något skäl vill
            teckna långa hyreskontrakt. Det innebär att myndigheten inom sina
            ekonomiska ramar får välja var man vill hyra lokaler för sin verksamhet.
          </note>
          <note>
            Uppdraget till Ekonomistyrningsverket innebär bland annat att
            regeringen får en kartläggning av myndigheternas förhyrningar
            i Stockholms innerstad. Regeringen har i dag inte en klar bild
            över vilka skäl myndigheter anger för att motivera att lägga mer
            resurser på lokaler än om de hyrde lokaler en bit utanför Stockholms
            innerstad.
          </note>
          <note>
            Ekonomistyrningsverket ska också redovisa metoder som regeringen
            skulle kunna använda för att vid behov begränsa myndigheternas
            lokalisering i innerstaden. Uppdraget tar sikte på att myndigheter
            självmant ska göra valet att välja mer effektiva lokaler utanför
            Sveriges dyraste område för lokaler.
          </note>
          <note>
            Interpellanten tar särskilt upp frågan om att utlokalisera fler
            myndigheter ut till landet. Det är enligt regeringens mening viktigt
            att överväga om statliga myndigheters lokalisering i ökad utsträckning
            kan få en spridning över landet. Det handlar om att noga pröva
            om nya myndigheter kan lokaliseras utanför storstäderna, i första
            hand till länscentra eller andra större orter. En utgångspunkt
            vid ett sådant övervägande ska vara att myndigheterna ska ges
            goda förutsättningar att bedriva sin verksamhet.
          </note>
          <note>
            När en myndighet bildas genom överföring eller sammanslagning
            av uppgifter från andra myndigheter måste regeringen naturligtvis
            ta hänsyn till befintliga verksamheter när man beslutar var myndigheten
            ska lokaliseras. Det handlar bland annat om att ta till vara den
            befintliga personalens kompetens och erfarenhet så att myndighetens
            kompetensförsörjning inte äventyras.
          </note>
          <note type="speaker">
            Anf. 248 JASENKO OMANOVIC (S):
          </note>
          <note>
            Herr talman! Jag tackar ministern för svaret.
          </note>
          <note>
            Jag skrev förstås inte den här interpellationen så att vi skulle
            stå här i kammaren vid denna sena timme strax före jul för att
            jag trodde att ministern hade möjlighet att säga till myndigheterna
            vilka fastigheter de ska hyra.
          </note>
          <note>
            Det handlar förstås inte om det, herr talman, utan det handlar
            om att myndigheterna numera mer och mer är centraliserade till
            Stockholm och att det försvinner arbetstillfällen runt om i landet.
          </note>
          <note>
            Vi hade debatter här för ett halvår eller ett år sedan tiden
            går så fort om lokaliseringen av Kustbevakningen där det bara
            fanns ett alternativ: att lägga ned kontoren i Karlskrona och
            Härnösand och flytta regionalkontoren till Stockholm och Göteborg.
          </note>
          <note>
            Nu har det visat sig att hyreskostnaden har ökat för myndigheten
            och att man inte har råd att åka ut till havs eftersom man har
            för stor kostym. Alternativet att ha Karlskrona och Härnösand
            som regionalkontor och Stockholm och Göteborg som samordningskontor
            fanns aldrig, men hur mycket skulle man ha sparat på det? Det
            handlar faktiskt om att kunna se att det finns möjligheter.
          </note>
          <note>
            Statsrådet påpekar att man måste ta hänsyn till befintlig verksamhet
            och kompetens, och det fanns kompetens i Karlskrona och Härnösand
            just i det här enskilda fallet. Men man flyttade myndigheterna
            för att det finns ett mode med att flytta och att myndigheternas
            huvudkontor ska vara på armlängds avstånd från varandra.
          </note>
          <note>
            Herr talman! Det finns en myndighet här i centrala Stockholm
            som betalar nästan 100 miljoner för den lokal de hyr för huvudkontoret.
            Samtidigt försvinner arbetstillfällen på andra ställen.
          </note>
          <note>
            I mitt län, i Ånge kommun, har det de senaste fem sex åren försvunnit
            250 statliga arbetstillfällen. Det är en liten kommun med 10 000
            invånare. Det är som att arbetslösheten i Sverige skulle ha ökat
            med 2,5 procent. Det får motsvarande effekt för kommunen. Jag
            har papper från länsstyrelsens samordnare här. Där kan man se
            att min egen hemkommun har förlorat 560 statliga arbetstillfällen.
            År 2007 var det 2 022 statliga arbetstillfällen i Härnösand. År
            2012 var det 1 461. 560 arbetstillfällen har alltså försvunnit.
          </note>
          <note>
            Tar man inte hänsyn till organisation och kompetens hos befintlig
            personal om myndigheten finns utanför storstäderna? Är det bara
            när myndigheterna finns i storstäderna som man tar hänsyn? Man
            måste vilja någonting som minister.
          </note>
          <note type="speaker">
            Anf. 249 Statsrådet STEFAN ATTEFALL (KD):
          </note>
          <note>
            Herr talman! Självklart ska man ta hänsyn till kompetens och
            befintliga verksamheter. Jag tror att alla förstår att jag inte
            kan diskutera enskilda myndigheter som inte ens ligger under mitt
            ansvarsområde. Jag har ansvar för den generella förvaltningspolitiken.
          </note>
          <note>
            Då kan vi börja med att diskutera hur ordningen är i Sverige,
            en ordning som har omhuldats väl av både alliansregeringen och
            socialdemokratiska regeringar. Myndigheterna har en långtgående
            delegering att själva bestämma hur många anställda man ska ha,
            hur man ska organisera sin verksamhet och hur man ska bedriva
            sin verksamhet för att uppfylla de mål och regler som har uppställts
            av regering och riksdag.
          </note>
          <note>
            Den ordningen gör att vi inte detaljstyr enskilda myndigheter.
            Är man själv inte ansvarig för myndigheten har man också mycket
            små möjligheter att följa utvecklingen. Det är det första. Då
            måste man fundera på hur man i övrigt kan styra.
          </note>
          <note>
            Det ena är att vi har ett antal förvaltningspolitiska riktlinjer
            som vi har slagit fast i riksdagen och som vi jobbar efter. Det
            andra är att vi vid nya myndigheter försöker fundera över vad
            som är den bästa lokaliseringen. Då ska vi enligt riksdagsbeslut
            och de riktlinjer vi har i första hand pröva en annan lokalisering,
            men vi måste också utgå från den befintliga verksamheten.
          </note>
          <note>
            Problemet är att nya myndigheter många gånger är en sammanslagning
            av andra myndigheter eller en ihopföring av olika myndigheter
            som har funnits på en viss ort. Detta påverkar självklart också
            lokaliseringen av den nya myndigheten.
          </note>
          <note>
            Vi vet också av erfarenhet, bland annat Riksrevisionens utvärdering,
            att den utlokalisering som bland annat skedde efter ett försvarsbeslut
            för ett antal år sedan under en socialdemokratisk regering kostade
            mer än man trodde. Det skapade stora kompetensförluster när man
            flyttade befintlig verksamhet, och det tog ganska lång tid innan
            man var tillbaka i gamla spår. Frågan man kan ställa sig är om
            det är rätt sätt att använda skattebetalarnas pengar, eller om
            det finns andra sätt som är mer effektiva.
          </note>
          <note>
            Vad vi också har sett är att de myndigheter som finns exempelvis
            i Stockholm koncentreras till innerstaden. Det är därför vi har
            gett ESV det uppdrag som jag refererar till i mitt interpellationssvar:
            att kartlägga skälen till lokalisering, att analysera kostnadsstrukturen
            men också fundera över och ge oss i regeringen förslag på vad
            kan vi göra generellt för att i ökad grad styra myndigheterna
            att i ännu högre grad överväga om de verkligen har rätt lokalisering
            för pengarna.
          </note>
          <note>
            Jag brukar säga halvt på skämt, halvt på allvar att om man förlägger
            myndigheters verksamhet till så exotiska orter som Liljeholmen,
            Globen, Sollentuna och Sundbyberg kan hyreskostnaderna sjunka
            med 25 procent. Lägger man verksamheten i Sundsvall kan man självklart
            få ännu lägre hyror. Jag vet också att i Sundsvalls- och i Härnösandsregionen
            finns det ett kluster av många kompetenta och duktiga myndigheter.
          </note>
          <note>
            För att vi ska få hyfs i den här diskussionen måste vi titta
            på andelen statsanställda av befolkningen. Då ser vi att det inte
            är Stockholm som har flest statsanställda som andel av befolkningen
            utan Uppsala län. På andra plats kommer Västerbottens län och
            på tredje plats Norrbottens län. På femte plats kommer Stockholms
            län, och på åttonde plats kommer Västernorrlands län.
          </note>
          <note>
            Självklart är det i antal människor flest i Stockholms län, men
            det är inte där den stora dominansen finns i relation till befolkningsmängden.
          </note>
          <note>
            Det är län som Uppsala, Västerbotten och Norrbotten som har en
            högre andel statsanställda av befolkningen än övriga län. Halland,
            Kalmar, Sörmland, Västmanland och Jönköping ligger däremot i botten
            på den här listan.
          </note>
          <note>
            Jag tycker att vi ska ha med den bilden också för att få perspektiv
            på det hela.
          </note>
          <note type="speaker">
            Anf. 250 JASENKO OMANOVIC (S):
          </note>
          <note>
            Herr talman! Jag vill ta upp två saker. Den första beror på att
            ministern försökte förklara vilken ordning som gäller för hur
            regeringen och myndigheterna styr. Jag har inte på något sätt
            försökt uppmana ministern att utöva ministerstyre. Det vill jag
            klargöra här.
          </note>
          <note>
            Den andra gäller andelen statsanställda. Statsrådet säger att
            Stockholm kommer först på femte plats. Det är ju bara i sådana
            länder som är kommuniststater som huvudstaden har så många statsanställda,
            för alla är ju i princip statsanställda. Det är kanske så i Minsk
            i Vitryssland. Det skulle vara konstigt annars. Det här är en
            region med två miljoner invånare. Det skulle vara jättekonstigt
            om vi hade högst andel statsanställda i landet. Den matematiken
            köper inte jag faktiskt. Det är missvisande.
          </note>
          <note>
            Däremot kan vi se att man flyttar många myndigheter hit. Jag
            tog Kustbevakningen som ett exempel. Det är ett solklart exempel
            där man faktiskt kunde ha prioriterat. Det fanns kompetens. Det
            fanns redan verksamhet. Man kunde ha prioriterat Karlskrona och
            Härnösand före Stockholm och Göteborg, för det fanns inte ens
            tekniska problem i det här fallet. Men man hade bara ett alternativ
            som förslag, och man köpte det. Man frågade inte, man visade inte
            ens politisk vilja att göra något annorlunda än att samla allt
            i Stockholm.
          </note>
          <note>
            Med den utvecklingen är jag rädd att Stockholm kommer att klättra
            uppåt, och vi kommer att påminna om andra länder när det gäller
            just den utvecklingen.
          </note>
          <note>
            Jag tycker att man någonstans måste titta på vad det är som är
            viktigt. Ska vi ha möjligheten att låta hela landet leva? Ska
            vi ha den möjligheten? Jag nämnde nyss Ånge. Där har man inte
            längre ens Försäkringskassan kvar. De har inget skattekontor.
            De har i princip ingenting, på en yta som om man ska jämföra med
            Stockholm är minst tio gånger större.
          </note>
          <note>
            Någonstans måste man ju politiskt vilja någonting. Det är det
            jag frågar efter. Är det så att vi ska ha statlig verksamhet i
            hela landet?
          </note>
          <note>
            Det finns ytterligare ett förslag apropå omorganisering, som
            vi fick höra i går. Det förslag som vi fick höra i går gäller
            länsstyrelserna i Östersund och Härnösand. Då är det så att det
            finns en länsstyrelse som är en A-länsstyrelse och det finns en
            B-länsstyrelse. Det hette så tidigare. Nu heter det något annat.
            Nu byter man ju från år till år, men det är fråga om en prioriterad
            länsstyrelse och en mindre prioriterad länsstyrelse. En länsstyrelse
            där det finns en större befolkningsmassa närhetsprincipen finns
            med väljer man i förslaget att flytta till den prioriterade länsstyrelsen,
            där det finns en mindre befolkning och där det inte finns en prioriterad
            länsstyrelse i dag. Nu är det långt ifrån beslutat, det förstår
            jag, men sådana förslag dyker upp hela tiden utan att man har
            ett alternativ.
          </note>
          <note type="speaker">
            Anf. 251 Statsrådet STEFAN ATTEFALL (KD):
          </note>
          <note>
            Herr talman! Först och främst ska vi ha klart för oss att vi
            minskar det totala antalet statsanställda successivt i hela Sverige,
            därför att vi har ett effektivitetskrav på statsförvaltningen,
            och vi försöker använda skattebetalarnas pengar på ett så noggrant
            sätt som det bara är möjligt. Det gör att det blir ett något lägre
            antal statsanställda totalt sett år från år. Även där vi har ökat
            resurserna, exempelvis till polisen och därmed fått fler poliser,
            har vi en viss minskning över åren.
          </note>
          <note>
            Vi är överens om ordningen, att det är myndigheterna som ansvarar
            för att bestämma hur man ska organisera sin verksamhet. Jag föreslår,
            om det är Kustbevakningens specifika frågeställningar som Omanovic
            är intresserad av, att han interpellerar ansvarigt statsråd för
            just Kustbevakningens arbetssätt. Jag kan inte kommentera det
            närmare.
          </note>
          <note>
            Men jag vet att jag strävar efter att vi vid varje ny lokalisering
            och vid omlokalisering ska pröva hur vi kan förlägga verksamheten
            på annat ställe än i Stockholmsregionen. Får jag bara ge några
            exempel för att belysa att det också är så.
          </note>
          <note>
            Vi har sedan 2009 fått Myndigheten för yrkeshögskolan. Den har
            hamnat i Västerås. Vatten- och havsmyndigheten hamnade i Göteborg,
            Tillväxtanalys i Östersund 2010, Energimarknadsinspektionen i
            Eskilstuna 2008 och Patientombudsmännen i Sundsvall 2010, för
            att ta några exempel. Och det som jag själv ansvarar för, Statens
            servicecenter, har byggts upp kring den verksamhet som myndigheten
            har bedrivit i Östersund och Gävle. Det är en verksamhet som redan
            nu har genererat ett tiotal nya arbetstillfällen per ort och som
            troligtvis kommer att växa mer i takt med att vi effektiviserar
            statens löneadministration. Då blir effekten den att en del administrativ
            personal successivt avvecklas på myndigheten, exempelvis i Stockholm,
            och man lägger verksamheten i Gävle och Östersund. Netto blir
            det färre människor som jobbar, men det blir netto också fler
            personer på just orterna Östersund och Gävle på området.
          </note>
          <note>
            Dessutom tror jag på att vi ska fundera över metoden att styra
            myndigheterna mer på ett generellt plan, mer beakta hyreskostnader.
            Då blir andra orters hyreskostnader också mer konkurrenskraftiga
            och attraktiva för myndigheter. Det handlar inte bara om att flytta
            till Härnösand eller Sundsvall. Det kan också handla om att flytta
            i Stockholmsregionen, till mindre heta områden där det behövs
            arbetstillfällen.
          </note>
          <note>
            Jag tror på en sådan politik, att pröva från fall till fall och
            inte försöka ge sig in och detaljstyra eller göra ett alexanderhugg
            som ofta innebär att vi tappar kompetens och tappar tempo till
            stora kostnader. Jag tror att den strategin är verkningsfull,
            men jag tror också att vi måste vara realistiska och inse att
            staten inte kommer att vara organiserad och uttrycka sig på exakt
            samma sätt som man gjorde i går, i dag och i morgon. Ny teknik
            skapar nya möjligheter att öka servicen till medborgarna utan
            att det för den skull alltid finns människor fysiskt på alla orter
            och på alla platser. Det är en utveckling vi får vara realistiska
            och inse om vi ska hushålla med skattebetalarnas pengar, om vi
            ska öka servicen till medborgarna och om vi ska se till att vi
            bedriver en effektiv och bra verksamhet.
          </note>
          <note type="speaker">
            Anf. 252 JASENKO OMANOVIC (S):
          </note>
          <note>
            Herr talman! Jag håller med. Vi ska ha en professionell statsförvaltning.
            Vi har ju här i kammaren en del tjänstemän som är väldigt professionella,
            och så ska det vara. Vi ska ha hög kvalitet på de tjänster som
            staten erbjuder medborgarna.
          </note>
          <note>
            Därför är det jätteviktigt också vid omorganisation att det inte
            är ett självändamål att ha anställda inom staten. Vi ska ju generera
            en tjänst till medborgarna. Därför är det viktigt, för i en sådan
            omställning köper staten mer och mer varor och tjänster. Om man
            återigen gör en centralisering till några få orter i landet är
            det bara företagen som verkar på de orterna som får möjlighet
            att vara med på anbud och kan erbjuda sina tjänster till de statliga
            myndigheterna. Det påverkar alltså småföretagare i hela landet
            om vi har en statsförvaltning som är centraliserad till bara få
            ställen. Det är också minst lika viktigt ur ett regionalpolitiskt
            perspektiv.
          </note>
          <note>
            Det här är en väldigt komplex fråga. Jag håller med om det. Det
            finns många exempel. Jag har nämnt Kustbevakningen, inte för att
            statsrådet ska ge mig ett konkret svar utan som ett exempel på
            hur det fungerar, att man bara har ett alternativ. Man har inte
            flera alternativ för att testa när man omorganiserar. Lika väl
            som det finns gott om kompetens här i Stockholm och i stora städer
            finns det kompetens ute i hela landet. Vi ska värna också om den
            kompetensen som kan ge kvalitet till medborgarna.
          </note>
          <note>
            Jag vill bara, herr talman, önska god jul och gott nytt år till
            statsrådet och personalen här i kammaren.
          </note>
          <note type="speaker">
            Anf. 253 Statsrådet STEFAN ATTEFALL (KD):
          </note>
          <note>
            Herr talman! Jag säger tack detsamma till den julhälsningen!
          </note>
          <note>
            Jag kan hålla med om att det ibland finns en kultur i tänkandet
            som gör att man lätt ser storstaden som det enda alternativet.
            Den kulturen finns på många ställen. Jag själv som har rötterna
            i Västerbotten har upptäckt den i många olika sammanhang. På den
            punkten kan vi vara överens. Vi är också överens om många andra
            saker i detta avseende.
          </note>
          <note>
            Den bild jag beskriver är inte så ensidig som man gör gällande,
            det vill säga att alla myndigheter hamnar i Stockholm. Mina beskrivningar
            av hur många statsanställda som finns som andel av befolkningen
            visar att spridningen faktiskt är större än vad många gör gällande
            i debatten. Jag vet själv utifrån mina erfarenheter från Västerbottens
            län att man gärna målar upp bilden att allt hamnar i Stockholm.
            Så enkel är inte bilden, och det är viktigt att belysa den.
          </note>
          <note>
            Överläggningen var härmed avslutad.
          </note>
          <note>
            23 § Svar på interpellation 2012/13:172 om hyresgästernas rättigheter
            vid renovering
          </note>
          <note type="speaker">
            Anf. 254 Statsrådet STEFAN ATTEFALL (KD):
          </note>
          <note>
            Herr talman! Eva Olofsson har frågat mig vad jag avser att göra
            dels för att hyresgästernas ställning vid ombyggnad ska stärkas,
            dels för att människor inte ska tvingas flytta på grund av höga
            hyreshöjningar vid ombyggnad av deras hem.
          </note>
          <note>
            Frågan om upprustning och renovering av miljonprogrammets bostäder
            är högaktuell för många bostadsföretag, inte minst de kommunala.
            De fastigheter som byggdes under 60- och 70-talen har varit uppförda
            i 4050 år och behöver därför, i många fall, omfattande renoveringar
            för att de ska kunna fortsätta bebos och brukas. Ombyggnationer
            i form av renoveringar är således nödvändiga för fastigheternas
            fortlevnad och går inte att undvika.
          </note>
          <note>
            För att få en bild av upprustningsbehovet i miljonprogrammets
            fastigheter har jag besökt ett flertal bostadsområden i bland
            annat Malmö, Landskrona, Uppsala, Norrköping och Stockholmsområdet.
            Det finns goda exempel på åtgärder som har vidtagits för att involvera
            och värna hyresgästerna. Svenska Bostäder och Hyresgästföreningen
            har till exempel i Stockholm arbetat fram en modell i form av
            ett ramavtal som reglerar hyressättningen efter ombyggnation som
            skulle kunna spridas och användas på flera håll i landet. Boendeinflytandet
            är viktigt vid större renoveringar.
          </note>
          <note>
            Hyressättningen regleras i hyreslagen, och i enlighet med lagen
            ska hyran för en lägenhet vara skälig med beaktande av bruksvärdet.
            En ombyggnation kan innebära att hyresgästen får en bättre standard
            och därmed också en högre hyra. Bruksvärdessystemet innebär ett
            skydd mot hyreshöjningar som inte är standardförbättringar. De
            nya hyrorna är vanligtvis framförhandlade med Hyresgästföreningen,
            men om hyresgästen anser att hyreshöjningen är oskälig kan han
            eller hon vända sig till hyresnämnden för prövning.
          </note>
          <note>
            I enlighet med hyreslagen anses hyresvärden ha ett beaktansvärt
            intresse av att till exempel vid en stamrenovering göra om badrummet
            så att det får en normal standard, det vill säga en standard som
            de flesta hyresgäster förväntar sig av en modern lägenhet. Mot
            hyresvärdens intresse vägs de skilda intressen som hyresgästerna
            kan ha. Det kan röra sig om en vilja att bevara äldre fungerande
            inredning eller att undvika en alltför stor hyreshöjning. Det
            är dock viktigt att ha i minnet att det normalt inte är den enskilde
            hyresgästens intresse som ska beaktas utan ett mer allmänt hyresgästintresse.
            En ombyggnadsåtgärd berör i regel flera generationer av hyresgäster.
            Det är därför angeläget att ombyggnadsåtgärder utförs så att de
            kan tilltala breda grupper av hyresgäster. Hänsyn måste också
            tas till fastighetsägarens intresse av att i ett längre perspektiv
            bedriva en rimlig fastighetsförvaltning.
          </note>
          <note>
            Jag vill slutligen vara tydlig med att ansvaret för att fastigheter
            tas om hand och underhålls primärt ligger på fastighetsägarna,
            som också ansvarar för finansieringen av sådana åtgärder. Det
            ingår inte i ett statligt åtagande att subventionera de fastighetsägare
            som av något skäl inte har tagit sitt ägaransvar och därigenom
            missgynna de fastighetsägare som skött sig. Regeringen har i stället,
            bland annat för att underlätta för de hyresgäster som har svårt
            att klara av att betala sin hyra, höjt bostadsbidraget för barnfamiljer
            och unga, sänkt skatten för pensionärer och höjt pensionärernas
            bostadstillägg.
          </note>
          <note type="speaker">
            Anf. 255 EVA OLOFSSON (V):
          </note>
          <note>
            Herr talman! Det känns roligt att debatten blir av trots att
            timmen är sen. Frågan är aktuell. Den finns med på TV4-nyheterna
            i kväll, och i morgon kommer ett avgörande i hyresnämnden i Göteborg
            om lägenheterna på Pennygången bakgrunden till min interpellation.
          </note>
          <note>
            Jag vill tacka för svaret, men jag kan konstatera att bostadsminister
            Stefan Attefall tycker att det är bra som det är. Ministern verkar
            inte bekymrad över att människor tvingas flytta från sina hem
            vid fastighetsbolagens stora omfattande renoveringar och när hyran
            höjs rejält. I Pennygångens fall är det fråga om hyreshöjningar
            på upp till 60 procent, från 6 000 till 10 000 kronor i månaden.
          </note>
          <note>
            Skattemedel satsas på dem som bor i villa eller är bostadsrättsinnehavare
            som vill göra något med sina hus eller lägenheter. Där satsas
            13,5 miljarder, och där säger man inte att det är deras eget ansvar.
            Men när det gäller upprustning av hyresrätter blir det inga bidrag
            alls.
          </note>
          <note>
            Jag lämnade in interpellationen den 5 december, och då började
            hyresförhandlingarna i Göteborg om Pennygången. Det är fråga om
            771 lägenheter och 1 500 hyresgäster. Det här gäller de hyresgäster
            som i första etappen inte har gjort något medgivande till renoveringar.
            Hyresgästföreningen skickade ut en enkät. 40 procent av hyresgästerna
            svarade på den, och 80 procent av dem sade att de inte kommer
            att ha råd att bo kvar. Nästan alla sade att de inte hade varit
            delaktiga alls i på vilket sätt fastighetsbolaget bygger om.
          </note>
          <note>
            Jag funderade lite över frågan om rättigheterna för hyresgäster.
            Statsrådets svar var att Hyresgästföreningen kan förhandla. Det
            har man gjort här, men Stena Fastigheter är inte villigt att göra
            upp i en förhandling med Hyresgästföreningen. Frågan har då hamnat
            i hyresnämnden. Hyresgästernas ställning är ganska svag lagstiftningsmässigt.
            I stort sett alla mål bakåt i tiden som har hamnat i hyresnämnden
            när det gäller upprustningar har vunnits av fastighetsägarna.
            För många innebär det faktiskt en katastrof att lämna det bostadsområde
            där de trivs, känner sina grannar, där barnen går i förskolan
            och skolan och har sina kompisar. Sociala nätverk som har byggts
            upp under flera år raseras. På en samhällelig nivå ökar segregationen.
            Människor med lägre inkomster är mest sårbara. Det kan handla
            om pensionärer med låga inkomster, som kan ha bott länge, 3040
            år, i området. Det kan handla om ensamstående mammor med barn
            och låga inkomster. Det kan vara låginkomsttagare, arbetslösa,
            långtidssjuka och ungdomar som studerar.
          </note>
          <note>
            Frågan om ombyggnationer och upprustningar som ger så stora hyreshöjningar
            att många hyresgäster tvingas flytta handlar inte bara om Pennygångens
            771 lägenheter. Det finns ungefär 300 000 lägenheter i miljonprogrammet
            som behöver rustas upp. De hyresgästerna riskerar att hamna i
            samma läge, och de barnen riskerar att ryckas upp från sina hem,
            kompisar och grannar i området. Segregationen ökar, och människor
            med låga inkomster trycks allt längre ut.
          </note>
          <note>
            Vad jag förstår tycker inte bostadsministern att detta är något
            problem. Är det inte en mer rättvis bostadspolitik att satsa de
            13,5 miljarderna på nybyggnation av hyresrätter och där det är
            brist på upprustade miljonprogramslägenheter än att fortsätta
            att lägga dem på att villaägare och bostadsrättsinnehavare ska
            rusta upp sina bostäder?
          </note>
          <note type="speaker">
            Anf. 256 Statsrådet STEFAN ATTEFALL (KD):
          </note>
          <note>
            Herr talman! Jag vet inte om jag har sagt något utanför manus,
            men när har jag sagt att det här är problemfritt? Jag har stor
            respekt för människor som upplever förslag om hyreshöjningar på
            60 procent som bekymmersamma.
          </note>
          <note>
            Vad jag som statsråd måste fundera över är hur vi ska tackla
            problemet. Först och främst kan vi se att de 60-procentiga höjningarna
            som nu diskuteras för Pennygången inte är den vanliga bilden.
            Då är det betydligt lägre siffror.
          </note>
          <note>
            Vi har en lag som säger att det måste vara en dialog med hyresgästerna.
            Man måste förhandla med Hyresgästföreningen, och man kan få frågorna
            prövade i hyresnämnden två gånger. Dels kan man få prövat om det
            går att göra den typen av omfattande renoveringar som en fastighetsägare
            vill göra som hyresgästen motsätter sig. Dels är nästa steg att
            förhandla om hyressättningen och hur hyran ska tas ut. Vi vet
            att de första signalerna om omfattning och hyreskrav inte alltid
            blir verklighet i slutändan. Trots det kan det vara bekymmersamt.
          </note>
          <note>
            Min erfarenhet efter att ha rest runt i många miljonprogramområden
            är att utmaningen är stor men också att det finns många positiva
            exempel på hur man har hanterat situationen på ett ganska klokt
            sätt. Det har ofta skett en mycket bra dialog med de boende. Då
            menar jag inte bara formella möten, utan just mycket spring i
            trapporna, som någon uttryckte det, det vill säga mycket samtal,
            återkommande samtal, med hyresgäster. Man har haft olika typer
            av avtal om intrappningshyror. Man har försökt hjälpa de hyresgäster
            som tycker att hyran blir för hög att hitta en annan bostad i
            området som kanske är något mindre eller mer anpassad för de behov
            man har.
          </note>
          <note>
            I sista hand har vi förstärkt bostadsbidragen. Det har gjorts
            nyligen av denna regering, för första gången sedan 1997. Jag kan
            inom parentes notera att Vänsterpartiet hade makten över svensk
            ekonomisk politik och svensk regeringspolitik under många år,
            men då höjdes aldrig bostadsbidragen. Det har gjorts av denna
            regering, för såväl pensionärer som unga och framför allt barnfamiljer.
          </note>
          <note>
            Då är frågan: Vad gör du åt situationen?
          </note>
          <note>
            Vi kan inte ha en lagstiftning som förbjuder upprustningar, utan
            vi måste rimligtvis tillåta ett gott underhåll av fastigheterna.
            Sedan vet vi att husens standard är lite olika. En del är i bättre
            skick, och andra är i sämre skick, delvis beroende på hur underhållet
            har skötts tidigare. En del fastighetsägare har skött underhållet
            successivt och behöver inte göra så radikala upprustningar. Andra
            har inte skött sig lika bra, och det är ett problem.
          </note>
          <note>
            Jag vill påstå att Hyresgästföreningen har ett ganska stort ansvar
            att agera på ett klokt sätt i de här förhandlingarna. Där finns
            det många bra exempel på ansvarsfulla och bra ageranden från Hyresgästföreningen.
            Men det finns också exempel på att Hyresgästföreningen kanske
            inte har varit lika mycket på hugget.
          </note>
          <note>
            Framför allt tror jag att man måste ha en dialog i de enskilda
            fallen. Det finns inte exakt samma villkor i alla områden.
          </note>
          <note>
            Jag kan som exempel nämna Svenska Bostäder, som har ett omfattande
            avtal med Hyresgästföreningen, som jag nämnde i mitt svar. I exempelvis
            Rinkebyområdet talar man om hyreshöjningar på 20 procent i samband
            med renoveringarna. Vi har Skövdebostäder som talar om 10-procentiga
            höjningar i samband med totalrenoveringarna. Vi har Jönköpings
            Vätterhem som också har genomfört renoveringar i alla sina fastigheter
            och gjort det med ganska måttliga hyreshöjningar.
          </note>
          <note>
            Att sprida de goda exemplen är nog så viktigt som att svartmåla
            och påstå att exemplet Pennygången är illustrativt för hur det
            fungerar i hela Sverige.
          </note>
          <note>
            Trots detta inser jag bekymret, men jag inser också att vi måste
            rusta upp fastigheterna. Frågan är hur ekvationen ser ut som gör
            att vi aldrig behöver höja en hyra och samtidigt får moderna och
            välanpassade lägenheter som har bra förvaltning och är bra skötta.
          </note>
          <note type="speaker">
            Anf. 257 EVA OLOFSSON (V):
          </note>
          <note>
            Herr talman! Problemet är ju att det finns fastighetsägare som
            inte alls vill ha en dialog, och då har inte hyresgästerna så
            mycket på fötterna.
          </note>
          <note>
            För de fall som hyresnämnden ska beakta finns det lagstiftning
            som gör att tyngdpunkten ligger mer på fastighetsägarnas än på
            hyresgästernas intresse. Det finns konkreta förslag som har förts
            fram. Det är till exempel lagstadgat samrådsförfarande. Det är
            att ändra tyngdpunkten så att den är mer till hyresgästernas fördel
            när avvägningen ska göras mellan fastighetsägarnas upprustningsintresse
            och hyresgästernas intresse.
          </note>
          <note>
            Vad jag förstår är bostadsministern inte alls inne på de lösningarna
            för att stärka hyresgästernas intresse.
          </note>
          <note>
            Den andra frågan som man kan diskutera är varför det är så omöjligt
            att ta ett samhälleligt ansvar. Sabo och olika kommunala bostadsbolag
            har lyft fram att det är ett problem att kostnaden för upprustningen
            av miljonprogrammet är oerhört stor. Allt byggdes ju i bostadsbristens
            tidevarv med en social bostadspolitik. Nu står man i ett läge
            där de behöver rustas upp ganska rejält.
          </note>
          <note>
            Jag har fortfarande inte förstått varför man kan lägga 13 ½ miljard
            på upprustning av villor. Om jag har en bostadsrättslägenhet får
            jag också utnyttja det, men bostadsrättföreningen kan inte göra
            det. Men det är helt omöjligt att satsa pengar på att göra upprustningar
            med mindre hyreshöjningar för hyresgäster. Det är ju det frågan
            handlar om.
          </note>
          <note>
            För mig handlar det mycket om att bostaden inte bara är en marknadsfråga.
            Bostaden är oerhört viktig för människor. Där har jag mitt liv
            och min trygghet. Om jag inte har en bra bostad fungerar inte
            livet alls, vare sig jag är vuxen, barn eller pensionär.
          </note>
          <note>
            Att vi har bostadsområden som är socialt blandade är också oerhört
            viktigt. Vi ska kunna träffas både om vi tjänar lite mer och om
            vi tjänar lite mindre, både om vi är pensionärer och barnfamiljer,
            så att vi inte får städer som blir ännu mer segregerade än de
            är i dag.
          </note>
          <note>
            Vi kan ta Pennygången i Högsbo, som inte alls ligger mitt i Göteborg
            utan lite halvcentralt. Där bygger man om till nybyggnadsstandard.
            Då gäller det, precis som ministern sade, att man kan höja hyran.
            I bostadsbristens tecken satsar man på att få hyresgäster som
            är tillräckligt köpstarka. Ett av alternativen man erbjuder sina
            hyresgäster är att flytta till andra lägenheter som ska renoveras
            om 57 år. Ska man då tvingas flytta ännu en gång och bryta upp
            ännu en gång?
          </note>
          <note>
            Jag tycker att det är ganska tydligt att vi behöver en social
            bostadspolitik som ser till att vi kan göra de här ombyggnationerna
            utan att hyrorna behöver höjas så mycket. Går det i den ena ändan
            borde det gå i den andra ändan.
          </note>
          <note>
            Vänsterpartiet föreslår att vi fasar ut ROT och att de pengarna
            i stället används till hyresrätterna. Det vore mycket mer rättvist
            och en fördelningspolitiskt bra social bostadspolitik. Men jag
            har inte fått någon reaktion på varför det är så omöjligt att
            göra det. Om jag är villaägare har jag mitt eget ansvar för att
            rusta upp min villa eller min bostadsrätt, men om jag bor i en
            hyresrätt ska ingenting gälla.
          </note>
          <note>
            Det blir väldigt orättvisa villkor. Hyresrätterna är oerhört
            viktiga för många människor som inte har råd att köpa hus eller
            bostadsrätter, för att arbetsmarknaden ska fungera, för att ungdomar
            ska kunna flytta hemifrån, för att människor som är äldre och
            vill ha en hyresrätt ska kunna flytta dit.
          </note>
          <note>
            Därför behöver vi hyresrätter, och hyresrätter med rimliga hyror.
            Vi behöver också en upprustning som gör att människor kan bo kvar.
          </note>
          <note type="speaker">
            Anf. 258 Statsrådet STEFAN ATTEFALL (KD):
          </note>
          <note>
            Herr talman! Först vill jag reda ut några saker.
          </note>
          <note>
            Vi har ett bruksvärdessystem som innebär att den standard det
            är på lägenheten ska avspeglas i vilken hyra det är. Om man slopar
            ROT, som går till villaägare, blir det dyrare upprustningskostnad
            enligt Eva Olofssons logik. Då lägger man de pengarna i stället
            på Stena Fastigheter. Då får Stena Fastigheter en större vinst.
            Det innebär att privatpersoner som bor i en villa får högre kostnader
            medan Stena får lägre kostnader. Men bruksvärdet ligger ju fast.
            Vi har inga kostnadshyror i Sverige längre. Det är en uppgörelse
            vi har med Hyresgästföreningen och med Socialdemokraterna och
            andra att vi har en modell där bruksvärdet är utifrån lägenhetens
            standard, funktion och läge. Det innebär att du bara ger pengar
            till Stena Fastigheter. Var det syftet med dina reformer?
          </note>
          <note>
            Jag försöker förklara i interpellationsdebatter och i andra sammanhang
            att en privatperson som har beskattade pengar får göra en nedsättning
            på sin skatt för att renovera, för arbetskraften, för att vi ska
            få bort svart arbetskraft. Ett privat företag, som Stena Fastigheter
            i det här exemplet, har obeskattade pengar som de rustar upp fastigheterna
            för. Att jämföra de två sakerna en skattenedsättning av inkomster
            som är högt beskattade med ett bolag som har noll kronor i skatt
            när man börjar renovera är som att jämföra äpplen med päron. Men
            det kanske är en skattediskussion som får anstå till ett annat
            sammanhang.
          </note>
          <note>
            Jag vill också upplysa Eva Olofsson om något annat. Sedan den
            här regeringen tillträdde har vi sänkt skatten för hyresfastigheter
            två gånger, senast nu genom budgetpropositionen. Vi har en utredning
            på gång som tittar just på frågorna om hur vi ytterligare ska
            skapa en bra skattesituation för hyresrätten. Vi jobbar just med
            skattefrågorna för att sänka kostnaderna och öka attraktiviteten
            i hyresbostäder. Det är klart att det också underlättar i samband
            med renoveringar.
          </note>
          <note>
            Om man köper Eva Olofssons och Vänsterpartiets retorik och förslag
            trots alla invändningar man kan ha mot snedvridningar och märkliga
            effekter som subventioner får och trots de finansieringar som
            Eva Olofsson har, med kraftigt höjda skatter på arbete och företagande,
            som jag tror är förödande för svensk ekonomi vad ska jag då säga
            till Skövdebostäder?
          </note>
          <note>
            Ni har genomfört omfattande renoveringar av era fastigheter,
            samtliga miljonprogramsområden. Ni har klarat detta med mindre
            än 10-procentiga hyreshöjningar.
          </note>
          <note>
            Det är Skövdebostäder. Vätterhem i Jönköping har renoverat alla
            sina 60- och 70-talshus. Till dem ska jag alltså är det så? säga:
          </note>
          <note>
            Ni får inte ett öre av skattebetalarnas pengar. Men Stena, ett
            privatägt fastighetsföretag som är ganska rikt och välmående,
            ska få skattebetalarnas pengar, för de har skött sig så dåligt
            att de är värda skattebetalarnas pengar.
          </note>
          <note>
            Hur ska jag förklara det här för Skövdebostäders hyresgäster?
            Hur ska jag förklara det för Vätterhems hyresgäster? Hur ska jag
            få dem att förstå logiken i den politiken? Hjälp mig att åtminstone
            hitta en logik i Vänsterpartiets politik! Men jag har lite svårt
            att klara den diskussionen i Skövde, Jönköping och på andra orter
            där man har skött sig och gjort ett bra jobb.
          </note>
          <note type="speaker">
            Anf. 259 EVA OLOFSSON (V):
          </note>
          <note>
            Herr talman! Jag tycker att bostadsministern skulle ha betydligt
            svårare att ge en förklaring till hyresgästerna som behöver flytta,
            för Ellen som bor på Pennygången och som vi fick ett brev från,
            åtminstone vi västsvenska riksdagsledamöter. Hon bor där med tre
            barn som hon har med sin man, och han har ett tidigare. Hon studerar.
            De får hyran höjd från 6 000 till 10 000. Hon fick panik bara
            hon tittade på kuvertet och funderade: Vad ska vi göra? Här trivs
            vi, här känner vi grannar, här har vi omgivningen där ungarna
            leker. Ska vi behöva flytta härifrån? Jag undrar mer vilket svar
            bostadsministern ska ge till dem, måste jag säga. Är det marknaden
            som ska lösa detta? Eller ska fastighetsägaren ha rätten att göra
            så här?
          </note>
          <note>
            Visst förstår också vi att det behöver rustas upp. Det är därför
            som vi har ett upprustningsbidrag. Vad det handlar om är att fördela
            om till en ny gynnsam politik för hyresgäster, för dem som vill
            bo i hyresfastigheter, för att man både ska kunna bygga mer hyresrätter
            till vettiga hyror och klara upprustningarna med mindre hyreshöjningar
            än vad man skulle ha gjort annars.
          </note>
          <note>
            Jag tror att Skövdes hyresgäster skulle tycka att det vore rätt
            bra om vi fick en politik som gynnar hyresrätterna framöver, för
            det är en politik som skulle gynna väldigt många människor. I
            stället har vi nu en politik som gynnar dem som har egen villa
            eller bostadsrätt medan hyresgästerna missgynnas. Vi vet också
            att många människor som inte har så stora inkomster i dag bor
            i hyresrätter, så det är väldigt skevt fördelningsmässigt.
          </note>
          <note>
            Varje krona som går till ROT är faktiskt en skattekrona som kunde
            ha gått till något annat, till en mycket rättvisare och mer social
            bostadspolitik.
          </note>
          <note type="speaker">
            Anf. 260 Statsrådet STEFAN ATTEFALL (KD):
          </note>
          <note>
            Herr talman! Till fastighetsägare som har skött sig i Skövde,
            Jönköping, Stockholm, Norrköping och andra orter som jag har besökt
            ska vi alltså säga: Bra att ni gjorde ett bra jobb, men skattebetalarnas
            pengar går till de fastighetsägare som inte har skött om sina
            fastigheter.
          </note>
          <note>
            Bruksvärdessystemet gör att hyressättningen inte blir speciellt
            mycket annorlunda, för vi har inte kostnadshyror i Sverige längre.
            Det är inte så att man tittar på kostnaderna för att sköta om
            ett hus och sedan sätter hyran utifrån det, utan man sätter hyran
            utifrån lägenhetens kvalitet, standard, service och läge. De faktorerna
            spelar roll.
          </note>
          <note>
            Vänsterpartiets politik innebär med stor sannlikhet höjda skatter
            totalt och bidrag till Stena Fastigheters vinster, medan man däremot
            inte ger någonting till Vätterhems och Skövdebostäders hyresgäster.
          </note>
          <note>
            Jag tror mer på att försöka använda det laginstrument som vi
            redan har i dag.
          </note>
          <note>
            Jag vet att en hel del av de olika siffror som ofta nämns i debatterna
            inte alltid blir den praktiska verkligheten. Jag vet också att
            vi ska skapa ett tryck på fastighetsägare att verkligen sköta
            om sina hus och göra de renoveringar som verkligen behövs och
            inte mer än så. Jag tror också på att använda bostadsbidrag och
            en jobbpolitik för att se till att hyresgästerna kan bära de hyror
            som blir.
          </note>
          <note>
            Jag tror att vi måste jobba på det sättet i stället för att flytta
            pengar rakt ned i byggherrars fickor, som ofta blir effekten i
            praktiken av den politik som Vänsterpartiet står för.
          </note>
          <note>
            Överläggningen var härmed avslutad.
          </note>
          <note>
            24 § Bordläggning och beslut om förlängd motionstid
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motionstiden för denna
            proposition skulle förlängas till fredagen den 18 januari 2013
            .
          </note>
          <note>
            25 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 18 december
          </note>
          <note>
            Hans Hoff
          </note>
          <note>
            Peter Persson
          </note>
          <note>
            Peter Persson
          </note>
          <note>
            Jan Ertsborn
          </note>
          <note>
            Anders Karlsson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 15 januari 2013.
          </note>
          <note>
            26 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 18 december
          </note>
          <note>
            Gunnar Sandberg
          </note>
          <note>
            Yilmaz Kerimo
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 15 januari 2013.
          </note>
          <note>
            27 § Kammaren åtskildes kl. 23.14.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
