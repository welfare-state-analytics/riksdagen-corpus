<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201213</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201213</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--116</head>
          <docDate when="2013-06-04">2013-06-04</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2012/13:116
          </note>
          <note>
            Tisdagen den 4 juni
          </note>
          <note>
            Kl. 13:00 - 20:12
          </note>
          <note>
            1 § Anmälan om återtagande av plats i riksdagen
          </note>
          <note>
            Förste vice talmannen meddelade att Roger Tiefensee (C) återtagit
            sin plats i riksdagen från och med den 3 juni, varigenom uppdraget
            som ersättare upphört för Inger Fredriksson (C).
          </note>
          <note>
            2 § Justering av protokoll
          </note>
          <note>
            Justerades protokollen för den 28 och 29 maj.
          </note>
          <note>
            3 § Meddelande om ändring i kammarens sammanträdesplan
          </note>
          <note>
            Förste vice talmannen meddelade att val av justitieombudsman
            skulle äga rum onsdagen den 5 juni kl. 9.00 .
          </note>
          <note>
            4 § Anmälan om protokollsutdrag från utskott
          </note>
          <note>
            Förste vice talmannen anmälde att ett utdrag ur prot. 2012/13:30
            för torsdagen den 23 maj i ärende om subsidiaritetsprövning av
            EU-förslag inkommit från näringsutskottet.
          </note>
          <note>
            5 § Anmälan om uppteckningar vid EU-nämndens sammanträden
          </note>
          <note>
            Förste vice talmannen anmälde att uppteckningar från EU-nämndens
            sammanträde fredagen den 17 maj inkommit.
          </note>
          <note>
            6 § Anmälan om inkomna faktapromemorior om förslag från Europeiska
            kommissionen, m.m.
          </note>
          <note>
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2013) 229
          </note>
          <note>
            KOM(2013) 236
          </note>
          <note>
            KOM(2013) 169
          </note>
          <note>
            KOM(2013) 195
          </note>
          <note>
            7 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2012/13:434
          </note>
          <note>
            Interpellation 2012/13:434 Åtgärder mot ROT-fusk
          </note>
          <note>
            Interpellationen kommer att besvaras torsdagen den 27 juni 2013.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Rikard Jermsten
          </note>
          <note>
            Interpellation 2012/13:436
          </note>
          <note>
            Interpellation 2012/13:436 Behovet av fungerande näringspolitik
          </note>
          <note>
            Interpellationen kommer att besvaras onsdagen den 19 juni 2013.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Fredrik Ahlén
          </note>
          <note>
            Interpellation 2012/13:437
          </note>
          <note>
            Interpellation 2012/13:437 Företagsnedläggningar i Hudiksvall
          </note>
          <note>
            Interpellationen kommer att besvaras onsdagen den 19 juni 2013.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Fredrik Ahlén
          </note>
          <note>
            Interpellation 2012/13:440
          </note>
          <note>
            Interpellation 2012/13:440 Småföretagens finansieringsmöjligheter
          </note>
          <note>
            Interpellationen kommer att besvaras tisdagen den 11 juni 2013.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Rikard Jermsten
          </note>
          <note>
            8 § Förnyad bordläggning
          </note>
          <note>
            Föredrogs och bordlades åter
          </note>
          <note>
            9 § Svar på interpellation 2012/13:435 om barn till frihetsberövade
            föräldrar
          </note>
          <note type="speaker">
            Anf. 1 Justitieminister BEATRICE ASK (M):
          </note>
          <note>
            Fru talman! Hillevi Larsson har frågat mig dels vad jag gör för
            att förbättra stödet till barn med frihetsberövade föräldrar,
            dels vad jag gör för att underlätta kontakten mellan intagna och
            deras barn under den tid föräldern är intagen i anstalt. Vidare
            har Hillevi Larsson frågat mig om jag avser att ta initiativ till
            nationella riktlinjer för polisen när det gäller omhändertagande
            av barn i samband med att föräldrar grips.
          </note>
          <note>
            En central målsättning med regeringens politik för barn och unga
            är att ett barnperspektiv ska genomsyra alla åtgärder som rör
            barn, något som också följer av barnkonventionen. För att möta
            ett barns behov av stöd och hjälp är det viktigt att såväl polisen
            som Kriminalvården har en väl utvecklad förmåga att arbeta utifrån
            ett barnperspektiv. Det är också viktigt att myndigheterna samarbetar
            i dessa frågor och att man utifrån ett helhetsperspektiv samarbetar
            med socialtjänsten och andra berörda aktörer på ett bra sätt.
            Ideella organisationers arbete med att stärka och förbättra förhållandena
            för barn till frihetsberövade föräldrar är av stor betydelse som
            ett komplement till det arbete som bedrivs. Till exempel finns
            det ett etablerat samarbete med riksorganisationen Bryggan.
          </note>
          <note>
            Kriminalvården arbetar aktivt såväl med ett barnperspektiv inom
            sin verksamhet som med föräldrastöd. De krav på säkerhet som Kriminalvården
            har att beakta måste dock alltid vara överordnade. Det innebär
            bland annat att ett barns kontakt med en frihetsberövad förälder
            alltid måste balanseras mot kraven på säkerhet. Ett väl avvägt
            barnperspektiv innebär att hänsyn tas till ett barns integritet
            och rätt till sin förälder och behovet av stöd och hjälp. Det
            innebär också en skyldighet att göra en anmälan till socialtjänsten
            om det förekommer omständigheter eller misstanke om att ett barn
            far illa.
          </note>
          <note>
            I Kriminalvårdens grundutbildning får all personal utbildning
            i att ha ett barnperspektiv, och myndigheten har också barnombud
            på alla anstalter. Barnombudet ska ge föräldrar, barn och personal
            stöd i barnfrågor. Kriminalvården har sedan flera år särskilda
            barnsidor på myndighetens webbplats där barn till frihetsberövade
            föräldrar kan få svar på frågor och ta del av andras berättelser
            om att ha en förälder som sitter i fängelse.
          </note>
          <note>
            Kriminalvården ger ett barn förutsättningar att hålla kontakt
            med sin frihetsberövade förälder på olika sätt, till exempel genom
            besök, telefon, brev och under permissioner. Intagna med barn
            kan ansöka om utökade kontaktmöjligheter, och en intagen får beviljas
            bidrag till telefonsamtal med sitt barn. På alla anstalter finns
            det barnanpassade besöksrum och besökslägenheter. Intagna erbjuds
            på de flesta anstalter möjligheter att delta i föräldrautbildning
            och föräldracirklar i syfte att utveckla sin förmåga och sitt
            ansvar som förälder.
          </note>
          <note>
            Även Polisen arbetar aktivt för att utveckla sin förmåga att
            arbeta utifrån ett barnperspektiv. Åtgärder som rör barn ska föregås
            av en analys av vilka konsekvenser åtgärden får för barnet. För
            att främja nationell enhetlighet ser Rikspolisstyrelsen för närvarande
            över behovet av att skapa en nationell handledning i hur en sådan
            analys ska genomföras. När det gäller brott i nära relationer
            har Rikspolisstyrelsen redan tagit fram en nationell handbok.
            Där behandlas barnperspektivet gällande de fall där ett brott
            har begåtts i familjen.
          </note>
          <note>
            Eftersom såväl Polisen som Kriminalvården arbetar aktivt med
            att utveckla sin verksamhet när det gäller barnperspektivet har
            jag inte för avsikt att vidta några ytterligare åtgärder.
          </note>
          <note type="speaker">
            Anf. 2 HILLEVI LARSSON (S):
          </note>
          <note>
            Fru talman! Varje år får ungefär 8 000 barn uppleva att deras
            föräldrar fängslas. Ännu fler barn får uppleva att deras föräldrar
            häktas eller hämtas till förhör.
          </note>
          <note>
            Annelie Björkhagen Turesson är socionom och har forskat om de
            här barnens situation. Hon är en av få som har forskat om det
            här området. Hennes forskning visar att stödet och skyddet för
            dessa barn är i det närmaste obefintligt. Det var det som fick
            mig att skriva den här interpellationen uppenbarligen finns det
            behov inom detta område.
          </note>
          <note>
            Det första och ofta det mest traumatiska för barnen är själva
            gripandet och husrannsakan. Där finns i dag ingen barnanpassning
            alls. När som helst kan polisen dyka upp utan att barnen vet vad
            som händer. Det förekommer till och med att barnen är ensamma
            hemma när polisen plötsligt tränger sig in i bostaden och gör
            husrannsakan. Många barn har upplevt det som väldigt kränkande
            när polisen gjort husrannsakan bland deras leksaker och även bland
            äldre barns tillhörigheter. Tonårsflickor har till exempel fått
            se polisen rota igenom deras underkläder.
          </note>
          <note>
            Självklart måste polisen gripa folk och göra husrannsakan, men
            i många fall är det möjligt att ändå ha ett barnperspektiv. Man
            skulle ha kunnat börja med att ta reda på om den man ska tränga
            sig in hos över huvud taget har barn. Inte ens det är ett krav
            med dagens regelverk. Man skulle kunna se till att om möjligt
            göra ingripandet när barnen är i skolan. När det gäller mindre
            barn förekommer det att man kommer sent på kvällen när barnen
            sover. Det blir ett traumatiskt uppvaknande för dessa små barn,
            som ofta skiljs direkt från sina föräldrar.
          </note>
          <note>
            För barnen blir det inte bara traumatiska upplevelser vid gripande
            och husrannsakan. De får heller inte någon information. Många
            får inte veta vad som har hänt. De ser att föräldrarna försvinner,
            men de har ingen aning om varför. Många barn vittnar om att de
            upplever det som att föräldern har dött. Det kan dröja veckor
            eller månader innan de får veta vad som har hänt.
          </note>
          <note>
            Ett annat stort problem är när äldre barn, tonårsbarn, lämnas
            vind för våg och polisen inte ens kontaktar socialtjänsten i samband
            med gripanden. Det har förekommit åtskilliga fall där barnen levt
            ensamma i lägenheten i flera månader, vilket resulterat i att
            de blivit deprimerade och även hotats av vräkning när hyran inte
            kunnat betalas.
          </note>
          <note>
            Det jag efterfrågar är nationella riktlinjer för polisen, framför
            allt i samband med gripande och husrannsakan. Polisen måste helt
            enkelt ha ett barnperspektiv som innebär att man tar reda på om
            det finns barn och i så fall så långt som möjligt agerar så att
            det inte ska bli traumatiskt för barnen och att man informerar
            barnen och kontaktar socialtjänsten och ser till så att de är
            med och tar hand om barnen.
          </note>
          <note>
            När man fyller i blanketter ska man också garantera att man verkligen
            har kontaktat socialtjänsten och att man har tagit reda på om
            det finns barn i hushållet. Det finns något som heter arrestantbladet.
            När man arresterar någon skulle man kunna fylla i de här uppgifterna.
          </note>
          <note>
            Med ganska enkla medel skulle man alltså kunna förbättra situationen
            avsevärt.
          </note>
          <note type="speaker">
            Anf. 3 Justitieminister BEATRICE ASK (M):
          </note>
          <note>
            Fru talman! Det är riktigt att det behövs mer forskning på det
            här området. Däremot finns det inte bara en forskare. Bryggan
            har en bra uppdatering av forskningsläget på sin hemsida, både
            svensk forskning och internationell forskning, men det finns naturligtvis
            mer att göra på det här området. Det är också riktigt att så många
            som 8 000 barn har föräldrar i fängelse, så vi pratar om en ganska
            stor grupp.
          </note>
          <note>
            Nu går interpellanten mer över till polisens ingripanden, och
            därför vill jag gärna påtala att det i polisens grundutbildning
            finns en hel del moment som tar upp barnperspektivet. Polisen
            har en handbok vad gäller brott i nära relationer som ofta är
            någonting som direkt rör barn och där ingripande sker i familjesituationen.
            Där finns det också ett kapitel som särskilt handlar om hur barn
            ska bemötas.
          </note>
          <note>
            Det finns också riktlinjer och handledning för hur en sådan här
            analys ska utformas utifrån det polisiära perspektivet, oavsett
            barnets roll i sammanhanget. Man har också genomfört en förstudie
            Brott mot barn på Rikspolisstyrelsen som skulle läggas fram för
            metod- och utrustningsrådet i slutet av maj, så det har antagligen
            redan gjorts.
          </note>
          <note>
            Ett av förslagen i den rapporten är att man ska ta fram en nationell
            handledning för hur en barnkonsekvensanalys ska utformas för att
            vi ska få en bättre enhetlighet i landet. Polisen har också i
            sina grundregler att utgå ifrån barnperspektivet där så är möjligt.
          </note>
          <note>
            Jag menar därför att just polisen har väldigt tydliga riktlinjer
            och också har utvecklat sin förmåga att ta fram underlag och hjälp
            till dem som ska ingripa och agera för att den traumatiska situationen
            för barn ska göra så liten skada som det bara går. Nu är ju grundskadan
            den att någon av föräldrarna är misstänkt för ett allvarligt brott
            där ingripande kan ske. Man ska också vara klar över att de här
            barnen ibland lever i miljöer där det väldigt ofta är traumatiska
            situationer att hantera. Det är alltså väldigt komplicerat.
          </note>
          <note>
            När det gäller Kriminalvården menar jag att man också där har
            utvecklat sin förmåga. Jag beskrev det i mitt tidigare inlägg,
            både detta med att det finns ett barnombud på varje anstalt och
            att man arbetar för att ha besöksrum och hitta rutiner. Men det
            utgår hela tiden från barnets perspektiv, det vill säga att man
            i samråd med socialnämnd och eventuellt anhöriga försöker att
            reda ut om barnet verkligen vill komma till anstalten på besök
            och om det är lämpligt att barnet och föräldern ses. I många fall
            är det ett ensidigt intresse hos den intagna som möjligen vill
            återupprätta någon typ av relation till barnet. Det är ju inte
            alltid så att den har varit smärtfri tidigare under resans gång.
          </note>
          <note>
            Det här är alltså komplicerat, men jag menar att båda dessa myndigheter
            arbetar väldigt seriöst med den här viktiga frågan. Skälet till
            att den är viktig, och det är därför bra att Hillevi Larsson lyfter
            upp den, är att vi vet att barn som lever i miljöer där det förekommer
            kriminalitet och där man utsätts för trauman av olika slag kan
            ha en större risk att själva få problem framöver. Om man kan minska
            de problemen genom att agera på ett konsekvent och bra sätt är
            det naturligtvis bra.
          </note>
          <note>
            Jag tror också att den allmänna informationen till barn och framför
            allt till ungdomar i dag är bättre än tidigare. Däremot finns
            det naturligtvis en komplikation i att ge ett barn saklig information
            i det enskilda fallet. Ibland kan det också vara en risk att göra
            så.
          </note>
          <note type="speaker">
            Anf. 4 HILLEVI LARSSON (S):
          </note>
          <note>
            Fru talman! Jag vill betona att jag utgår från barnets perspektiv
            i det här och inte från föräldrarnas. Det kan sammanfalla, men
            det är barnets intresse som det här ska handla om och självklart
            frivilliga kontakter mellan barn och föräldrar.
          </note>
          <note>
            Jag tycker att hela svaret genomsyras av att det finns ett barnperspektiv
            och att myndigheterna jobbar bra med dessa frågor. Samtidigt kan
            man se i forskningen att verkligheten inte ser ut så. Det fungerar
            inte.
          </note>
          <note>
            Jag ifrågasätter också om allting verkligen genomsyras av ett
            barnperspektiv. I den nya fängelselagen som kom 2010 sägs att
            placeringen på fängelse i möjligaste mån ska anpassas efter jobb,
            alltså arbetssituationen, inte efter familj och barn.
          </note>
          <note>
            Man har alltså inte ens med barnperspektivet här, och det är
            ett dilemma eftersom det kan vara väldigt långa resvägar för barnen
            beroende på var barnen bor och på vilket fängelse föräldrarna
            sitter. Självklart måste säkerheten vara en viktig aspekt, men
            om det går att förena med säkerheten borde man åtminstone tänka
            på barnperspektivet när det gäller detta.
          </note>
          <note>
            Organisationen Bryggan startades just av Annelie Björkhagen Turesson
            som i sin forskning märkte att de här barnen inte har någon hjälp
            eller något stöd. Därför startade hon Bryggan. Man kan inte säga
            att Bryggan är ett komplement till annan verksamhet, för det finns
            ingen annan verksamhet. Det här är det som finns för dessa barn.
          </note>
          <note>
            När det gäller polisutbildningen har man höjt ambitionsnivån
            när det gäller våld i nära relationer, vilket är bra. I det sammanhanget
            har man också fört in moment i utbildningen på Polishögskolan
            just om barns reaktioner vid våld i familjen. Men för övrigt finns
            ingenting om barn i polisutbildningen över huvud taget, trots
            att polisen kommer i kontakt med barn i många andra situationer
            än just när det handlar om våld i nära relationer.
          </note>
          <note>
            Ett moment som föreslogs i en utredning redan 1998 finns fortfarande
            inte med. Det momentet skulle handla om barns reaktioner i samband
            med gripanden. Det är nämligen många poliser som tolkar barns
            reaktioner så att om barnet inte gråter eller skriker utan är
            alldeles lugnt och passivt, då är det okej. Då mår barnet bra.
          </note>
          <note>
            Men i verkligheten är det så att väldigt många barn reagerar
            med chock. De blir alldeles paralyserade. De kan inte gråta eller
            skrika. De stänger sig totalt, och det kan då ge intryck av att
            de mår bra, fast de är mycket traumatiserade i den situationen.
            Kunde man föra in det här i polisutbildningen det kanske kunde
            räcka med en eller två lektioner skulle det innebära mycket för
            barnen i de här situationerna att polisen förstår deras reaktioner
            bättre och kan hjälpa och stödja dem.
          </note>
          <note>
            Jag tycker att det är tråkigt efter alla dessa år att ingenting
            har hänt. Redan 1998 tänkte man alltså på barnens situation när
            man tillsatte utredningen om hur man bättre skulle ta hand om
            barn i situationer där föräldrarna grips. Men fortfarande har
            ingenting hänt. Det var tre förslag som fördes fram. Det var att
            socialtjänsten ska underrättas när föräldrarna grips, det var
            att barns reaktioner vid gripandet ska föras in i polisutbildningen
            och att man i arrestantbladet när man arresterar någon ska notera
            om de har barn och om man har kontaktat socialtjänsten.
          </note>
          <note>
            Ingenting av detta har Rikspolisstyrelsen genomfört efter 15
            år, och nu säger ministern att de jobbar aktivt med en ny utredning.
            Då frågar jag mig: Ska det begravas ytterligare ett antal år?
            Jag tycker att det är dags att agera i stället.
          </note>
          <note type="speaker">
            Anf. 5 Justitieminister BEATRICE ASK (M):
          </note>
          <note>
            Fru talman! Egentligen tycker jag att Hillevi Larsson borde be
            om ursäkt. Ingenting har hänt sedan 1998, säger hon. Det är verkligen
            inte sant. Både polisen och Kriminalvården har utvecklats betydligt
            under de här åren. Även insikten om barns särskilda behov och
            förmågan att ta till vara och förstå har utvecklats ganska ordentligt,
            vågar jag påstå. Den forskning som det hänvisas till är från 2009,
            och det har ju hänt en del sedan dess också.
          </note>
          <note>
            Jag menar inte att allt är perfekt, långt därifrån. De flesta
            anstalter är rätt otrevliga ställen att vara på i meningen att
            det är en mycket speciell miljö. Det är också en mycket speciell
            situation att ha en förälder som har dömts för ett sådant allvarligt
            brott att denne blir intagen på anstalt och inte längre kan vara
            med sin familj och sina barn. Alla har inte barn, och alla tar
            inte heller ansvar för de barn de har.
          </note>
          <note>
            Ett barn i den situationen får naturligtvis många negativa erfarenheter
            av situationen som sådan, men att påstå att inget har gjorts av
            myndigheterna för att förbättra och underlätta för dessa barn
            är fel.
          </note>
          <note>
            I dag erbjuder kriminalvården intagna föräldrautbildningen och
            utbildning i föräldraansvar. Det är viktigt och något som ganska
            många behöver lära sig mer av. Man kan också själv ha funderingar
            över vad föräldraskapet innebär och hur det ska fungera. Syftet
            är att använda en del av tiden på anstalt för att komma ut som
            en bättre person när det gäller att ta ansvar för barn och ungdomar.
          </note>
          <note>
            I diskussionen ska man också ta med att det handlar om en begränsad
            tid. Det är viktigt att det som sker vid polisens agerande och
            i samband med domstolsförhandlingar och annat sker på ett bra
            sätt utifrån barnperspektivet, men även möjligheten att komma
            ut som en bättre person är viktig.
          </note>
          <note>
            Då är möjligheten att få ett arbete inte ointressant. Vi vet
            att en av de enskilt viktigaste faktorerna för att intagna inte
            ska återfalla i kriminalitet, vilket dess värre många gör, är
            att de kan få ett arbete. Att ha det som en viktig prioritering
            för placering är ganska klokt.
          </note>
          <note>
            Det är inga enkla frågor. Familjesituationerna är ofta komplicerade.
          </note>
          <note>
            Jag vidhåller dock att det är rätt att vi har barnansvariga på
            varje anstalt. De ansträngningar som görs ger en förhållandevis
            bra situation sett utifrån att fängelse och kriminalitet aldrig
            är bra inslag i någons barndom eller uppväxtmiljö. Det är klart
            att det finns ett trauma och att det blir stora svårigheter. Det
            kan vi nog aldrig komma ifrån.
          </note>
          <note>
            Man ska också vara klar över att besök på fängelser kan ha sina
            sidor. Barn kan utnyttjas. Som jag nämnde tidigare går säkerheten
            alltid först, men en del vill ha besök av barn för att det är
            lätt att skicka med barnen saker eller lämna information med mera.
            Det innebär att även besökande barn måste visiteras, att man måste
            ha kontroll över besöket och annat, vilket sätter barnen i en
            speciell situation.
          </note>
          <note>
            Kriminalvården har som grundprincip att utgå från barnets bästa
            och att i samråd med socialtjänsten, för de kontakterna har man
            alltid, utgå från vad som är bäst för barnet.
          </note>
          <note type="speaker">
            Anf. 6 HILLEVI LARSSON (S):
          </note>
          <note>
            Fru talman! Justitieministern har rätt i att det har hänt en
            del, men när det gäller just de tre punkter som utredningen lade
            fram 1998 har inget hänt. Dessa tre punkter skulle vara mycket
            enkla att genomföra.
          </note>
          <note>
            Kriminalvården har jobbat bra med dessa frågor. Det var också
            Kriminalvården som tillsammans med Socialstyrelsen låg bakom den
            utredning som lades fram 1998.
          </note>
          <note>
            Barnombud är jättebra, men de kämpar som sagt i motvind. Barnombuden
            gör ett viktigt jobb på fängelserna. De träffar barnen och föräldrarna,
            men de får ingen utbildning och ingen extra tid avsatt för uppdraget
            som barnombud. Dessa frågor prioriteras tyvärr inte.
          </note>
          <note>
            Projektet Godnattsagor bedrevs på Kirsebergsanstalten i Malmö.
            Pappor läste godnattsagor för sina barn. De läste in sagorna på
            cd, och sedan kunde barnen lyssna hemma. Det fick enormt positiva
            effekter på alla plan. Men när man skulle förbättra säkerheten,
            ta fram nya uniformer och höja stängslen hade man inte längre
            råd med projektet, trots att det var ett litet och billigt projekt.
            Jag tror att det har drivits vidare i någon form, men det här
            visar att det inte prioriteras tillräckligt högt.
          </note>
          <note>
            När det gäller telefonkontakter kan man få en telefontid för
            att ringa barnen klockan sju på kvällen, men då är telefonen upptagen.
            Sådana problem kan uppstå.
          </note>
          <note>
            Man måste ha ett barnperspektiv på alla nivåer överallt. Annelie
            Björkhagen Turesson erbjöd sig att komma till Polishögskolan och
            hålla två föreläsningar, men Polishögskolan sade nej. Hon har
            även erbjudit sig att träffa justitieministern. Jag hoppas att
            justitieministern säger ja, för det är viktiga frågor.
          </note>
          <note type="speaker">
            Anf. 7 Justitieminister BEATRICE ASK (M):
          </note>
          <note>
            Fru talman! Vill någon träffa mig är det bara att höra av sig.
            Jag har både mejl och telefon, så det är inga konstigheter. Jag
            träffar hela tiden människor som forskar och arbetar med olika
            frågor som har bäring på rättsväsendet, och detta är en viktig
            fråga.
          </note>
          <note>
            Barnombud kämpar i motvind, säger Hillevi Larsson. Det kan nog
            variera. Det är väl som i alla andra sammanhang att man som professionell
            kan känna ett ens ämnes- och ansvarsområde borde få högre prioritet
            och mer utrymme.
          </note>
          <note>
            Faktum är dock att vi har ansvariga för barnverksamheten på varje
            anstalt. Jag har besökt rätt många anstalter och kan konstatera
            att de har bra besöksrum och annat. Det är inte lyxigt eller fantastiskt,
            men det finns ambitioner och de gör så gott de kan för att det
            ska bli bra för barnen.
          </note>
          <note>
            Jag känner också till sagoprojektet och annat. Många projekt
            är bra. Det svåra är att få in det i den vanliga verksamheten
            och att få det att fungera över tid. Där finns det inom kriminalvård,
            polis och alla andra myndigheter alltid mer att göra.
          </note>
          <note>
            Jag delar inte Hillevi Larssons uppfattning att inget har hänt.
            Det har hänt mycket. Låt mig som hastigast nämna att vi vid ett
            besök i förra veckan gick igenom ett stort narkotikaärende. Vid
            ett tillfälle skulle man göra en insats mot fem lägenheter där
            det fanns misstänkta inblandade i detta narkotikasammanhang. I
            något fall var båda misstänkta. Det fanns många barn i dessa sammanhang,
            och i varje insats fanns socialtjänsten med.
          </note>
          <note>
            Min erfarenhet är att man alltid, för att över huvud taget kunna
            genomföra insatser från polisiärt håll och om man har möjlighet
            att planera, måste jobba tillsammans med socialtjänsten ur ett
            barnperspektiv men också för att hela insatsen alls ska fungera.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2012/13:443 om unga kriminella
          </note>
          <note type="speaker">
            Anf. 8 Justitieminister BEATRICE ASK (M):
          </note>
          <note>
            Fru talman! Lena Olsson har frågat mig vilka åtgärder jag avser
            att vidta för att brottsuppklaringen ska förbättras. Vidare har
            Lena Olsson frågat mig vilka åtgärder jag avser att vidta för
            att förhindra att unga rekryteras till de kriminella organisationerna.
          </note>
          <note>
            Genom att tillföra betydande resurser har regeringen gett rättsväsendet
            goda förutsättningar att klara upp fler brott. Satsningarna har
            också gett resultat. År 2012 var antalet brott som rättsväsendet
            lyckats knyta en gärningsperson till nästan 10 procent fler än
            2006. Den kraftiga ökningen i början av perioden har dock avstannat,
            vilket regeringen ser allvarligt på. Det handlar också om den
            diskussion som förs om antal kontra andel, vilket vi kan återkomma
            till.
          </note>
          <note>
            Vi behöver nu få veta mer om varför resultatutvecklingen har
            avstannat. I regleringsbreven för 2012 gav regeringen Rikspolisstyrelsen
            och Åklagarmyndigheten i uppdrag att gemensamt analysera och redovisa
            utredningsverksamhetens kvalitet och resultat.
          </note>
          <note>
            Myndigheternas redovisning av uppdragen visar att kvaliteten
            i de granskade ärendena i stort är tillfredsställande men att
            det samtidigt finns möjligheter till förbättring. Regeringen anser
            att det är av avgörande betydelse att myndigheterna tar ansvar
            för att vidareutveckla brottsutredningsverksamheten, bland annat
            genom att åtgärda de brister som man har sett i den gemensamma
            granskningen.
          </note>
          <note>
            Regeringen har också gett Brottsförebyggande rådet i uppdrag
            att utvärdera satsningen på polisen i syfte att säkerställa att
            resurstillskotten används så effektivt som möjligt. Jag har också
            varit tydlig med att Rikspolisstyrelsen och samtliga polismyndigheter
            nu måste fördjupa sin resultatanalys så att relevanta åtgärder
            kan vidtas.
          </note>
          <note>
            När det gäller Lena Olssons andra fråga om unga har rättsväsendet
            en mycket viktig uppgift att, genom tidiga och tydliga insatser,
            förebygga att unga fastnar i kriminalitet. Men det krävs även
            insatser från andra aktörer för att bryta en destruktiv livsstil.
            Exempelvis behöver skola, socialtjänst och hälso- och sjukvård
            vara en del av arbetet. Detta gäller inte minst i områden med
            utbrett utanförskap. Regeringen arbetar därför för att stärka
            samverkan i syfte att förebygga att ungdomar rekryteras till kriminella
            grupper.
          </note>
          <note>
            Sociala insatsgrupper är ett exempel på ett initiativ från regeringen
            i syfte att stimulera meningsfull samverkan mellan myndigheter
            och organisationer kring en enskild ungdom. Positiva resultat
            från pilotverksamheten har gjort att regeringen har lagt ett nytt
            uppdrag på Rikspolisstyrelsen att aktivt stödja arbetet med sociala
            insatsgrupper genom att bidra till en spridning och vidareutveckling
            av arbetssättet. Andra initiativ som regeringen har tagit handlar
            till exempel om att brott som begåtts av unga under 15 år ska
            utredas i större utsträckning än tidigare. Regeringen arbetar
            också för att handläggningstiderna ska kortas när det gäller unga
            lagöverträdare.
          </note>
          <note>
            För att förstärka det återfallsförebyggande arbetet för unga
            dömda har regeringen avsatt ytterligare resurser till Kriminalvården.
            Syftet är att myndigheten ska genomföra en kraftfull och långvarig
            satsning på åtgärder som kan leda till att unga dömda efter verkställigheten
            är bättre rustade för ett liv utan kriminalitet och missbruk.
            Åtgärderna ska bland annat innefatta insatser under verkställigheten
            som syftar till att förbättra unga dömdas förutsättningar på arbetsmarknaden.
            Satsningen omfattar även åtgärder som kan underlätta ungas utträde
            ur kriminella grupperingar.
          </note>
          <note type="speaker">
            Anf. 9 LENA OLSSON (V):
          </note>
          <note>
            Fru talman! Tack, ministern, för svaret!
          </note>
          <note>
            Det har satsats en hel del på rättsväsendet och framför allt
            på polisen, och det är bara att beklaga att man inte klarar upp
            brott i mycket större omfattning med den stora satsning som har
            gjorts.
          </note>
          <note>
            Jag skulle vilja specifikt ta upp frågan om unga lagöverträdare.
            Man har fått viss kritik från revisorerna för att man utreder
            och sätter i gång arbetet alldeles för sent. När en ung människa
            begår ett brott eller gör något kriminellt krävs det snabba puckar
            från samhället, att man reagerar för att styra upp det och vidtar
            en åtgärd så fort som möjligt. Det är väldigt viktigt när det
            gäller unga.
          </note>
          <note>
            Frågan hur man ska förebygga att unga rekryteras till kriminella
            nätverk är intressant. Det är sorgligt att se att den aktiviteten
            ökar och att det redan sker rekrytering av åttanio-åringar. Här
            måste man sätta ned fötterna och vidta åtgärder snabbt.
          </note>
          <note>
            Det finns ett axplock av orsaker till detta. Vi kan bara titta
            i snabbprotokollet från i fredags när det var en debatt här. Det
            är inga quick fix-lösningar, utan man måste inse att det krävs
            långsiktiga åtgärder när det handlar om både ekonomisk utsatthet
            och social utsatthet hos många människor i dagens läge.
          </note>
          <note>
            Jag har också fått många reaktioner och pratat med många poliser.
            Jag har fått ett långt brev från en polis här i Stockholm som
            har jobbat som polis i drygt två decennier, större delen med ungdomar
            på glid i utsatta områden. De sociala insatsgrupperna är egentligen
            ett självklart sätt, menar han, för samhällets olika aktörer.
            Det är en bra idé, men han är övertygad om att det är otillräckligt,
            då insatsgrupperna inriktar sig mot ungdomar alldeles för sent.
          </note>
          <note>
            Jag tycker att han har en viktig poäng här. De jobbar ju med
            ungdomar som redan har börjat komma in i kriminalitet, vilket
            ofta beror på att man aldrig har fått uppskattning eller bekräftelse.
            Det är tragiska uppväxtmiljöer och så vidare som ligger i bakgrunden.
            Men man får bekräftelse i de kriminella gängen. Man hjälper dem,
            och man får tryggheten och blir bekräftad på ett bra sätt där.
            Man gör vad som helst för dem.
          </note>
          <note>
            Denne polis menar att polisen ska in redan på dagis, för då är
            de och brandkåren väldigt poppis. Många småkillar vill bli just
            poliser eller brandmän. Han menar att det är jätteviktigt att
            polisen får möjlighet att komma in och jobba med de små barnen
            väldigt tidigt.
          </note>
          <note>
            Sedan kan vi i debatten fortsättningsvis diskutera vad man ska
            göra när det gäller andra samhällssektorer, för det är ju en helhet.
            Men det gäller just att polisen får möjligheten. Den här killen
            har försökt, men det har inte godtagits i Rikspolisstyrelsen.
          </note>
          <note type="speaker">
            Anf. 10 HILLEVI LARSSON (S):
          </note>
          <note>
            Fru talman! Jag tror att det är väldigt viktigt att vi börjar
            tala mer om att förebygga brott, och inte bara släcka bränder,
            som man säger, alltså akuta insatser. Självklart ska vi även göra
            det, men det är svårt att bryta en ond spiral när den har snurrat
            riktigt länge ned i botten. Vi måste också bli bättre på samverkan
            när det gäller barn och ungdomar, att börja redan i förskolan
            och skolan med samverkan mellan aktörerna och föräldrarna. Polisen
            bör egentligen vara med hela vägen, även innan barnen blir straffmyndiga,
            och vara med i ett positivt samarbete.
          </note>
          <note>
            Man måste framför allt se dessa barn, för risken är att de känner
            sig osynliggjorda i skolan och inte klarar att komma upp till
            godkända betyg. De kanske är trångbodda och har problem hemma
            många gånger. Man glömmer lätt att många av dessa barn är sårbara
            och lätt rekryteras till kriminella gäng. De kommer från miljöer
            med barnfattigdom, våld i familjen, missbruk och psykiska problem.
            Det kan vara alla möjliga faktorer som bidrar till att skapa den
            sårbarhet som gör att man känner gemenskap i dessa gäng, att man
            får en identitet, att man får en uppgift.
          </note>
          <note>
            Zlatan sade att han lika bra hade kunnat bli kriminell, men det
            var fotbollen, något konstruktivt, som upptog hans tid och där
            han kände att han växte och fick uppskattning och något konstruktivt
            att göra.
          </note>
          <note>
            Man måste bli mycket bättre på att fånga upp dessa barn och ungdomar
            med något konstruktivt. Jag tror inte att lösningen är att bara
            sänka straffrättsåldern, för har man väl sänkt den ett steg ska
            den sänkas ytterligare och ytterligare. Det kan till och med få
            motsatt effekt. Risken är att man sätter in barnen på anstalt
            med äldre, grövre kriminella, och då lär de sig bara ännu fler
            metoder att begå brott och kommer i ännu sämre sällskap. Tvärtom
            handlar det om att se till att barnen kommer i gott sällskap och
            får konstruktiva aktiviteter så tidigt som möjligt i livet. Det
            gäller framför allt de barn som har särskilda behov.
          </note>
          <note>
            Inte minst idrotten kan spela en viktig roll. Tyvärr är det så
            inom idrottsvärlden att man gör elitsatsningar, att man satsar
            på dem som man tycker är bäst. Det är jättebra för dem som lyckas,
            men risken är att de som inte anses tillräckligt duktiga hamnar
            vid sidan om. Man skulle kunna göra en insats där och se till
            att så många som möjligt får chansen även om de inte anses vara
            de allra bästa.
          </note>
          <note>
            Många av dessa frågor ligger såklart inte inom justitieministerns
            ansvarsområde, men jag tror att det är viktigt att justitieministern
            ser till att dessa perspektiv integreras i andra politikområden.
            Ska vi verkligen förebygga brott framgångsrikt och se till att
            barn och ungdomar inte rekryteras av dessa gäng måste vi jobba
            på många olika politiska nivåer för att uppnå det.
          </note>
          <note>
            Forskningen visar entydigt att strängare straff inte leder till
            mindre brottslighet och mindre rekrytering till brottslighet.
          </note>
          <note>
            Det handlar i stället om förebyggande insatser och om att utjämna
            klyftor. Ju mer segregerat det blir, ju mer utanför vissa grupper
            känner sig i form av fattigdom, arbetslöshet och segregerat boende,
            kanske dessutom i nedgångna fastigheter, ju mer de känner att
            ingen bryr sig om dem och att de är avskilda från samhället, desto
            större blir brottsligheten och polariseringen. Man ger sig nu
            på polisen och till och med brandkåren.
          </note>
          <note type="speaker">
            Anf. 11 Justitieminister BEATRICE ASK (M):
          </note>
          <note>
            Fru talman! Låt mig påminna om att interpellationen handlar om
            unga kriminella och vad som kan göras för att minska risken för
            rekrytering till kriminella nätverk. Man kan inte ta alla världsproblem
            i samma diskussion; då räcker inte tiden till.
          </note>
          <note>
            De ungdomar som är i riskzonen för att rekryteras till kriminella
            nätverk eller allvarligt är på väg in i en livsstilskriminalitet
            är många, ska vi veta. Vi gjorde en utredning för några år sedan.
            Då sade man att vi hade ungefär 5 0006 000 sådana ungdomar på
            väg upp i aktiv ålder. De är arga och destruktiva och drar med
            sig yngre kamrater. Jag menar att det är relevant och korrekt
            att i särskild ordning arbeta mot denna grupp. Det är väldigt
            många politiker som tycker att det är roligare att prata om de
            små barnen och göra mycket i den delen. Jag säger inte att det
            är fel, men jag menar att det också är helt nödvändigt att försöka
            ingripa mot den tyngre gruppen, som redan är där den är.
          </note>
          <note>
            De sociala insatsgrupperna är ett försök som vi har gjort, och
            jag delar den här polisens uppfattning. Det är närmast självklart
            att man borde jobba så här, men man har inte gjort det. Det är
            inte heller en statlig sak. Det är ingenting för regeringen egentligen,
            utan vi drog i gång ett projekt för att få samarbetet mellan polis,
            socialtjänst, skola och andra att fungera. Det som har varit riktigt
            svårt har varit att få med skolan i det konkreta arbetet kring
            de här individerna.
          </note>
          <note>
            Projektarbetet är avslutat. Resultaten visar att det fungerar
            väldigt bra och att det är väldigt många som begår färre brott
            eller till och med försvinner ur belastningsstatistiken, vilket
            är fantastiskt med tanke på urvalet av ungdomar. Därför har vi
            gett Rikspolisstyrelsen ett nytt uppdrag, att bidra till att öka
            intresset för arbetsformen och att bidra där man vill starta.
            Just nu är det ungefär 20 nya stadsdelar och kommuner som är på
            väg in för att arbeta på det här sättet. Jag tycker att det är
            bra.
          </note>
          <note>
            Står detta då i konflikt med tidiga och tydliga insatser? Nej,
            naturligtvis inte. Vi är inte nöjda med resultaten när det gäller
            rättsväsendets redovisningar. Vi tycker att vi har satsat väldigt
            mycket pengar, och det borde kunna gå att få ut mer av dem. Av
            det skälet har vi bland annat gett Brå i uppdrag att titta på
            det hela. En sak som de säger i den utredning som kom häromveckan
            är att man har gjort mycket åt det brottsförebyggande arbetet,
            men att det är andra saker som brister. Jag tycker att det är
            viktigt att ta till sig den här typen av gedigen analys.
          </note>
          <note>
            Vi ska fortsätta med de förebyggande insatserna, men det är utifrån
            det rättsliga perspektivet kanske inte där bristerna finns, utan
            vi måste satsa mycket mer på att korta handläggningstider och
            se till att det går fort. Oavsett ålder på ett barn eller en ung
            människa är tidsperspektivet annorlunda än för vuxna. Precis innan
            jag gick hit tog jag emot ett förslag om tidsfristerna i handläggningen
            av ärenden som gäller ungdomsmål; man ska inte bara titta på den
            som är misstänkt för att ha begått ett brott utan också se om
            brottsoffret kan vara under 18. I barn- och ungdomsvärlden spelar
            det ibland lite mindre roll vem som är vem, men det är viktigt
            att rättsväsendet är snabbt i alla fall. Detta är en sak som jag
            tror är viktig.
          </note>
          <note>
            Vi har också ändrat i andra regler och gjort det lite tydligare
            att polisen kan ingripa och ta undan en ungdom som befinner sig
            i miljöer som kan vara direkt skadliga därför att man kan hamna
            i kriminalitet. Vi gör alltså en hel del på det här området, och
            det händer en hel del just nu.
          </note>
          <note type="speaker">
            Anf. 12 LENA OLSSON (V):
          </note>
          <note>
            Fru talman! Jag tror inte att jag inledningsvis sade att man
            inte skulle göra någonting åt det som händer och sker i dag med
            de ungdomar som sysslar med det här. Givetvis ska man det. Men
            om vi på lång sikt verkligen vill stoppa rekryteringen till kriminella
            nätverk måste vi börja tidigt. Det är också det som den här polisen
            uttrycker.
          </note>
          <note>
            Jag tycker att det är ett väldigt klokt och långt brev han skrivit.
            Han har försökt ta upp det här, för han jobbar med det dagligen.
            Den som är närmast verksamheten brukar veta vad han pratar om.
            Jag är ganska säker på att jag vet vad han pratar om.
          </note>
          <note>
            Han menar också att han inte stillatigande kan se på när samhället
            och hans egen arbetsgivare ständigt misslyckas med att jobba effektivt
            med problematiken kring ökad utslagning och kriminalitet bland
            unga. Han och många kolleger har i åratal ropat efter insatser
            mycket längre ned i åldrarna än vad som i dag sker. Många goda
            tankar har förts fram, men ekonomin tycks fortfarande vara det
            mest gångbara svaret. Finns det ingen bro ska man bygga en bro,
            menar han, och det är så man måste resonera. Allting kluddas ned
            i pengar och vad saker och ting kostar.
          </note>
          <note>
            Man kan titta på Gatuvåldets ekonomi ett kommunalt perspektiv
            , en rapport av Ingvar Nilsson och Anders Wadeskog från 2012 som
            i mycket handlar om den grupp vi pratar om i dag. Det är individer
            som lever i utanförskap och blir bekräftade genom att tillhöra
            ett kriminellt gäng. Detta kostar samhället miljontals kronor
            per individ. Slår man ihop det diskuterar vi miljardbelopp. Då
            har man faktiskt satt en prislapp på vad det här kostar. Vi ska
            naturligtvis, som ministern säger, jobba med dem som redan är
            i de här nätverken och begår brott. Men poängen är att man ska
            förhindra det så mycket man kan. Det ska finnas ett annat samhälle.
            Man ska bli sedd av någon annan och inte av de här gängen.
          </note>
          <note>
            Ministern sade att vi inte kan dra in alltihop. Nej, men det
            gör hon själv när hon börjar prata om skolan och så vidare. Det
            finns ingen quick fix, som jag sade. Flera delar av samhället
            måste in i den här problematiken. Vi vet att kommunernas ekonomi
            är begränsad. Det kan inte jag beskylla någon annan än den sittande
            regeringen för. Så ser det faktiskt ut. Jag menar att de måste
            få muskler att samverka för att vi ska få ned kriminaliteten på
            lång sikt. Det är egentligen inte en polissak. Det har kommit
            dit, men om man hade fritidsgårdar och vuxna som såg de här barnen
            i skolan skulle vi kunna tjäna massvis med pengar.
          </note>
          <note type="speaker">
            Anf. 13 HILLEVI LARSSON (S):
          </note>
          <note>
            Fru talman! Jag hörde ett uttalande som var lite tankeväckande:
            Om man såg till att barngrupperna var mindre i förskolan skulle
            det vara den viktigaste insats man kunde göra inför framtiden
            för att förebygga droganvändning och självklart kopplat till denna
            kriminalitet. Det är en tankeställare att sådana verksamheter
            kan vara väldigt viktiga för barn som redan är sårbara från början
            och som kanske har problem hemma eller olika typer av diagnoser.
            Redan i förskolan börjar det, och detta är en möjlighet för samhället
            att förebygga framtida brott.
          </note>
          <note>
            Det är inte billigt att ta hand om ungdomsbrottslingar. Det är
            något av det dyraste man kan ägna sig åt. Många av de ungdomar
            som hamnat snett med droger, kriminalitet och gäng kostar i genomsnitt
            en miljon per år.
          </note>
          <note>
            Man bryter inte brottsspiralen för det, utan många av dessa ungdomar
            går i olika former av det som man kallar för behandlingar, trots
            att de ofta inte är av den högsta kvaliteten. Det kostar mycket,
            och många av ungdomarna slutar ändå i fängelse när de blir lite
            äldre.
          </note>
          <note>
            Om man ser rent ekonomiskt på det hela är det bra om man kan
            förebygga denna onda spiral så tidigt som möjligt. Man säger att
            det inte går att göra någonting innan ungdomarna har uppnått straffrättslig
            ålder. Men socialtjänsten har långtgående möjligheter att agera.
            Det gäller att de får resurser nog, och det gäller att man ställer
            krav på hanteringen av barnen. Den ska ske på ett sätt så att
            de kommer bort från drogerna och kriminaliteten. Redan där skulle
            man kunna förebygga att de senare hamnar i fängelse.
          </note>
          <note>
            Det finns gäng, i till exempel Rosengård. Jag tror att det bor
            8 000 barn där, och 50 av dessa barn är inblandade i grov kriminalitet.
            Om man kan punktmarkera ett sådant gäng minskar man rekryteringsgrunden
            för nya gängmedlemmar.
          </note>
          <note type="speaker">
            Anf. 14 Justitieminister BEATRICE ASK (M):
          </note>
          <note>
            Fru talman! Jag är helt överens med Lena Olsson om det mesta.
            Märkligt nog brukar det vara så, i synnerhet när det gäller att
            ingripa tidigare och tydligare.
          </note>
          <note>
            Jag vill påminna om att regeringen har sett till att polisen
            ska utreda om det finns barn under 15 år som är inblandade i någon
            typ av brottslighet även om de inte är straffmyndiga. Det är viktigt
            att man gör det. Det är polisen som är bäst på utredningar, och
            vi menar att ett bra utredningsunderlag är det bästa sättet för
            att få en utgångspunkt för de insatser som ska göras.
          </note>
          <note>
            Vi har gått in och drivit igenom en möjlighet för polisen att
            drogtesta också den unge under 15 år utan föräldrarnas medgivande.
            Det är tyvärr ett känt faktum att det förekommer att föräldrar
            inte alls medger drogtestning av de egna barnen. De vill kanske
            inte tro att barnen har ett missbruksproblem. Men det finns också
            föräldrar som tycker att det är bekvämt om även barnen använder
            sig av droger eftersom de själva gör det. Här har vi gett polisen
            nya verktyg. Just nu pågår det uppdrag som vi har gett till Brå
            att i den delen utvärdera hur och om polisen har använt de nya
            bestämmelserna för att säkerställa att det blir verkstad också.
          </note>
          <note>
            Vi har medverkat till att ta bort en del sekretessregler och
            tydliggjort möjligheterna att använda sekretessbrytande åtgärder
            mellan socialtjänst och polis, bland annat, just därför att man
            ibland har använt lagstiftningen som en ursäkt för att inte samverka.
            Det ligger på något sätt i varje organisations inre själ att när
            man inte vill, inte orkar eller inte anser sig ha resurser säga:
            Vi kan inte, för vi har våra regler! Då handlar det ofta om sekretessregler.
            Vi har ökat möjligheterna och tydliggjort att man kan samverka
            och att det finns sådana möjligheter.
          </note>
          <note>
            Det finns dock fortfarande ett motstånd mellan olika typer av
            myndigheter mot att samverka utifrån ett individperspektiv. Här
            är vi många som måste arbeta tillsammans.
          </note>
          <note>
            Jag håller med om att hela samhället har ett uppdrag när det
            gäller att ge barn och ungdomar en bättre uppväxtmiljö och i den
            meningen förebygga brott. Det är väl känt att den absolut viktigaste
            brottsförebyggande faktorn är godkända resultat i grundskolan.
            Det finns ingenting som är så viktigt.
          </note>
          <note>
            Vi vet också att om ungdomar bara har tagit sig igenom grundskolan
            med godkända resultat har vi mycket lättare att återföra dem om
            de har begått brott. Det finns forskning på detta; det är inga
            konstigheter. Där är utbildningspolitiken en utmaning, och man
            kan ha olika perspektiv på hur man ska göra. Jag tror inte att
            någon har svaret i dag. Vi är långt ifrån lösningar som är tillräckligt
            bra. Vi har stora ungdomsgrupper och stora grupper unga pojkar
            som faller ut ur systemet, och det är ett stort och växande bekymmer
            som också kan få implikationer när det gäller brottslighet och
            kriminalitet och annat elände.
          </note>
          <note>
            När det gäller frågan om när man ska börja var Hillevi Larsson
            inne på att man måste vara inne redan på förskolan. Den polis
            hon talade om hade sagt att man skulle vara på förskolan. Det
            är möjligt.
          </note>
          <note>
            Låt mig bara påminna om en sak: Det finns en diskussion mellan
            experterna om vilka riskfaktorer som finns. Det handlar också
            om det negativa som kan komma av att man stämplar barn för tidigt.
            Det blir en självuppfyllande profetia. Många säger: Vi ser redan
            av beteendet i förskolan att det kommer att gå illa för Nisse.
            Problemet är att om man utgår från det redan på förskolan kan
            man nästan ge sig på att det kommer att gå illa för Nisse. De
            allra flesta som uppvisar knepigheter i sitt uppförande eller
            annat kommer det att gå bra för. Detta är en svår diskussion där
            det krävs kunnande, pedagoger och ett stort engagemang för att
            vi så småningom ska hamna rätt.
          </note>
          <note type="speaker">
            Anf. 15 LENA OLSSON (V):
          </note>
          <note>
            Fru talman! När det gäller tidiga insatser har expertisen uttryckt
            att man inte ska peka ut väldigt små barn. Varken jag eller polisen
            som har skrivit till mig menar något annat. Det ska vara en integrerad
            del att man besöker alla barn oavsett ålder, därför att man då
            skapar en mycket bättre relation. Det har jag sett poliser göra
            frivilligt, och det slår väl ut eftersom de lär känna de här personerna.
            Det är svårt att ge sig på poliser, kanske kasta en sten eller
            hota dem, om man redan är bekant med dem. Det finns ett motstånd
            mot det; det är det han menar.
          </note>
          <note>
            Jag tror också att det finns en djup problematik innan man hamnar
            i kriminella gäng. Jag kan rekommendera en väldigt bra bok som
            heter Två soldater av Roslund &amp; Hellström. De har studerat det
            här problemet. Har man ett sjyst samhälle och sjysta människor
            som bekräftar en, tycker om en och älskar en tror jag att man
            har väldigt svårt att kliva över till den andra sidan.
          </note>
          <note>
            Ingvar Nilsson har skrivit en jättebra rapport om kostnaderna
            och satt en prislapp på dem. Beatrice Ask, eftersom du har finansministern
            bakom dig skulle du kunna delge honom den rapporten. Jag tror
            nämligen att han skulle vara väldigt intresserad av hur mycket
            han skulle kunna tjäna på att förebygga detta.
          </note>
          <note>
            Jag vill också önska ministern en trevlig sommar.
          </note>
          <note type="speaker">
            Anf. 16 Justitieminister BEATRICE ASK (M):
          </note>
          <note>
            Fru talman! Jag vill naturligtvis önska interpellanten en trevlig
            sommar också, även om det är någon vecka kvar.
          </note>
          <note>
            Ja, det förebyggande arbetet är oerhört väsentligt. Det är väl
            viktigt att polisen i mån av resurser, tid och annat besöker skolor
            och har ett aktivt arbete även visavi de yngre barnen. Det är
            bra, men det är alltid en fråga om prioriteringar.
          </note>
          <note>
            Vad regeringen har försökt göra med sina resurssatsningar är
            att få ut fler synliga poliser i vardagen, i stadsmiljöerna nära
            barn och ungdomar. Detta har lett till att vi i dag har betydligt
            fler ungdomspoliser, det vill säga poliser som är ungdomsinriktade.
            I någon mån har vi alltså kommit närmare, men detta kräver alltid
            stora resurser.
          </note>
          <note>
            Jag menar att det alltid måste göras prioriteringar, och ibland
            kan det faktiskt vara relevant att ägna sig åt ledarungdomarna
            för att så att säga plocka dem av mattan.
          </note>
          <note>
            Ingvar Nilssons forskning och den nationalekonomiska rapport
            som han har skrivit han har skrivit flera är intressanta, framför
            allt eftersom de visar de ekonomiska konsekvenserna av våld. I
            det korta perspektivet är det naturligtvis kostnader för polis
            och sjukvård, men i det längre perspektivet är det socialförsäkringssystemet
            och bristen på skatteintäkter som är den stora kostnaden. Självklart
            har vi också inom regeringen diskussioner om långsiktiga effekter
            av olika typer av investeringar, och det är ett av skälen till
            att vi har satsat väldigt mycket på rättsväsendet. Vi ser ju att
            genom ett bra rättsväsen som fungerar bättre skapar vi bättre
            förutsättningar inom många områden. Det betyder dock inte att
            vi är färdiga, utan det finns mycket kvar att göra. Det ska vi
            fortsätta diskutera efter sommaren, Lena och jag.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2012/13:392 om effekten av bolagsskattesänkningen
          </note>
          <note type="speaker">
            Anf. 17 Finansminister ANDERS BORG (M):
          </note>
          <note>
            Fru talman! Leif Jakobsson har frågat mig på vilket sätt den
            svenska konkurrenskraften stärks av en bolagsskattesänkning som
            pareras av våra konkurrentländer med liknande sänkningar.
          </note>
          <note>
            Bolagsskatten har stor betydelse för investeringar, välfärd och
            tillväxt i Sverige. Tack vare bolagsskattesänkningen blir det
            lönsammare att genomföra investeringar i Sverige. Ökade investeringar
            ökar både kapitalstocken och kapitalintensiteten i den svenska
            ekonomin. En högre kapitalintensitet i företagen ökar produktiviteten,
            vilket skapar utrymme för högre löner. Vi för en politik som möjliggör
            en gynnsam reallöneutveckling för svenska löntagare. Högre löner
            ökar arbetsutbudet och på sikt sysselsättningen. Även då andra
            länder sänker bolagsskatten kommer en sänkning av bolagsskatten
            i Sverige att leda till fler investeringar i vårt land.
          </note>
          <note type="speaker">
            Anf. 18 LEIF JAKOBSSON (S):
          </note>
          <note>
            Fru talman! Jag ska säga att anledningen till att jag lämnade
            in denna interpellation är att finansministern och jag hade en
            debatt om 3:12-reglerna för någon månad sedan, där finansministern
            bara ville prata bolagsskatt i stället. Jag tänkte därför ge möjligheten
            att diskutera bolagsskatten utan att riskera att bli avklubbad
            av presidiet.
          </note>
          <note>
            Bakgrunden är naturligtvis den väldigt stora bolagsskattesänkning
            som genomfördes den 1 januari i Sverige 16 miljarder kostar den.
            Det är två tredjedelar av hela budgetutrymmet. Det byggde i höstas
            på att regeringen hade en mycket mer optimistisk syn på tillväxt
            och sysselsättning än vad någon annan hade. Man behövde inte vara
            en dystergök för att inse att Anders Borg och regeringen var väldigt
            fel ute, och så har det också visat sig vara.
          </note>
          <note>
            Vi lade fram en politik där en betydligt större del av utrymmet
            skulle läggas på köpkraftsstimulanser till barnfamiljer och pensionärer.
            När Europa och våra exportmarknader krisar vet vi nämligen att
            vi kan hålla uppe sysselsättningen i landet om vi kan ge köpkraft
            åt de grupper i samhället vi vet faktiskt använder pengarna och
            går och handlar. Därför lade vi fram en helt annorlunda politik.
            Därtill lade vi naturligtvis mer av investeringar, järnvägsunderhåll
            och annat som inte bara betyder jobb i dag utan också ger bättre
            förutsättningar för framtiden.
          </note>
          <note>
            Som alltid när vi diskuterar den här frågan är det som om regeringen
            bara ser en enda möjlighet för Sverige att fortsätta att vara
            ett framstående land när det gäller export, industri och tjänster,
            och det är tydligen att ha så låga skatter som möjligt. Vi har
            en annan syn. Vi ser att Sverige nu gradvis halkar efter. Vi drar
            ned på utbildningsambitionerna. Vi drar ned på högskolan i min
            egen hemstad Malmö, som skulle behöva byggas ut men nu får dra
            ned. I Blekinge, som är det landskap som har den högsta arbetslösheten
            bland ungdomar, tvingas man dra ned på utbildningen.
          </note>
          <note>
            Det är klart att man inte blir ett attraktivt land för ny produktion,
            nya tjänster, nya idéer och innovationer om man är ett land som
            drar ned på utbildningsambitionerna och innovationerna. Vår linje
            är precis tvärtom: Vi ska konkurrera med ett väldigt högt kunskapsinnehåll,
            innovationer, välfärd, rättssäkerhet och social stabilitet.
          </note>
          <note>
            När förslaget lades fram i höstas varnade vi för att det är en
            ganska aggressiv handling att genomföra en så stor bolagsskattesänkning
            i en situation där största delen av Europas länder våra konkurrentländer
            men egentligen både konkurrenter och grannar behöver konsolidera
            och försöka få in mer skatteintäkter. Det kommer att tvinga de
            här länderna att följa med ned. Precis så har det blivit tyvärr
            fick vi rätt. Danmark, Finland och Norge är allihop på väg ned
            till den, som man säger, svenska nivån. Vi har satt tröskeln och
            flyttat ned nivån.
          </note>
          <note>
            Min enkla fråga till Anders Borg är: Vad vann vi allihop på detta?
            Den enda konsekvensen av detta är nämligen att alla dessa länder
            som sänker tillsammans får mindre skatteintäkter, inte kan ha
            högre ambitioner när det gäller kunskap och välfärd och kommer
            att bli förlorare i det långa loppet.
          </note>
          <note type="speaker">
            Anf. 19 CARL B HAMILTON (FP):
          </note>
          <note>
            Fru talman! Socialdemokraterna lade nyligen fram sin vårbudget,
            och inte minst många företag som funderade på att flytta verksamhet
            utomlands undrade om det skulle komma ett socialdemokratiskt besked
            om deras syn på bolagsskatten. Det beskedet kom dock inte. Vi
            vet inte vad Socialdemokraterna vill med bolagsskatten annat än
            att Leif Jakobsson har varit väldigt mycket emot det som hände
            i höstas. Då kan man möjligen påminna sig om att Socialdemokraterna
            gick halvvägs med på det regeringen föreslog. Den stora frågan
            för mig i dag är om Socialdemokraterna är beredda att gå hela
            vägen och ansluta sig till regeringens linje i bolagsskattefrågan.
          </note>
          <note>
            Det här är intressant. I höstas beslutade alltså regeringen att
            sänka bolagsskatten till 22 procent. Därmed är det i dag den skattesats
            som gäller. Socialdemokraternas liggande motförslag sedan hösten
            2012 är 24 procent. Därmed har vi en situation där Socialdemokraterna
            i dag står för en höjning av bolagsskatten med två procentenheter,
            från 22 till 24 procent. Nu är det så att Stefan Löfven och Socialdemokraterna
            gärna vill framställa sig som näringslivsvänliga, men den ambitionen
            stämmer illa med Socialdemokraternas liggande förslag om höjd
            bolagsskatt, som ju skulle göra Sverige mindre attraktivt för
            produktion och sysselsättning.
          </note>
          <note>
            Vi står alltså inför ett lackmustest av den påstått positiva
            inställning till näringsliv Stefan Löfven sägs ha. Kommer han
            och Socialdemokraterna att kräva höjd bolagsskatt i valrörelsen
            2014? Det är redan klart att partiet i så fall får ett urstarkt
            stöd av Vänsterpartiet. Frågan om Socialdemokraterna vill höja
            bolagsskatten aktualiseras ju, vilket redan har sagts här, av
            beskedet från Storbritannien att regeringen där föreslog sänkt
            bolagsskatt till 20 procent så sent som i mars. Det var inte Sverige
            som drev dem till det, kan jag säga. Även Danmark och Finland
            har sänkt sina bolagsskattesatser. Så ser det skattepolitiska
            landskapet ut, och det är inte Sverige som bestämmer hur det ser
            ut utan snarare andra länder och den pågående globaliseringen.
          </note>
          <note>
            Med en socialdemokratisk höjning av bolagsskatten till 24 procent
            skulle Sverige bli väsentligt mindre attraktivt som bas för näringslivet.
            Bolagsskatten som skattebas skulle också ge lägre skatteintäkter
            eftersom skattebasen, alltså bolagen, i ökad utsträckning skulle
            flytta verksamhet från Sverige. Det socialdemokratiska partiet
            har dock anpassat sig förr beträffande jobbskatteavdraget har
            partiet accepterat alla redan införda avdrag i efterhand. Stefan
            Löfven har dessutom redan annonserat att partiet skulle acceptera
            ett femte jobbskatteavdrag om det skulle införas av andra partier.
          </note>
          <note>
            Vad vill alltså Socialdemokraterna med bolagsskatten? Ska bolagsskatten
            alltjämt höjas, trots Storbritanniens och våra nordiska grannländers
            sänkning av densamma? Ska ni höja bolagsskatten? Var vill Socialdemokraterna
            att framtidens jobb och produktion ska lokaliseras i Sverige eller
            i andra länder? Står ni kvar vid att höja bolagsskatten? I så
            fall kommer detta att bli en av de stora frågorna i valrörelsen
            2014.
          </note>
          <note type="speaker">
            Anf. 20 ULF BERG (M):
          </note>
          <note>
            Fru talman! Det är en intressant fråga, och man kan börja fundera
            lite. Naturligtvis tror jag att våra grannländer lyssnar mycket
            till vår finansminister, och det har de givetvis skäl att göra.
            Det skulle dock också kunna vara så att man har läst vad OECD
            har kommit fram till. Där sägs mycket klart och tydligt att bolagsskatten
            förmodligen är en av de mest skadliga skatter som finns.
          </note>
          <note>
            Forskningen är ganska klar över att kapitalstocken i ett företag
            är någonting otroligt positivt. Många gånger brukar också fackföreningarna
            tycka att det är mycket bra om man ser till att den är stor och
            stark eftersom de vet att det gynnar företagen. De vet också att
            det på sikt leder till ökade reallöner.
          </note>
          <note>
            Därför är Leif Jakobssons fråga lite underlig. Han tycker att
            det här är en mycket oklok åtgärd. Samtidigt tyckte man att en
            viss sänkning var bra, men inte så mycket som Alliansen klarade
            av. Det kan bero på att Alliansen och vi moderater klarade av
            en större sänkning i vår budget därför att vi hela tiden satsar
            på arbetslinjen.
          </note>
          <note>
            Fru talman! Frågeställaren säger att grannländerna måste sänka
            sina skatter eftersom de känner av konkurrensen, och en av anledningarna
            till att bolagsskatten måste sänkas är att vi känner av konkurrensen.
            Men eftersom vi tidigare har haft världens högsta skatter bör
            vi, enligt den logiken, fortsätta att sänka våra skatter eftersom
            vi är med och konkurrerar på en global marknad.
          </note>
          <note>
            Nästa fundering man kan ha är om det är ett problem med en stark
            krona. Problemet kan vara kortsiktigt om vi har företag och produktion
            som inte är effektiva. Men det är naturligtvis otroligt positivt
            att vi är ett rikt folk och att vår krona är värd någonting när
            vi köper varor eller reser ut. Samtidigt måste vi ha ett utbildningsväsen
            som står på tårna och en produktion som står sig i en internationell
            konkurrens.
          </note>
          <note>
            Därför var det glädjande att statsministern var i Mora i måndags
            och tittade på ett företag som börjar ta hem produktion till Sverige
            därför att det lönar sig. Det finns närmare utvecklingsavdelningar
            och liknande, och det gör att det blir en vinst för företaget.
            Jag tror att vi måste fortsätta att jobba med den utvecklingen.
            Då är bolagsskatten en viktig del för att man ska kunna ta hem
            produktion.
          </note>
          <note>
            När vi pratar om bolagsskatten måste vi komma ihåg att det handlar
            om företag som går bra och som ger vinst. Det är också de som
            kan fortsätta att expandera. Har man ett överskott måste man se
            över hur produktionen ser ut.
          </note>
          <note>
            Vi ska vara rädda om de här företagen och se till att de blir
            fler och att de kan fortsätta att utvecklas och anställa fler
            människor.
          </note>
          <note type="speaker">
            Anf. 21 GUNNAR ANDRÉN (FP):
          </note>
          <note>
            Fru talman! Det finns ett antal mycket dåliga företag som inte
            bidrar med någonting till välfärden i Sverige. Det är framför
            allt de som inte går med någon vinst över huvud taget, och en
            annan grupp är de som har flyttat ut av skatteskäl. Dem har vi
            ingen nytta av.
          </note>
          <note>
            I någonting som heter Skattestatistisk årsbok 2012 kan man läsa
            många siffror. Jag ska inte läsa upp allihop. Det skulle kanske
            vara för mycket. Men en siffra är mycket intressant, nämligen
            hur mycket ett fåtal företag betalar i bolagsskatt. I den löpande
            texten kan man läsa att det är 3 procent av företagen som betalar
            80 procent av bolagsskatterna i Sverige. Vartenda ett av de företagen
            det är stora företag behöver vi i Sverige för att kunna finansiera
            vår välfärd. Om de flyttar ut till London eller andra platser
            har vi ingen nytta av dem. De kommer inte att betala några kapitalskatter
            alls i Sverige.
          </note>
          <note>
            Vi kan dock notera att det har funnits en skattekonkurrens på
            bolagssidan under senare år. Det vore fel att bestrida detta.
            Så är det.
          </note>
          <note>
            Om man läser den här boken kan man se att Danmark, Finland, Storbritannien
            och nu också Sverige har sänkt skatterna väldigt mycket. Undantaget
            är USA som har en högre skatt. Det är viktigt att komma ihåg.
            Men det finns många andra länder som redan ligger mycket lägre
            än Sverige och som konkurrerar på det sättet, till exempel Estland,
            det krisdrabbade Grekland, Irland, Island, Japan, Kanada, Polen,
            Slovakien, Slovenien, Tjeckien, Turkiet och Ungern.
          </note>
          <note>
            Fru talman! Det här är det klimat som de svenska företagen lever
            i. De kan placera sig överallt för att inte längre bli skattebetalare
            i Sverige. Därför var det mycket klokt att den svenska bolagsskatten
            sänktes den 1 januari i år till 22 procent efter att för bara
            ett fåtal år sedan ha varit 28,3 procent. Det har haft betydelse
            för hur många företag som blir kvar i Sverige.
          </note>
          <note>
            Jag tycker att man också kan notera att Socialdemokraterna någonstans
            har sett ljuset i detta. De föreslog inte en så kraftig sänkning
            som regeringen och riksdagen beslutade om, men de gick ändå halva
            vägen. Det exceptionella är ju den tilltänka samarbetspartnern,
            nämligen Vänsterpartiet, som föreslår att man ska höja bolagsskatten
            med ytterligare ett par procent från 26 procent. Det hade varit
            något som åtminstone i Finland hade kallats en Döbelnsmedicin.
          </note>
          <note type="speaker">
            Anf. 22 RAIMO PÄRSSINEN (S):
          </note>
          <note>
            Fru talman! Tack för en fin avslutning där du citerade någonting
            från Finland, Gunnar Andrén! Det gillar jag.
          </note>
          <note>
            Fru talman! Jag tycker att det är lite märkligt att Anders Borg
            aldrig har haft fel. Han har aldrig erkänt att det har gått fel
            någonstans i den egna politiken. Han säger att det är räddningen
            för svenskt näringsliv att sänka bolagsskatten kraftigt och till
            och med låna pengar till att sänka den kraftigt. Det kommer att
            främja näringslivet.
          </note>
          <note>
            Det är lite typiskt tänkt av Anders Borg och följeslagarna i
            den borgerliga regeringen. Det är nationalekonomisk teori som
            gäller, och den går väldigt ofta inte ihop med verkligheten.
          </note>
          <note>
            Vad näringslivet behöver det vet vi allihop är en fungerande
            infrastruktur så att de verkligen kan sälja sina grejer, transportera
            dem och så vidare. Det behövs en samhällsstruktur som bygger på
            en fungerande infrastruktur så att vi kan leverera varorna från
            Korsnäs, Ovako, Holmens bruk och så vidare.
          </note>
          <note>
            Näringslivet behöver också tillämpad forskning för att till exempel
            kunna vidareutveckla logistiken i företaget eller varför inte
            produkterna, energianvändningen och så vidare. Det behövs mycket
            mer tillämpad forskning i företagen.
          </note>
          <note>
            Företagen och näringslivet behöver kunna hitta kompetent arbetskraft
            så att företagen kan växa och utvecklas. Det klarar vi inte i
            dag. Matchningsproblemen är stora.
          </note>
          <note>
            Företagen och näringslivet behöver framtida utmaningar, samhällsbeställningar
            på de stora hoten som ligger framför oss, så att man vet att det
            finns någon som gör en stor upphandling och att det finns affärer
            att göra för att tjäna pengar samtidigt som man utvecklar tekniken.
          </note>
          <note>
            Men Anders Borg säger att lösningen är en bolagsskattesänkning.
            Det var visst 16 miljarder.
          </note>
          <note>
            Tittar man på den här bolagsskattesänkningen ser man att de som
            verkligen håvar in pengar är bankerna. Då undrar jag, Anders Borg:
            Hur många fler anställda blir det på bankerna om de får en skattesänkning
            på någonstans mellan 4 och 5 miljarder kronor? Vad ger det för
            jobb? Det är ganska mycket pengar. Är det fler banker och större
            bankvinster vi är ute efter i det här landet? Nej, självklart
            inte.
          </note>
          <note>
            Vad företagen behöver är att kunna agera på en marknad utan störningar,
            som inte är fylld av oseriösa aktörer och där det är ordning och
            reda.
          </note>
          <note>
            Den förträfflige Gunnar Andrén räknade upp ett antal länder som
            har lägre bolagsskatt jag uppfattade det så. Man kan titta på
            de här länderna och se hur det går för dem. Är det länder som
            ligger i topp när det gäller utveckling? Är det framtidsländer,
            Gunnar Andrén? Är det nivån på bolagsskatten som är avgörande
            för landets utveckling och framtid? Jag tror inte att det är så
            enkelt.
          </note>
          <note>
            Jag måste säga att Anders Borg har fel i det här fallet också,
            som i så många andra fall som vi kommer att diskutera framöver.
          </note>
          <note>
            Fru talman! Näringslivet behöver som sagt mycket för att klara
            sin framtid. Jag tror inte att det här är det rätta konceptet.
          </note>
          <note type="speaker">
            Anf. 23 Finansminister ANDERS BORG (M):
          </note>
          <note>
            Fru talman! Sverige står ju ut lite grann i den europeiska utvecklingen
            just nu. Vi har en lite bättre och lite starkare position än de
            flesta andra, speciellt när det gäller tillväxtsiffrorna men också
            på andra områden, till exempel de offentliga finanserna och en
            arbetsmarknad som har klarat sig bättre genom krisen än arbetsmarknaden
            i många andra länder.
          </note>
          <note>
            Det här beror på många faktorer. Den svenska modellen är en konkurrenskraftig
            och väl fungerande samhällsmodell. Men det är klart att det också
            bidrar att vi har kunnat föra en väl avvägd ekonomisk politik.
            När vi såg att det var en avmattning på väg i Europa och de mörka
            molnen tornade upp sig över himlen såg vi samtidigt att det var
            en tilltagande globalisering i världsekonomin med en allt tydligare
            internationell konkurrens. Vi vet att Kina redan är den största
            exportekonomin och den största ekonomin inom tillverkningssektorn.
            I den miljön ska Sverige möta två utmaningar. Dels ska vi hantera
            situationen att det är trögare i Europa, dels ska vi långsiktigt
            värna vår konkurrenskraft.
          </note>
          <note>
            Regeringen lade fram en budget som hade fyra tunga beståndsdelar.
            Det handlade om en bred satsning på infrastruktur. Det är en av
            de största satsningar på infrastruktur som har gjorts i modern
            tid med den första nya stambanan, om jag minns det rätt, sedan
            ett århundrade tillbaka.
          </note>
          <note>
            Det handlade också om en bred uppskalning av forskning och utveckling,
            där fördelningen av forskningsresurser i större utsträckning ska
            ske på konkurrensvillkor och forskningskriterier.
          </note>
          <note>
            Vi lade betydande förstärkningar på att förbättra yrkesutbildningen,
            både genom att förbättra förutsättningarna för lärarna som jobbar
            inom yrkesutbildningen och genom att kraftigt lägga upp ersättningen
            för lärlingssystemet så att det ska kunna växa ut. Det är ju många
            som tror att lärlingssystemet är en viktig orsak till att exempelvis
            Tyskland och Holland har en lägre arbetslöshet.
          </note>
          <note>
            Det här kompletterade vi sedan med en sänkt bolagsskatt. Två
            tredjedelar av budgeten var utgifter, en tredjedel var en skattelättnad.
            Det var alltså en balans mellan utgifter och skatter där tyngdpunkten
            låg på utgifterna. Det här gör att Sverige alltså dels motar krisen,
            dels bygger en starkare och bättre långsiktig konkurrenskraft.
          </note>
          <note>
            Jag tror att det här också kan spela roll, även om jag inte tror
            att det är avgörande, när bolagsledningarna sitter och tittar
            på om de behöver göra uppsägningar. Vi hade en väldigt kraftig
            inbromsning i oktober, november och december då många bolag såg
            att lönsamheten gick ned. I ett sådant läge kräver aktieägarna
            avkastning och utdelning och annat, och då börjar man skära på
            kostnadssidan. Det är klart att lite lägre bolagsskatt i ett sådant
            läge pekar åt rätt håll.
          </note>
          <note>
            Det här är inte en unik bedömning. I Danmark, där man har en
            socialdemokratisk finansminister, tänkte man igenom den här frågan
            noga och landade i att en sänkt bolagsskatt var viktig. I Finland,
            där man har en socialdemokratisk finansminister, tänkte man igenom
            frågan noga, och så landade man i att sänkt bolagsskatt nog är
            ett sätt att möta en besvärlig kris på. Och i Norge, där man har
            en socialdemokratisk finansminister, har man tillsatt en utredning
            för att se över om man inte kan sänka bolagsskatten.
          </note>
          <note>
            Det faktum att övriga Norden följer oss gör inte argumenten svagare.
            Skälet till att OECD säger att detta är en av de farligaste och
            mest besvärliga skatterna i termer av förluster i tillväxt och
            förluster i jobb är just att man får en lägre kapitalstock om
            man inte har en konkurrenskraftig bolagsskatt. Man får mindre
            utländska investeringar, och man får en högre del lånat kapital,
            för det är inte bara hushållen som är skuldsatta i Sverige utan
            också företagen.
          </note>
          <note>
            I sin fördjupade analys av Sverige trycker kommissionen på att
            de väldigt generösa avdragsreglerna kontra de relativt höga bolagsskatterna
            driver fram en högre skuldsättning. Det här är en politik som
            bildar en helhet. Med ökade anslag för forskning och utveckling
            och med djupare och bredare investeringar i infrastruktur skapar
            vi också bättre förutsättningar för en stark investeringskultur
            i Sverige.
          </note>
          <note type="speaker">
            Anf. 24 LEIF JAKOBSSON (S):
          </note>
          <note>
            Fru talman! Det är en sådan alldeles uppenbar skillnad när vi
            socialdemokrater resonerar och när företrädare för Alliansen resonerar
            om sambanden mellan de samhälleliga insatserna, tillväxt, företagande
            och sysselsättning. Vi ser det som två sidor av samma mynt. Vi
            får inte den tillväxten, vi får inte de nya företagen, vi får
            inte innovationerna och vi får inte jobben om vi inte samtidigt
            har välfärdsstaten och ett ganska stort skatteuttag. Ni tycks
            resonera som att blir det pengar över kanske man kan satsa på
            det, men det viktigaste för att företag ska kunna göra Sverige
            attraktivt är att ha en låg bolagsskattenivå.
          </note>
          <note>
            Vi argumenterar inte för några höga bolagsskattenivåer. För oss
            är det en i högsta grad pragmatisk fråga. Vi landade i höstens
            budget på vad vi såg var snittet i EU-15, där också de nordiska
            länderna låg vid det tillfället. Vi kan inte ligga så mycket högre
            i det här landet, för då skapar vi ett hinder. Vi kanske till
            och med också måste ta hänsyn till att det är både kallt och mörkt
            här under stora delar av året.
          </note>
          <note>
            Det är en väldig skillnad att argumentera om att det här är näringspolitik
            eller att det här är framtiden, för då är det en annan typ av
            företagande, precis som Raimo Pärssinen var inne på. Då handlar
            det om att jämföra sig med länder som har mycket lägre levnadsstandard
            och mycket sämre villkor än vad vi själva har.
          </note>
          <note>
            När det gäller jämförelsen med andra länder ska det också sägas
            att i spåren av finanskrisen är det inte längre så att det finns
            något land som tror på att sänkt bolagsskatt eller skattekonkurrens
            är vägen framåt. Vi såg hur EU-länderna tvingade Cypern att, om
            än blygsamt, höja från 10 procent till 12,5 procent i bolagsskatt
            för att de skulle få ta del av stödet.
          </note>
          <note>
            Den där tokrörelsen som pågick för några år sedan och racet mot
            botten ja, den siste som hoppade på det var Sverige. Våra vänner
            i Danmark och de andra nordiska länderna säger inte: Oj, vad kloka
            ni är, det där borde vi ta efter. Resonemanget är snarare att
            man skyller på Sverige. De som inte tror på det kan besöka Folketinget
            och lyssna på debatten där.
          </note>
          <note>
            Det finns lite annat att lära av Danmark och den bolagsskattesänkning
            man har bestämt sig för där. Den genomför man på sju år. Det är
            inte fråga om att göra det här på ett år, utan det är en gradvis
            anpassning fram till 2020. Därutöver undantar man bankerna. Bankerna
            i Danmark kommer alltså att få en motsvarande höjd löneskatt på
            finanssektorn så att man plockar tillbaka varenda krona som de
            annars skulle ha vunnit på en bolagsskattesänkning.
          </note>
          <note>
            Det som kanske sticker ut mest i de här 16 miljarderna är de
            miljarder som har gått till bankerna. Anders Borg förmanar dem
            och säger: Våga er inte på att dela ut en enda krona! Sedan skickar
            man i väg några miljarder och konstaterar att nu kan bankerna
            dela ut till sina ägare, och plötsligt verkar man vara nöjd med
            det.
          </note>
          <note>
            En del av finansieringen skulle omfatta räntesnurrorna, ja. Vi
            sade att det kunde vara en klok idé att resonera på det sättet.
            Jag blir dock orolig. Finanspolitiska rådet skriver att de är
            mycket tveksamma till de intäkter som man räknat med, att de 9
            miljarderna ska komma in. Det beror inte minst på att finansministern
            hade bortsett från vad som skulle kunna hända med delade räkenskapsår
            och därför fick lägga fram en stoppskrivelse om den nya bolagsskatten
            till riksdagen. Det visar att det antagligen inte kommer att hålla,
            tyvärr.
          </note>
          <note type="speaker">
            Anf. 25 CARL B HAMILTON (FP):
          </note>
          <note>
            Fru talman! Det finns en viktig sak som skiljer Socialdemokraterna
            från oss, nämligen att Socialdemokraterna anser att om man sänker
            bolagsskatten kastar man på något sätt bort ett antal miljarder.
            Men, Leif Jakobsson, om man inte sänker bolagsskatten och inte
            bryr sig om vad som händer i omvärlden så försvinner skattebasen
            och vi förlorar ännu fler miljarder. De miljarderna finns inte
            kvar om bolagsskatten behålls på en hög nivå.
          </note>
          <note>
            Min fråga till Leif Jakobsson kvarstår: Kommer ni att höja bolagsskatten,
            kommer ni att kräva en höjd bolagsskatt i höstens budgetmotion?
            Det är av intresse, för det rör sig om rätt mycket pengar. Dessutom
            sade Leif Jakobsson lite försiktigt att de gick med på halva sänkningen
            i höstas med tanke på, som han sade, hur skatterna låg vid det
            tillfället. Nu har skatterna sjunkit ytterligare jämfört med det
            tillfället i höstas. Därför är frågan om Socialdemokraterna kommer
            att insistera på att höja bolagsskatten utifrån hur det nuvarande
            läget är.
          </note>
          <note>
            Jag tror att det är av stort intresse för den fortsatta behandlingen
            i kammaren men också för den fortsatta skattedebatten i Sverige
            om Socialdemokraterna vimsar runt, vacklar, är otydliga och tramsar
            när de talar om bolagsskatten eller om de faktiskt är beredda
            att höja den med 2 procentenheter. Det har enorm betydelse eftersom
            det är fråga om mycket pengar. Och vilken signaleffekt skulle
            det ha?
          </note>
          <note type="speaker">
            Anf. 26 ULF BERG (M):
          </note>
          <note>
            Fru talman! Om vi tittar på prognosen för i år när det gäller
            att få in pengar i form av bolagsskatten ser vi att det handlar
            om närmare 100 miljarder. Om vi tittar på den statliga inkomstskatten
            ser vi att det är ungefär hälften så mycket. Därför finns det
            starka skäl, vilket Carl B Hamilton var inne på, att bevaka bolagsskatten
            så att vi inte får en flytt som leder till dränage. Det är nämligen
            mycket pengar som kommer in. Fler företag som går med vinst innebär
            att vi kan fortsätta att ha en hög nivå.
          </note>
          <note>
            Raimo Pärssinen gjorde mig lite fundersam när han talade om infrastruktur
            och det ena med det andra. Han kommer från ett landskap där det
            inte bara finns öppna landskap utan också en hel del skog. Därför
            måste jag fråga hur han tänkt att skogsföretagen över huvud taget
            ska kunna gå med vinst när Socialdemokraterna tänker lägga på
            en kilometerskatt. En timmerbil, en som kör skogsråvara, kommer
            att beskattas med ytterligare närmare 300 000. Redan i dag är
            skatten för en sådan bil omkring 750 000, om vi ser till alla
            skatter. Därför är det viktigt att se till helheten.
          </note>
          <note>
            Jag tror att Socialdemokraterna har en rejäl hemläxa att göra
            när de nu vill bli, som de säger, företagarnas parti. Som jag
            ser det finns det nämligen ingenting i deras politik som skulle
            underlätta för företagande.
          </note>
          <note type="speaker">
            Anf. 27 RAIMO PÄRSSINEN (S):
          </note>
          <note>
            Fru talman! Vi har en arbetsmarknad som klarat sig bättre, säger
            Anders Borg, för vi har gått igenom en stor finanskris. Mig veterligen
            har också länderna ute i Europa gått igenom en stor finanskris.
            Det finns ett antal länder som har lägre arbetslöshet än Sverige.
            Anders Borg säger att man har minskat utanförskapet, men arbetslösheten
            är nu högre. På område efter område på arbetsmarknaden är arbetslösheten
            högre. Den är högre bland ungdomar. Antalet långtidsarbetslösa
            har fördubblats. Vi har en total arbetslöshet som nu är mycket
            högre än när den nuvarande regeringen tillträdde. Då låter det
            i den moderata retoriken att vi har genomlevt en finanskris. Det
            har alla andra länder också gjort. De kanske hade en bättre politik
            eller kom med bättre förslag om de har klarat krisen bättre än
            Sverige.
          </note>
          <note>
            Vi skulle göra en bred satsning på infrastrukturen. Bara urholkningen
            på värdet av pengarna är minus 9 procent eller något sådant. Det
            är ganska mycket pengar som redan har sopats undan eftersom de
            inte stärkts sedan propositionen lades fram. En konkret fråga
            att ställa till Anders Borg, som hänvisar till infrastrukturen,
            är vad regeringen gör för att företagen efter Norrlandskusten
            ska få tillgång till mer järnväg och vad regeringen gör för att
            ta bort proppen i Ostkustbanan. Vi kanske kan få svar på det eftersom
            regeringen gör de stora satsningarna.
          </note>
          <note>
            Sedan har vi yrkesutbildningen och matchningen på arbetsmarknaden
            som inte fungerar. Vi har en arbetsförmedling som inte heller
            fungerar som den ska. Anders Borg har dock aldrig gjort något
            fel, åtminstone aldrig erkänt något fel, men vi ser felen.
          </note>
          <note type="speaker">
            Anf. 28 Finansminister ANDERS BORG (M):
          </note>
          <note>
            Fru talman! Regeringen lägger fram en bred politik för att stötta
            efterfrågan i Sverige, för att skydda och värna jobben i Sverige
            när vi har kris i Europa och för att stärka den långsiktiga konkurrenskraften.
            Politiken är bred eftersom den inkluderar infrastruktur, forskning,
            utveckling och yrkesutbildning samt förbättrar skatteklimatet.
            Socialdemokraterna accepterar huvuddelen av utgifterna, och sedan
            säger de nej till skattelättnader. Det är alltid nej när det handlar
            om att förstärka privata investeringar i sådant som skapar förutsättningar
            för reallöner och jobb.
          </note>
          <note>
            Låt oss vara klara över att det vi gör är en ordentlig uppvridning
            av infrastrukturforskningen relativt det som Socialdemokraterna
            stod för. Vi nära nog fördubblar anslagen till infrastruktur.
            Vi börjar betala av de skulder Socialdemokraterna lämnade efter
            sig. Låt oss också vara klara över att vi i år gör den kanske
            största insats som Sverige upplevt vad gäller underhåll och renovering
            av vår infrastruktur. Det kommer vi att se på vägnätet i sommar.
            Det gör vi eftersom så mycket blev eftersatt under de socialdemokratiska
            åren.
          </note>
          <note>
            När det gäller bolagsskatten vet vi, både från forskning och
            av erfarenhet, att resultaten är mycket tydliga. Finanspolitiska
            rådet ger regeringen rätt när de säger att bolagsskatten är en
            av de mest skadliga skatterna. Jag kan förstå att socialdemokrater
            ibland anser att man ska höja skatterna, men att så entydigt rikta
            in sig på en skatt som slår mot jobben och reallönerna, vilket
            bolagsskatten gör, känns för mig mycket, mycket märkligt.
          </note>
          <note>
            Vi vet vad som händer om man har en för hög bolagsskatt. Det
            är alltså en skatt på kapitalstock. Vi vet vart den tar vägen.
            När man har en högre kapitalstock får man högre produktivitet,
            och då kan man bära högre reallöner, vilket leder till större
            välstånd. När man kan göra mer investeringar slår det naturligtvis
            igenom i reallönerna, och därigenom får vi fler och bättre förutsättningar
            för jobb. Därför kan vi konstatera att Sverige klarat krisen bättre
            än andra.
          </note>
          <note>
            Vi har haft bättre ordning på offentliga finanser och därför
            år efter år kunnat lägga fram nya program för att stimulera jobb,
            efterfrågan och tillväxt i Sverige. Det har vi kunnat göra också
            i den nuvarande budgeten medan andra länder fått skära ned och
            därmed har sämre förutsättningar att klara jobben långsiktigt.
            Det råder ingen tvekan om det. Det räcker med att titta på arbetskraftsdeltagandet,
            som är det högsta eller näst högsta i Europa. Det är bara att
            titta på sysselsättningen, som är högre i dag i Sverige än den
            var när krisen började.
          </note>
          <note>
            Nu nämner Raimo Pärssinen långtidsarbetslösheten. Jag noterade
            att Expressen i sin partiledarintervju fick upplysa Stefan Löfven
            om att Sverige har den lägsta långtidsarbetslösheten av alla Europas
            länder.
          </note>
          <note>
            Det är klart att Sverige i bred mening har stått sig starkt,
            och det är därför att vi har en effektiv samhällsmodell med väl
            fungerande lönebildning och ansvarsfulla parter och också därför
            att regeringen har kunnat tillföra energi och kraft under denna
            besvärliga period.
          </note>
          <note>
            Det är centralt för konkurrenskraften och för jobben att man
            är attraktiv för utländska investeringar och att företagen vill
            investera just i Sverige. Då är bolagsskatten central.
          </note>
          <note>
            Jag kan därför bara hålla med Carl B Hamilton i den fråga som
            ändå till slut måste landas: Kommer Socialdemokraterna att föreslå
            en höjd bolagsskatt? Jag kan inte tro att detta är sant.
          </note>
          <note type="speaker">
            Anf. 29 LEIF JAKOBSSON (S):
          </note>
          <note>
            Fru talman! Det blev en hel del debatt, och Borg höll sig något
            så när till bolagsskatten. Men jag ska ändå koka ned det till
            det som jag egentligen ställde interpellationen om. Den handlar
            nämligen om den relativa nyttan av en sänkning av bolagsskatten.
            Det var det som resonemanget gick ut på och som jag ville ha svar
            på.
          </note>
          <note>
            Resonemanget var helt enkelt följande: Sverige sänker bolagsskatten
            och tvingar grannländerna att göra samma sak. Sverige gör det
            med motivet att vi på det sättet ska bli attraktiva och kunna
            konkurrera bättre och dra till oss företag som annars kanske skulle
            ha varit i Danmark, Norge, Finland eller någon annanstans. Men
            eftersom dessa länder nu också sänker bolagsskatten blir summan
            av kardemumman att vår relativa konkurrenskraft inte ökar gentemot
            dessa länder.
          </note>
          <note>
            Då säger Anders Borg i svaret att kapitalstocken ökar i företagen
            och de blir stabila. Då säger jag att minst en fjärdedel av denna
            bolagsskattesänkning hamnade i storbankerna, som har använt pengarna
            till vinstutdelning. Dessa 4 miljarder är dubbelt så mycket som
            beloppet i det socialdemokratiska förslaget som handlade om att
            vi skulle kunna minska storleken på varje skolklass i de lägre
            klasserna med fem elever. Jag tror att svenskt näringsliv och
            vår framtida försörjning hade varit mer betjänta av att kunna
            ha fler lärare per elev i de lägre klasserna än att de som har
            bankaktier fick utdelning trots att Anders Borg inte tyckte att
            bankerna skulle dela ut sådan.
          </note>
          <note>
            Därutöver måste jag ställa följande fråga till Anders Borg när
            jag nu har möjlighet, även om det är en annan debatt om bolagsskatten:
            Varför deltar inte Sverige i det internationella arbete som nu
            pågår för att omstrukturera bolagsskatten? Sverige kan bli en
            stor förlorare när OECD och G8-länderna nu håller på att göra
            om hela bolagsskattesystemet. Vi är inte där. Varför är vi inte
            det, Anders Borg?
          </note>
          <note type="speaker">
            Anf. 30 Finansminister ANDERS BORG (M):
          </note>
          <note>
            Fru talman! Vill vi värna jobb, välfärd och höga löner i Sverige
            måste vi ha förutsättningar för investeringar här. Det har regeringen
            lagt fram en bred budgetproposition för att uppnå. Det handlar
            om en historisk satsning på att bygga ut infrastrukturen med ett
            nytt stamnät på järnvägssidan, det handlar om en historisk uppgradering
            av vår forskning och utveckling, och det handlar om en sänkning
            av bolagsskatten därför att vi vet att det är det som är marginalskatten
            på investeringar. Har man för hög bolagsskatt får man för låg
            kapitalstock, och man får för hög skuldsättning i företagen. Sänker
            man bolagsskatten och stramar åt räntereglerna blir svensk ekonomi
            stabilare, mer tillväxtorienterad och har bättre förutsättningar
            att bära höga reallöner. Sverige ska vara en höglöneekonomi, och
            då är sänkt bolagsskatt tillsammans med infrastruktur och forskning
            viktiga delar av en sådan strategi.
          </note>
          <note>
            Det är inte så att Norden förlorar på att Norden blir mer konkurrenskraftigt.
            Det är alldeles självklart att det är en fördel för Sverige om
            Danmark, Finland och Norge för en klok politik. Tittar vi på direktinvesteringar
            i vår region kommer det i grunden att handla om att man utvärderar
            hela regionen. Om Norden är attraktivt växer vi starkt tillsammans.
            Det är en fördel för Sverige om man i Danmark, Norge och Finland
            för en klok politik. Har man en högre kapitalstock i Norge, Danmark
            eller Finland har man högre reallöner och bättre köpkraft utifrån
            att man då också kan importera mer av våra produkter.
          </note>
          <note>
            Ett starkt Norden med ett konkurrenskraftigt näringslivsklimat,
            där kloka socialdemokrater i Norge, Finland och Danmark landar
            i att likt den svenska regeringen sänka bolagsskatten, är en del
            av denna typ av ramverk. Det är en klok politik, och den står
            regeringen för.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2012/13:393 om ekonomiska frizoner
            och avgiftsnedsättning
          </note>
          <note type="speaker">
            Anf. 31 Finansminister ANDERS BORG (M):
          </note>
          <note>
            Fru talman! Leif Jakobsson har frågat mig hur jag ser på inlåsningseffekten
            i förslaget om nystartszoner samt hur konkurrensneutralitet ska
            garanteras och omflyttning av jobb över gränsen från icke skattegynnat
            område till skattegynnat område ska undvikas.
          </note>
          <note>
            Åtgärder för fler jobb och mer kunskap i skolan är grunden för
            att minska utanförskapet. Sedan 2006 har utanförskapet minskat
            med 200 000 personer från en hög nivå. Nystartszoner är ett ytterligare
            verktyg för att minska utanförskapet i områden där det är stort.
          </note>
          <note>
            Att skapa sysselsättning i utsatta områden är av stor vikt för
            de boendes möjligheter att få en första kontakt med arbetsmarknaden
            och i förlängningen avgörande för att hålla samman Sverige som
            land.
          </note>
          <note>
            Kravet på att en fjärdedel av arbetad tid ska utföras av boende
            i en nystartszon syftar till att företag inte enbart ska använda
            lokaler utan även den arbetskraft som finns i zonerna.
          </note>
          <note>
            Att skattemässigt gynna vissa områden innebär per definition
            att konkurrensneutraliteten frångås. Vissa företag kan välja att
            omlokalisera sin verksamhet till nystartszoner, samtidigt som
            nystartade företag i ökad utsträckning kan välja att etablera
            sig i dessa nystartszoner. Själva syftet med förslaget är just
            att göra dessa områden mer attraktiva för företagande.
          </note>
          <note>
            Internationella erfarenheter visar att nystartszoner kan ha positiva
            effekter om de kombineras med andra åtgärder. Under förutsättning
            att det finns ett ekonomiskt utrymme och att Europeiska kommissionen
            godkänner förslaget är vi beredda att föreslå att nystartszoner
            införs på försök från och med den 1 januari 2014. Tillsammans
            med andra åtgärder såsom en stärkt arbetslinje, mer kunskap och
            ökad likvärdighet i skolan är detta ett steg för att minska utanförskapet
            och underlätta för framväxten av fler jobb.
          </note>
          <note type="speaker">
            Anf. 32 LEIF JAKOBSSON (S):
          </note>
          <note>
            Fru talman! Det är ingen tvekan om att det behövs åtgärder med
            anledning av att vi har en massarbetslöshet i Sverige och att
            stora grupper ställs utanför möjligheten till egen försörjning.
            Därom råder det verkligen ingen tvekan. Vi socialdemokrater har
            mängder av förslag. De handlar mycket om att se till att människor
            blir rustade att kunna ta de jobb som finns, att förbättra utbildning,
            matchning och förmedling men också om att se till att det kommer
            fram nya jobb.
          </note>
          <note>
            Regeringen slänger i något slags panik fram ett förslag om frizoner.
            Det innebär att man ska peka ut vissa områden det handlar egentligen
            om statistiska zoner, om vi ska uttrycka oss rätt i detta sammanhang
            där arbetslöshet och andra indikatorer talar för att det behövs
            extra insatser.
          </note>
          <note>
            Förslaget innebär att om ett företag som är beläget i ett sådant
            område och har mindre än 50 anställda och om minst var fjärde
            av dessa anställda bor i ett sådant område skulle man få en kraftigt
            reducerad arbetsgivaravgift.
          </note>
          <note>
            Det finns ett ideologiskt vägval i detta som gör att jag blir
            ganska orolig. Jag kommer från Malmö, jag bor i Malmö och jag
            verkar i Malmö. Vår idé tack och lov styrs Malmö av en rödgrön
            majoritet handlar om inkludering och mobilitet, om att man ska
            göra arbetsmarknaden stor och se hela staden och hela regionen
            som en gemensam arbetsmarknad.
          </note>
          <note>
            När man i Malmö talar om att bygga spårvagnslinjer tänker man
            bygga den första till eller från Rosengård det är valfritt just
            för att människor ska få möjlighet att komma till andra delar
            av staden eller regionen för att få sin utkomst och sin sysselsättning
            där.
          </note>
          <note>
            Men detta förslag från den borgerliga regeringen handlar om att
            man säger: Ni som bor i dessa områden, stanna där för allt i världen.
            Stannar ni där kommer vi att sänka avgifterna, och de företag
            som verkar där kommer att få lägre skatter. Detta är helt fel
            tänkt, skulle jag vilja säga. Om vi vill ha riktig integration
            är det inte så här man ska göra.
          </note>
          <note>
            Jag har huvudsakligen ställt frågan i dag utifrån konkurrensneutralitet.
            Detta är huvudlöst. Jag ska ta ett exempel. Vi fortsätter med
            Rosengård. Det är ett område som egentligen inte är speciellt
            lämpat för näringsverksamhet, industrier och allt annat, men det
            finns handel.
          </note>
          <note>
            Ett av de handelsföretag som är mest kända i Rosengård heter
            Citygross. Det gör ett fantastiskt arbete i Rosengård. Massor
            av Rosengårdsbor är anställda. Det är aktivt och stöttar lokalt
            föreningsliv, och en massa sådana saker.
          </note>
          <note>
            Det har fler än 50 anställda. Det ska betala normala arbetsgivaravgifter.
            I samma centrum ligger andra livsmedelsaffärer vi kan till exempel
            ta Mixmat som har färre än 50 anställda. De ska få en arbetsgivaravgift
            som är 20 procent lägre. Hur ska man motivera de stora och ofta
            väldigt seriösa företagen när de andra ska få en kraftig skatterabatt?
          </note>
          <note>
            Det finns ett annat företag som heter Lucu Food och som ligger
            precis utanför Rosengård. Det har färre än 50 anställda, men adressen
            hamnar inte i den statistiska zon som gör att det får 10 procent
            i arbetsgivaravgift i stället för 31 procent.
          </note>
          <note>
            Min fråga till finansministern är väldigt enkel. Hur har ni tänkt
            när ni ska vända upp och ned på allt vad konkurrensneutralitet
            och lika villkor för företagande heter?
          </note>
          <note type="speaker">
            Anf. 33 ANETTE ÅKESSON (M):
          </note>
          <note>
            Fru talman! Sedan 2006 har regeringen genomfört omfattande åtgärder
            för att stimulera både utbud och efterfrågan på arbetskraft samt
            förbättra matchningen. Viktiga reformer har varit jobbskatteavdragen
            och en återupprättad arbetslinje i socialförsäkringssystemet.
          </note>
          <note>
            Alliansen har reformerat arbetsmarknads- och utbildningspolitiken
            för att rusta människor för jobb. Åtgärder har vidtagits för att
            stimulera efterfrågan på grupper med en svag förankring på arbetsmarknaden,
            till exempel nystartsjobb och sänkta socialavgifter för unga.
          </note>
          <note>
            Regeringens samlade jobbpolitik med en tydlig arbetslinje som
            har stärkt drivkrafterna att arbeta samt en arbetsmarknads- och
            utbildningspolitik som rustar människor för jobb har medfört att
            utanförskapet minskat och sysselsättningen ökat i Sverige sedan
            2006.
          </note>
          <note>
            Det finns ingen enkel lösning för att bekämpa arbetslösheten.
            Alliansregeringen har redan vidtagit många åtgärder, men det finns
            fortsatta problem, kanske framför allt på grund av utdragna efterverkningar
            av finanskrisen.
          </note>
          <note>
            Utmaningen att etablera sig på arbetsmarknaden är störst för
            ungdomar som har ofullständiga betyg från gymnasiet och för personer
            som är födda utanför Europa. Då måste man börja titta på andra
            möjliga lösningsförslag. Nystartszoner är ett sådant. Det ska
            ses som ett viktigt komplement till andra åtgärder.
          </note>
          <note>
            Att det går bra för Sverige beror på att alliansregeringen har
            fört en samlad ekonomisk politik som präglas av ansvar, arbete
            och kunskap. Jobbskatteavdrag, förändringar i socialförsäkringen
            och förändringar av a-kassan har gjort att det lönar sig bättre
            att arbeta.
          </note>
          <note>
            Nystartsjobb och förändringar av arbetsmarknadspolitiken har
            gjort att vi stöttar dem som har svårigheter på arbetsmarknaden.
            Omläggning av utbildningspolitiken i riktning mot mer av kunskap,
            betyg och prov gör att vi lägger en starkare grund.
          </note>
          <note>
            Bättre företagsklimat med borttagen arvsskatt och förmögenhetsskatt
            och sänkt bolagsskatt gör att Sverige står sig väl.
          </note>
          <note>
            Socialdemokraterna förordar en politik där det ena benet är stora
            skattehöjningar. Höjda arbetsgivaravgifter för unga, höjd restaurangmoms
            och höjd bolagsskatt är hörnpelarna. Det ska användas till en
            bred utbyggnad av bidragssystemen.
          </note>
          <note>
            Praktiskt taget varje bidragssystem ska byggas ut. Det som tillkommit
            under den senaste budgetomgången är barnbidraget. Men det gäller
            också a-kassan och sjukförsäkringen, och förtidspensioneringen
            ska öppnas, och så vidare.
          </note>
          <note>
            I en välfärdsstat med en åldrande befolkning har Socialdemokraterna
            det relativt anmärkningsvärda receptet att de ska höja skatterna
            på arbete och efterfrågan för att kraftigt bygga ut socialförsäkringssystemet
            så att fler människor lämnar arbetsmarknaden. Hur tänker de?
          </note>
          <note>
            Värre blir det när man inser att Socialdemokraterna skulle genomföra
            sin politik tillsammans med Miljöpartiet och Vänsterpartiet. Då
            ska först efterfrågan skäras ned med höjd moms, höjd bensinskatt
            och höjda transportskatter. Sedan ska de lägga på kostnader i
            form av höjda arbetsgivaravgifter, höjd bolagsskatt och försämringar
            av företagsklimatet. Det är klart att den åtstramningspolitiken
            kommer att leda till färre människor i arbete.
          </note>
          <note>
            Sverige behöver mer av arbete, mer av produktion, mer av välfärd,
            fler människor på arbetsmarknaden, högre sysselsättning och lägre
            arbetslöshet. Då kan man inte föra en politik som skattar bort
            jobb och trycker ut människor från arbetsmarknaden. Det är en
            bakvänd politik, fru talman.
          </note>
          <note>
            Jag hade haft viss förståelse för kritiken om regeringen inte
            hade lagt fram nya förslag för att försöka komma åt de utmaningar
            som fortfarande finns utan slagit sig till ro och förnöjt konstaterat
            att Sverige i mätning efter mätning ligger väldigt bra till. Men
            det gör inte alliansregeringen.
          </note>
          <note>
            Här kommer ett förslag som är väl värt att pröva. Nystartszoner
            kan vara ett sätt som tillsammans med andra åtgärder kan bidra
            till att minska utanförskapet i de mest utsatta områdena. Det
            har det visat sig göra i andra länder. Då är det väl värt att
            testa även hos oss. Kan andra länder klara diverse gränsdragningar
            utgår jag från att vi även klarar det i Sverige.
          </note>
          <note>
            Jag välkomnar regeringens förslag till nystartszoner och ser
            fram mot den kommande debatten.
          </note>
          <note type="speaker">
            Anf. 34 RAIMO PÄRSSINEN (S):
          </note>
          <note>
            Fru talman! Nu har vi här fått en uppläsning av moderat retorik.
            Det tackar vi för.
          </note>
          <note>
            Anders Borg svarar Leif Jakobsson att åtgärder för fler jobb
            och mer kunskaper i skolan är grunden för att minska utanförskapet.
            Skolan går tyvärr i dag baklänges i Sverige. Det kan man konstatera.
            Kunskap i skolan är inte det som prioriteras i dag.
          </note>
          <note>
            Utanförskapet har krympt med 200 000 personer, säger Anders Borg.
            Arbetslösheten växer och växer. Jag vet inte om den räknas in
            i utanförskapet i moderat retorik nu för tiden. Men så är det.
          </note>
          <note>
            Jag vill först kommentera detta med ekonomiska frizoner. Anders
            Borg håller på och syr ett lapptäcke. I dag betalar enskilda personer
            olika skatt beroende på om de är sjuka, pensionärer, jobbar eller
            är föräldralediga.
          </note>
          <note>
            Han har ytterligare spätt på med olikheter. Man subventionerar
            arbetsgivaravgiften beroende på ålder. Sedan har han lagt in en
            subvention i olika branscher. Beroende på vilken bransch det är
            har man olika förutsättningar. Jag tänker på ROT och RUT.
          </note>
          <note>
            Nu ska han lägga in ett subventionerat avdrag beroende på var
            man bor. Det är fantastiskt.
          </note>
          <note>
            Fru talman! Jag är helt övertygad om att den gode Anders Borg
            egentligen inte tycker om det här förslaget. Jag tror att det
            är en eftergift för Centerpartiet och Annie Lööf, precis som det
            var när han gjorde förändringarna av fastighetsskatten. Det var
            socialministern som drog i förändringarna av fastighetsskatten.
            Det var ganska häpnadsväckande.
          </note>
          <note>
            Det kan inte vara så att det främjar en ekonomi att man lägger
            in olika regelsystem beroende på var människor bor. Precis som
            Leif Jakobsson säger påverkar det konkurrensneutraliteten. Om
            det blir mer förmånligt i ett område blir det naturligtvis mindre
            förmånligt i ett annat område. På vilket sätt skulle det gynna
            ekonomin?
          </note>
          <note>
            Jag har för mig, Anders Borg, att Anders Borg i en tidigare debatt
            har sagt till mig att man som nationalekonom vill ha rent spel.
            Detta är inte rent spel. Jag förstår inte varför man kommer med
            detta förslag, förutom förklaringen att Annie Lööf är helt övertygad
            om att det är rätt sätt att gå fram på. Men jag tror inte att
            Anders Borg är så övertygad.
          </note>
          <note>
            Fru talman! Anders Borg säger i svaret: Internationella erfarenheter
            visar att nystartszoner kan ha positiva effekter. Jag förstår
            att man då har tittat i Frankrike. Man införde det i Frankrike,
            och sedan gjorde man en utvärdering av det. Man kunde inte konstatera
            om det hade positiva effekter eller inte.
          </note>
          <note>
            Det är ungefär som med de andra sakerna. Man kan inte föra till
            bevis att jobbskatteavdraget har lett till fler jobb. Det är fantastiskt.
            Det gäller också de andra subventioner som finns. Nu vet vi att
            Finanspolitiska rådet och andra kritiserar detta. Senast i dag
            var det några ekonomer som skrev i Svenska Dagbladet att olika
            subventionerade zoner inte fungerar.
          </note>
          <note>
            Det har blivit ett lapptäcke. Vad blir nästa grej efter detta,
            Anders Borg? På vilket sätt främjar detta konkurrensen? Det blir
            en obalans i konkurrensen. Det blir inte konkurrensneutralt.
          </note>
          <note>
            Här är man beredd att direkt lägga in ett sådant förslag. Men
            när det gäller andra områden, fru talman, till exempel taxibranschen
            och annat, där det är mycket fusk, där står Anders Borg tomhänt
            och säger att han inte kan göra något och inte vill lägga sig
            i.
          </note>
          <note>
            Jag håller tyvärr med Leif Jakobsson, fru talman: Det här begriper
            jag inte hur du kommer fram med. Det måste vara Annie Lööf.
          </note>
          <note type="speaker">
            Anf. 35 Finansminister ANDERS BORG (M):
          </note>
          <note>
            Fru talman! Sverige har gjort framsteg när det gäller utanförskapet.
            Det är i dag 200 000 färre som står utanför arbetsmarknaden än
            tidigare. Men det är klart att detta är ett av våra mest allvarliga
            samhällsproblem. Unga människor, människor som har kommit till
            Sverige, måste ha enklare och bredare väg in på arbetsmarknaden.
          </note>
          <note>
            Det finns inte en enda lösning eller en universalmedicin som
            hanterar den svårigheten, utan det är ett brett reformpaket som
            regeringen jobbar med. Det handlar om att förstärka utbildningssystemet.
            Det handlar om att förbättra sfi. Vi får från den 1 juli en förändring
            av försörjningsstödet som ska göra att man får behålla mer om
            man arbetar. Vi håller på brett med parterna med yrkesintroduktion
            för att vidga och öppna vägarna in på arbetsmarknaden.
          </note>
          <note>
            Då är frågan: Kan det vara värt att pröva den här typen av lösningar
            som vi nu talar om? Det finns en del som talar för att det kan
            fungera bra. Det kan vara så att de som har kommit till Sverige
            eller bor i områden med väldigt svag arbetsmarknadsförankring
            har sämre kontaktnät. Det finns en del som tyder på det. Många
            jobb tillsätts ju via kontakter. Vi vet att det lokala näringslivsklimatet
            kan spela en roll för hur enkelt det är att hitta ett arbete.
          </note>
          <note>
            Låt oss vara klara över att kriterierna för de här nystartszonerna
            är mycket tuffa. Det handlar om att det är ett mycket lågt arbetskraftsdeltagande.
            Det handlar om att det är många som inte klarar sig till gymnasiekompetens
            och en bra utbildning. Det handlar om ett utbrett bidragsberoende.
            Det är helt enkelt mycket strikta kriterier, och det gör att man
            landar i mycket utsatta bostadsområden.
          </note>
          <note>
            Då kan man ställa sig frågan: Är det helt orimligt att pröva
            ett förslag om en liten lättnad på arbetsgivaravgiften? Det kan
            det inte vara, för Socialdemokraterna har under decennier administrerat
            stödområden med lägre arbetsgivaravgifter. Det är precis det system
            som Socialdemokraterna en gång införde och sedan har vårdat och
            behållit under decennier för våra stödområden. Där anser de tydligen
            att detta fungerar. Jag kan inte föreställa mig att det inte finns
            exakt samma gränsdragningsproblem fast på andra platser än dem
            som Leif Jakobsson nu anser vara så allvarliga att förslaget inte
            fungerar.
          </note>
          <note>
            Eller är det möjligtvis så att det ska aviseras här så småningom
            från Socialdemokraternas ledare i skatteutskottet att också stödområdena
            ska avskaffas? Det skulle kunna vara en händelse som ser ut som
            en tanke, givet att man ska införa en lastbilsskatt, slå till
            med höjd bensinskatt och en massa andra pålagor som ska slå ut
            vår basindustri. Det vore kanske också logiskt att på detta systematiska
            sätt, för att missgynna glesbygden, ta bort stödområdena.
          </note>
          <note>
            Men om man menar att det kan fungera där, då är man ändå skyldig
            svaret på frågan: Varför skulle det inte kunna ha en viss positiv
            effekt i de här områdena?
          </note>
          <note>
            Jag vill inte förenkla diskussionen och säga att detta är en
            universalmedicin eller att vi är säkra på att detta kommer att
            fungera. Men det är en så pass begränsad kostnad och belastning
            att det är värt att pröva. Och det är värt att pröva i kombination
            med de andra åtgärderna: en bred satsning på svenska för invandrare,
            en bred förstärkning av utbildning och skola för dem som kommer
            till Sverige, en förändring av försörjningsstöd och andra bidragssystem
            så att det lönar sig bättre att arbeta och naturligtvis det vi
            gör för att generellt förbättra näringslivsvillkoren.
          </note>
          <note>
            Det kan vara värt att prova detta. Vi är beredda att vända på
            varje sten för att skapa förutsättningar för full sysselsättning.
            Det är så vi tycker att ett rättvist samhälle som präglas av sammanhållning
            ser ut, att vi aldrig ger upp förutsättningar för att skapa jobb
            åt alla. Det är en politik för full sysselsättning.
          </note>
          <note type="speaker">
            Anf. 36 LEIF JAKOBSSON (S):
          </note>
          <note>
            Fru talman! Jag får väl uppmana finansministern att lägga de
            här exemplen på minnet. Jag lovar att jag kommer igen med dem,
            om regeringen lägger fram det här förslaget till hösten, antingen
            i budgeten eller som en särproposition.
          </note>
          <note>
            Kom ihåg City Gross i Rosengård Centrum, som sysselsätter väldigt
            många som bor i Rosengård, som tar en aktiv del i stadsdelens
            utveckling, stöttar barn- och ungdomsverksamhet och, vad jag misstänker,
            är den största privata arbetsgivaren. De kommer att straffas genom
            att få betala betydligt högre arbetsgivaravgifter än andra konkurrerande
            företag i Rosengård.
          </note>
          <note>
            Det andra är Lucu Food, som gör en stor insats och anställer
            väldigt många från de här områdena men har oturen att ligga några
            hundra meter utanför det som blir den statistiska zonen för den
            här arbetsgivaravgiften.
          </note>
          <note>
            Jag tänker nog förfölja finansministern med de här frågorna och
            gärna höra svaret till de här företagen om varför de ska straffbeskattas.
          </note>
          <note>
            Det finns en annan mycket intressant aspekt på detta. En företagare
            i Rosengård sade till mig: Om jag nu har fyra anställda, har företaget
            i Rosengård, där minst var fjärde anställd måste bo, och har en
            som bor i Rosengård, om det sedan går bra och den personen vill
            flytta någon annanstans, vad händer då med företaget? Ja, har
            man fyra anställda och den fjärde flyttar från den zonen och de
            tre inte bor där, då förstår jag förslaget så att företaget plötsligt
            ska betala full arbetsgivaravgift för alla fyra. Det blir väldigt
            dyrt för företaget om den personen ska flytta från det här området.
            Prata om inlåsningseffekter!
          </note>
          <note>
            Ni har än så länge inte lagt fram propositionen, så ta och tänk
            igenom detta riktigt ordentligt!
          </note>
          <note>
            Fru talman! Finansministern har varit i skatteutskottet tidigare
            i dag, och vi har pratat om överutnyttjandet av RUT-system och
            annat. Vem som helst inser att om adressen, vilken sida av gatan
            man bedriver verksamheten vid, ger så stor skillnad i hur stora
            lönekostnaderna kommer att bli, då kommer detta naturligtvis att
            användas på många konstiga sätt. Duktiga företag som ligger på
            fel sida av gatan slås ut av dem som ligger på rätt sida av gatan.
            Jag kan till och med tänka mig att fastighetspriserna för lokaler
            där man kan bedriva näringsverksamhet kommer att hamna på olika
            nivåer om de finns på ena eller andra sidan av de här zongränserna.
          </note>
          <note>
            Sammantaget är det inte utan att man reflekterar Raimo Pärssinen
            var inne på det över att vi har en finansminister som i alla fall
            har en ungdomshistoria som teoretisk nyliberal men som nu på kort
            tid har presterat förslag på att staten ska reglera hur många
            anställda man ska ha, som ska vara max 50 för att man ska få ta
            del av detta, var de anställda ska bo, där minst var fjärde ska
            bo i en viss zon, och var man ska bedriva verksamheten, som ska
            vara i en viss zon. Lägger man sedan till 3:12-reglerna och den
            diskussion som pågår där vill den före detta nyliberalen tydligen
            också reglera hur många delägare det ska kunna vara i ett företag.
          </note>
          <note>
            Det är inte utan att man undrar. Nu har ju muren fallit. Annars
            tror jag att det hade funnits någon regleringskommission i gamla
            DDR som skulle ha dragit nytta av Anders Borgs kunskaper.
          </note>
          <note type="speaker">
            Anf. 37 ANETTE ÅKESSON (M):
          </note>
          <note>
            Fru talman! Raimo Pärssinen är inne på Frankrike. Frankrike är
            ett av de länder som nämns i utredningen. Men det gör även Italien,
            Storbritannien och USA. Dessutom har Norge geografiskt differentierade
            arbetsgivaravgifter sedan 1975, och där har utvärderingar visat
            att det är ett såväl effektivt som träffsäkert styrinstrument
            när det gäller att stärka tillväxtsförutsättningarna i vissa områden.
            De i dag gällande reglerna i Norge godkändes 2006 av Eftas övervakningsorgan
            Esa, om det är någon som undrar.
          </note>
          <note>
            Beträffande välfärden: Leif Jakobsson var inne på lärartäthet
            och annat, som är en del av välfärden. Socialdemokraterna vill
            på något sätt fördela skinnet innan björnen är skjuten. Nystartszoner
            är en strategi i jakten på björnen. Sedan finns det ekonomiskt
            utrymme att nyttja skinnet och köttet och fortsätta att solidariskt
            finansiera den svenska välfärden.
          </note>
          <note type="speaker">
            Anf. 38 RAIMO PÄRSSINEN (S):
          </note>
          <note>
            Fru talman! Jag sitter och funderar här i kammaren när jag hör
            Anders Borg. Är det så att Anders Borg gör detta till en etnisk
            fråga helt och hållet? Han säger att det ska lösas med frizoner
            och mer sfi. Är det så han pekar ut detta, eller handlar det också
            om fler personer?
          </note>
          <note>
            Ska man klara av att få tillväxt i ett land måste man få alla
            människor med sig och se till att de växer också.
          </note>
          <note>
            I dag har vi en skola som går bakåt, och det vet Anders Borg.
            Han tänker lösa det här med att sätta in några områden på försök
            och säga att vi ökar på sfi och gör andra ekonomiska regler för
            de företag som finns där. Precis som Leif Jakobsson sade: Den
            som flyttar ut kanske mister hela stycket.
          </note>
          <note>
            Det som är allvarligt, precis som det var i Husby, är att man
            gör frågor om utanförskap till etniska frågor. Det gör finansministern
            här i kammaren nu också. Han säger att det går så dåligt i dessa
            områden, så därför gör man det lite förmånligare för de företag
            som finns där om de anställer folk som bor där. Så pekar man ut
            det etniskt.
          </note>
          <note>
            Jag vidhåller det jag sade tidigare. Anders Borg, jag tror inte
            att det här är ditt förslag. Jag tror inte att du är helt hemma
            med det här förslaget. Jag tror att det är en eftergift åt andra,
            som tror att det här ska vara lösningen.
          </note>
          <note>
            Men ekonomin fungerar ju inte så! Nyss talade vi om bolagsskatten,
            och den gäller i hela Sverige. Nu pratar vi om delar i Sverige,
            och vi lägger en otäck etnisk krydda i det när vi säger att vi
            ska skapa tillväxt på det här sättet.
          </note>
          <note>
            Pengar är inte allt här i livet, Anders Borg! Att det ska vara
            billigt är inte livet heller.
          </note>
          <note type="speaker">
            Anf. 39 Finansminister ANDERS BORG (M):
          </note>
          <note>
            Fru talman! Vi vill att Sverige ska vara ett land som präglas
            av sammanhållning, ett land där skillnaderna mellan människor
            är små och där vi rör oss mot full sysselsättning eftersom det
            är det bästa sättet att bygga en inkluderande samhällsmodell.
            Det är klart att det måste handla om en bred politik. Det är alldeles
            tydligt att regeringen har gjort betydande framsteg när det gäller
            företagsklimat, att det ska löna sig att arbeta, strukturförändringar
            i socialförsäkringssystem och på en lång rad andra områden.
          </note>
          <note>
            Vi har i våra storstadsområden besvärande hög arbetslöshet i
            ett antal områden. Vad ska vi göra åt det? Det är klart att det
            måste mötas med en bred politik. När människor kommer till Sverige
            måste vi rusta dem för den svenska arbetsmarknaden. Då handlar
            det om svenska för invandrare, om att vi har lagt om politiken
            så att det är Arbetsförmedlingen som sköter integrationen av dem
            som kommer hit och om att vi brett måste satsa på utbildningen
            i hela Sverige och särskilt för dem som löper större risk att
            hamna utanför arbetsmarknaden, liksom om det vi gör nu den 1 juli
            när det gäller försörjningsstödet för att säkra att det ska löna
            sig bättre. Det är en bred politik.
          </note>
          <note>
            Då ställer man sig frågan: Kan det vara en idé att på försök
            sänka arbetsgivaravgifterna i de områden som har lägst arbetskraftsdeltagande,
            sämst förutsättningar på utbildningssidan och de högsta graderna
            av beroende av försörjningsbidrag? Jag är beredd att pröva den
            idén. Jag är inte övertygad om att den har några dramatiska effekter,
            men det är värt att vända på varje sten och försöka skapa förutsättningar
            för fler jobb.
          </note>
          <note>
            Jag ser inte att det skulle vara så dramatiskt problematiskt
            att sänka arbetsgivaravgiften i ett visst område. Det är ju inte
            bara Sverige som har detta. Det är samma system som man har, som
            också påpekats här, inte bara i Norge utan också i Finland. Där
            har man regionalt sänkta arbetsgivaravgifter i de så kallade stödområdena.
            Det kan inte skilja sig radikalt från att man gör detta i mindre
            områden. Det kan inte vara så att det ena är en väl fungerande,
            integrerad del av vår regionalpolitik och det andra är komplett
            meningslöst, utan båda är nog försök att möta en besvärlig situation
            och en svag arbetsmarknad.
          </note>
          <note>
            Sedan får Raimo Pärssinen och Leif Jakobsson det att låta som
            om det är ett problem att vi kompromissar i regeringen och att
            man gemensamt försöker hitta bra lösningar när man ger och tar.
            Låt mig bara påpeka hur kompromisserna kommer att se ut om vi,
            av olycka och misstag naturligtvis, skulle få en socialdemokratisk,
            miljöpartistisk och vänsterpartistisk regering. Det skulle vara
            intressant att höra hur Raimo Pärssinen hemma i Gävleborg förklarar
            vurmen för höjda bensinskatter, kraftig utbyggnad av lastbilsskatten
            och att stödområdena kanske ska försvinna för att det inte är
            viktigt med lägre arbetsgivaravgifter i regioner med svag arbetsmarknad.
            Jag vill höra hur man förklarar för väljarna att man så att säga
            har sålt ut glesbygden för att nå en kompromiss med Miljöpartiet.
          </note>
          <note>
            Förslaget om nystartszoner är ett led i en bred politik för att
            skapa förutsättningar för full sysselsättning och sammanhållning.
            Då är vi beredda att vända på varje sten. Vi vet att Socialdemokraterna
            aldrig kommer att vara beredda att arbeta för fler jobb genom
            sänkta skatter, för där är det alltid höjda skatter som gäller
            inte bara i de här områdena.
          </note>
          <note type="speaker">
            Anf. 40 LEIF JAKOBSSON (S):
          </note>
          <note>
            Fru talman! Då fick vi faktiskt ett klarläggande om att detta
            inte var Anders Borgs egen idé. Det förklarar en hel del. Det
            kan inte vara en nationalekonom med hög svansföring och marknadsliberala
            idéer som lägger fram alla dessa regleringsförslag om hur företagen
            ska se ut, hur många anställda de ska ha, var de ska ligga, var
            de ska anställa, var de anställda ska bo och hur många delägare
            det ska finnas. Det är en regleringsiver som skulle ha passat
            på andra sidan muren när den fanns.
          </note>
          <note>
            Men förklaringen är alltså att regeringskollegerna tvingar fram
            den här politiken. Icke desto mindre är naturligtvis finansministern
            precis lika ansvarig. Läggs detta förslag fram i höst, glöm då
            inte de här diskussionerna! Förbered ett svar till City Gross,
            som har över 100 anställda och är den största arbetsgivaren, som
            gör mycket för Rosengård. Varför ska de betala högre arbetsgivaravgift
            än de små livsmedelsföretagen? Och varför ska den butik som ligger
            på andra sidan gatan betala högre arbetsgivaravgift fastän man
            anställer folk i de zoner som regeringen pekar ut?
          </note>
          <note>
            Jämförelsen med det regionala stödet är befängd. Det här förslaget
            handlar om att man går ned på väldigt små nivåer. Det är små rutor
            av Sverige som man klassar som antingen innanför eller utanför
            subventionssystemet. Det kommer att se väldigt konstigt ut. Regioner
            och regionalpolitik är en helt annan sak, liksom de generella
            verktyg man kan använda där. Men här handlar det om bostadsadress,
            var man är folkbokförd. Är man folkbokförd på en viss adress kommer
            arbetsgivaren att kunna betala en lägre arbetsgivaravgift. Vi
            tror inte på ett sådant system.
          </note>
          <note type="speaker">
            Anf. 41 Finansminister ANDERS BORG (M):
          </note>
          <note>
            Fru talman! Ytterst handlar den här debatten om huruvida vi är
            beredda att göra allt som är möjligt för att skapa förutsättningar
            för full sysselsättning. Vill vi uppnå full sysselsättning och
            sammanhållning måste vi vända på varje sten. Då måste vi vara
            beredda att pröva förslag som kan ge lite bättre förutsättningar
            för att fler människor ska komma i arbete. Det är vår ambition
            och vår utgångspunkt.
          </note>
          <note>
            Nystartszonerna innebär att man får en viss lättnad av arbetsgivaravgiften
            i de områden där vi har lägst arbetskraftsdeltagande, dåliga studieresultat
            och tunga förutsättningar i termer av högt bidragsberoende.
          </note>
          <note>
            Kan det vara värt att göra ett försök i de områdena? Ja, absolut.
            Kan vi lova att det fungerar? Nej, det kan vi inte vara säkra
            på, utan vi behöver utvärdera det och se hur det fungerar och
            om vi ska gå vidare med det.
          </note>
          <note>
            Jag kan inte förstå hur man från Socialdemokraternas sida kan
            tycka att det är bra, klokt och rimligt att ha sänkta arbetsgivaravgifter
            i vissa områden, där det är nödvändigt för att man har en svag
            regional arbetsmarknad, medan det samtidigt är helt meningslöst
            att ha det i andra områden. Det väcker den fråga som många i glesbygden
            kommer att ställa: Är Socialdemokraterna beredda att avskaffa
            stödområdena? Det vore som sagt en snygg komplettering till höjda
            arbetsgivaravgifter, lastbilsskatt och annat.
          </note>
          <note>
            Vi står för en bred politik. Vi står för en bred politik för
            att skapa förutsättningar för människor att komma i arbete, för
            vi tror att sammanhållning är en viktig del av vår välfärdsmodell.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2012/13:400 om arbetslösheten i Sverige
          </note>
          <note type="speaker">
            Anf. 42 Finansminister ANDERS BORG (M):
          </note>
          <note>
            Fru talman! Monica Green har frågat mig vilka åtgärder som jag
            avser att vidta för att minska arbetslösheten, bryta långtidsarbetslösheten
            och undvika att fler unga börjar sina yrkesverksamma liv som arbetslösa.
          </note>
          <note>
            Regeringens strategi för full sysselsättning är en kombination
            av åtgärder. De stimulerar utbud och efterfrågan på arbetskraft
            samt förbättrar matchningen. Resurserna riktas i större utsträckning
            till dem som har störst behov av dem.
          </note>
          <note>
            Viktiga utbudsstimulerande åtgärder har varit jobbskatteavdraget
            och reformeringen av socialförsäkringssystemen. Arbetsmarknadspolitiken
            har lagts om. För att rusta ungdomar för jobb har regeringen genomfört
            omfattande utbildningsreformer.
          </note>
          <note>
            Regeringen har också vidtagit åtgärder för att stimulera efterfrågan
            på arbetskraft. Dessa riktar sig i synnerhet till grupper med
            svag förankring på arbetsmarknaden. Exempel på detta är nystartsjobb
            och andra former av subventionerade anställningar.
          </note>
          <note>
            Sverige drabbades hårt av den globala lågkonjunkturen. Trots
            detta har Sverige förmått öka sysselsättningsgraden och upprätthålla
            starka offentliga finanser. Sedan 2006 har sysselsättningen ökat
            med 200 000 personer samtidigt som utanförskapet har minskat.
            Under samma period har reallönerna och den disponibla inkomsten
            ökat. Detta är tydliga indikationer på att den förda politiken
            har verkat i rätt riktning.
          </note>
          <note>
            Arbetet med att förbättra arbetsmarknadens funktionssätt fortsätter.
            Sedan 2011 har regeringen samtal med parterna för att öppna nya
            vägar in på arbetsmarknaden. Regeringen för en politik för jobb.
          </note>
          <note type="speaker">
            Anf. 43 MONICA GREEN (S):
          </note>
          <note>
            Fru talman! Vi ska prata om jobben, Anders Borg och jag. Det
            är nödvändigt att vi gör det och att vi bestämmer oss för att
            vi ska knäcka arbetslösheten.
          </note>
          <note>
            Det är ganska sorgligt. Vi har en borgerlig regering som med
            munnen säger att de ska minska arbetslösheten. De går till och
            med till val på det. De lovar att de ska sänka arbetslösheten.
            De lovar i två val att de ska sänka arbetslösheten. Men de gör
            inte någonting åt den. Det är tragiskt att vi har en sådan regering.
          </note>
          <note>
            Det är oerhört tragiskt att vi har hamnat i det här läget. Sedan
            kan den borgerliga regeringen skylla på en massa andra saker.
            Det är naturligtvis inte deras fel. En regering kan inte hjälpa
            någonting, verkar det som i debatten. Man kan skylla på sossarna
            det brukar ni göra. Man kan också skylla på den internationella
            lågkonjunkturen.
          </note>
          <note>
            Nu visar det sig att det är tolv andra länder i EU som klarar
            arbetslösheten betydligt bättre än vad Sverige gör, och de är
            i samma internationella lågkonjunktur som vi är. Därför är det
            ganska märkligt att Anders Borg påstår att vi har klarat krisen
            bättre än andra länder. Det är ungefär som att man tänker: Jag
            fortsätter att säga det här. Antagligen märker inte folk något.
            Jag går på bara, och så låter jag mina kamrater i riksdagen hjälpa
            mig med att säga samma visa en gång till. Om vi bara säger det
            om och om igen tror nog folk att arbetslösheten har gått ned.
          </note>
          <note>
            Men verkligheten kommer i kapp. Arbetslösheten är på över 8 procent.
            Anders Borg spår att den kommer att öka ytterligare. Massarbetslösheten
            har bitit sig fast. Långtidsarbetslösheten har bitit sig fast.
            Vi har en ungdomsarbetslöshet på 25 procent.
          </note>
          <note>
            Skulle inte ni fixa jobben, Anders Borg? Nu säger Anders Borg:
            Ja, men det har vi gjort. Det är åtminstone 200 000 jobb, säger
            han i sitt svar.
          </note>
          <note>
            Var är de jobben? Tänker inte Borg på att man måste räkna alla
            på arbetsmarknaden? Antalet personer i arbetskraften har faktiskt
            ökat med 321 000. Det är som om en lärare skulle säga: Jag hade
            19 elever förra året. Nu är det så bra att jag kan lära 18 elever,
            fast bara 17 förra gången. Och så glömmer man att man kanske har
            tre elever mer. Man måste räkna alla. Man kan inte glömma att
            vi faktiskt är fler.
          </note>
          <note>
            Arbetslösheten ökar, Anders Borg. Glöm inte det! Verkligheten
            visar det.
          </note>
          <note>
            Sedan kommer Anders Borg med många bortförklaringar. Han säger
            att det inte är deras fel och så vidare.
          </note>
          <note>
            Men ni har misslyckats. Vi socialdemokrater vill knäcka arbetslösheten.
            Vi sätter upp ett mål om att bli bäst i EU. Ni vågar inte ens
            sätta upp ett mål. Det är ganska fegt att inte ens våga ta en
            sådan utmaning för sig själv.
          </note>
          <note>
            Vi vill satsa på utbildning. Ni sänker utbildningen i Sverige.
            Antalet gymnasieplatser sjunker. Ni satsar mindre på högskolorna
            trots att både Anders Borg och Jan Björklund brukar stå här i
            kammaren och säga att ni satsar. I realiteten visar det sig att
            utbildningsmöjligheterna i kommuner runt om i landet har minskat
            under den tid som ni har styrt.
          </note>
          <note>
            Det är ett stort misslyckande. Så här kan vi inte ha det, Anders
            Borg.
          </note>
          <note type="speaker">
            Anf. 44 PATRIK BJÖRCK (S):
          </note>
          <note>
            Fru talman! Tack, finansministern, för svar på interpellationen!
            När jag går igenom svaret finns det några saker som jag tycker
            att finansministern möjligen skulle kunna förtydliga. Finansministern
            skulle kunna förklara hur han tänker.
          </note>
          <note>
            Finansministern skriver bland annat i svaret, fru talman, att
            politiken har gått ut på att förbättra matchningen. Den moderata
            politiken har gått ut på att förbättra matchningen. Alla utom
            möjligen finansministern anser att matchningen i Sverige har försämrats
            och att matchningen på arbetsmarknaden är ett gigantiskt problem.
          </note>
          <note>
            Nu säger finansministern att politiken har gått ut på att förbättra
            matchningen. Då måste detta vara ett gigantiskt politiskt misslyckande,
            fru talman.
          </note>
          <note>
            I verkligheten är det så här: Trots att vi har en stor arbetslöshet
            det är många hundra tusen människor som är arbetslösa misslyckas
            var femte rekrytering, enligt Svenskt Näringsliv. Man misslyckas.
            Man kan inte anställa fast det finns ett behov av att anställa.
            Det finns en mängd arbetslösa, och det finns en mängd arbeten.
            Men man kan inte matcha dem. Det är en matchningsproblematik som
            ökar under finansminister Borgs regeringstid. Detta identifieras
            av de flesta som ett av de stora problemen på svensk arbetsmarknad.
          </note>
          <note>
            På vilket sätt har regeringen förbättrat det här? Verkligheten
            visar ju på att det har försämrats. Vi har arbetslösa. Vi har
            lediga jobb. Då är det naturligtvis politikens uppgift att få
            ihop det här. Det har regeringen misslyckats med.
          </note>
          <note>
            Finansministern säger också i sitt svar att arbetsmarknadspolitiken
            har lagts om. Han har aktivt medverkat till att lägga om arbetsmarknadspolitiken.
            Även där finns det anledning för finansministern att förklara
            lite grann hur han tänker. När man går ut och studerar läget på
            svensk arbetsmarknad kan man konstatera att matchningen inte fungerar
            och att nästan alla, utom möjligen finansministern, är överens
            om det. Nästan alla är också överens om att Arbetsförmedlingen
            inte fungerar.
          </note>
          <note>
            Finansministerns arbetsmarknadspolitik, fru talman, har lett
            till en arbetsförmedling som inte fungerar. Trots att vi har hundratusentals
            arbetslösa där ute lämnar Arbetsförmedlingen varje år tillbaka
            upp till 3 miljarder. Det är pengar som är avsatta för att utbilda
            de arbetslösa och för att lösa matchningsproblematiken. Så är
            det för att det regelverk som Anders Borgs regering, fru talman,
            är ansvarig för har blivit så stelbent och omöjligt att hantera.
            Trots att man har fått pengar av finansministern kan inte Arbetsförmedlingen
            använda de pengarna till att utbilda de arbetslösa så att de kan
            ta de arbeten som faktiskt finns.
          </note>
          <note>
            Även när det gäller arbetsmarknadspolitiken, fru talman, har
            finansministerns regering fullständigt misslyckats.
          </note>
          <note>
            Monica Green var inne på de omfattande utbildningsreformerna.
            Då är det bara att konstatera att även där talar verkligheten
            precis emot finansministern.
          </note>
          <note>
            Skolresultaten faller. Yrkesutbildningen får sämre sökande. De
            förslag som slängs ut från regeringen är att man ska satsa på
            ettåriga gymnasieutbildningar och sänka utbildningsnivån i Sverige.
            Är det detta finansministern menar med omfattande utbildningsreformer,
            att vi ska möta framtiden med sänkta utbildningskrav? I så fall,
            fru talman, finns det all anledning för Sverige och svenskarna
            att vara mycket oroliga för den politik som finansministern står
            för.
          </note>
          <note type="speaker">
            Anf. 45 Finansminister ANDERS BORG (M):
          </note>
          <note>
            Fru talman! Det yttersta målet för vår politik är full sysselsättning,
            att skapa förutsättningar för att alla som vill och kan ska ha
            ett arbete. När världen går igenom den värsta ekonomiska krisen
            sedan depressionen sätter det vår samhällsmodell, vår regering
            och vårt land på svåra prov.
          </note>
          <note>
            Socialdemokraterna säger att Sverige är raserat, att Sverige
            inte fungerar och att alla andra länder klarar sig bättre. Det
            är inte en korrekt beskrivning. Vi fick för några dagar sedan
            tillväxtsiffror för detta års första del, och de visar att det
            är Litauen och Lettland som växer snabbare än Sverige. Sverige
            har den tredje högsta tillväxten av alla europeiska länder.
          </note>
          <note>
            Arbetslösheten har ökat mindre i Sverige än i de flesta jämförbara
            länder. Sverige har en arbetslöshet på 8 procent. I eurozonen
            ligger den på 12 procent. Sysselsättningen i Sverige har ökat
            med 200 000 personer sedan 2006. När det gäller arbetskraftsdeltagandet
            står vi ut i termer av att det är fler som har klivit in på arbetsmarknaden
            än tidigare. Och när det gäller långtidsarbetslösheten var det
            upplysande att höra när Expressen fick redovisa siffrorna för
            Stefan Löfven och klargöra för honom att Sverige har den lägsta
            långtidsarbetslösheten av alla europeiska länder.
          </note>
          <note>
            Låt oss titta på reallönerna. Vi har kunnat höja reallönerna
            under de här åren mer än vad man gjort i andra länder. När det
            gäller disponibel inkomst, vad folk har kvar i plånboken, har
            vi, trots en ekonomisk kris där inkomsterna brukar sjunka, haft
            en standardförbättring i Sverige. Det beror på att vi har fört
            en konsekvent politik. Vi inser att det ska löna sig att arbeta.
            Det ska finnas drivkrafter för att man ska vara på arbetsmarknaden.
            All forskning och erfarenhet visar att det är det effektivaste
            sättet att skapa förutsättningar för att fler människor ska vara
            på arbetsmarknaden.
          </note>
          <note>
            Vi vet att det behövs fler företag som vill och vågar anställa.
            Då måste vi förbättra företagsklimatet. Då måste vi sänka kostnaderna
            för att anställa. Då måste vi öka företagens förmåga till omställning
            och flexibilitet.
          </note>
          <note>
            Vi vet att på lång sikt sammanhänger ofta arbetslöshet med brister
            i utbildningssystemet. Där måste vi reparera det som tidigare
            har varit fel. Då får vi mer av betyg, mer av nationella prov,
            bättre lärarutbildningar, mer av lärlingar och mer kvalitet i
            yrkesutbildningen.
          </note>
          <note>
            Det är en väldigt konsekvent politik för att förbättra matchningen.
            Det är därför Finanspolitiska rådet och andra drar slutsatsen
            att jobbskatteavdrag och drivkrafter är så centrala och har så
            stora effekter på sysselsättningen.
          </note>
          <note>
            Mot detta står en mycket märklig socialdemokrati en mycket märklig
            svensk socialdemokrati skulle jag nog säga. I vår åldrande välfärdsstat
            med fler äldre att försörja som står utanför arbetsmarknaden vill
            man bygga ut bidragssystemen och höja skatterna. Vi ska alltså
            möta demografiska effekter och en globaliserad världsekonomi med
            att bygga ut vartenda bidragssystem och höja skatterna på jobb.
            Det är till och med socialdemokrater i andra länder som inser
            att det inte fungerar. Vi fick höra Hollande stå på Socialdemokraternas
            jubileum i Tyskland och hylla Gerhard Schröder för att han sänkt
            a-kassan. Vi vet att Tony Blair sänkte den. Vi vet att Gordon
            Brown var ansvarig för det. Vi vet att danska socialdemokrater
            nu halverar tiden i a-kassa. Man inser nämligen att det måste
            finnas drivkrafter för omställning. Det är så ett land når full
            sysselsättning.
          </note>
          <note>
            Det är klart att vi förstår vad den socialdemokratiska politiken,
            att bygga ut vartenda bidrag och höja skatten på vartenda jobb,
            leder till. Den leder till att det blir mindre lönsamt att jobba,
            att det finns färre som är beredda att anställa och att det finns
            färre som är beredda att driva företag. Det är en politik som
            inte tar människor till något annat än utanförskap.
          </note>
          <note type="speaker">
            Anf. 46 MONICA GREEN (S):
          </note>
          <note>
            Fru talman! Jag vet att Anders Borg har lärt sig att man måste
            upprepa och upprepa för att se till att väljarna tror på det.
            Det är bara det att verkligheten talar ett helt annat språk. Verkligheten
            visar hur klyftorna ökar i Sverige, hur människor har fått det
            tuffare, hur utbildningssystemet raseras och att det inte blir
            bättre resultat i skolan.
          </note>
          <note>
            Anders Borg kan stå här och peka på att det ska vara si eller
            så i teorin, men han måste titta på hur det ser ut för människor
            i samhället. Neddragningar sker i kommunerna. Lärarna sliter och
            hinner ändå inte med eleverna. Förskollärarna sliter. Fritidspedagogerna
            satsar allt vad de kan, och ändå hinner de inte med barnen. Kommunerna
            måste göra neddragningar därför att ni har slutat att höja anslagen
            till kommunerna. Ni har inte räknat upp siffrorna därför att ni
            inte tycker om det som ni kallar för offentlig sektor, men det
            handlar om människor. Det är människor i vård, skola och omsorg
            som drabbas när ni gör sådana här gigantiska övervältringar på
            kommunerna, och skolresultaten sjunker.
          </note>
          <note>
            Anders Borg säger att vi måste ha ordning och reda och mer prov,
            och ordning och reda ska vi verkligen ha i skolan.
          </note>
          <note>
            Svenska utbildningsutskottet var i Finland förra veckan eftersom
            man i Finland klarar utbildningen väldigt bra och har goda resultat.
            Där säger de: Grisen väger inte mer bara för att man väger den
            ofta. Med det menar de att det inte hjälper att ha tusen nationella
            prov om man inte sedan också hjälper eleverna att lära sig. Det
            är det som har drabbat skolsystemet i Sverige i dag. Hösten går
            åt till att lära ut, och hela våren ska lärarna sedan ägna sig
            åt de nationella proven. Så kan vi inte ha det.
          </note>
          <note>
            Anders Borg säger: Vi har fixat 200 000 nya jobb. Och Anders
            Borg vet när de kom till. Det har vi talat om tidigare i den här
            kammaren, att 2006 tillkom 132 000 nya jobb. Det var det senaste
            året som vi styrde. Anders Borg har själv sagt att det tog två
            år innan er politik började bita. Ert första år i regeringsställning,
            2007, tillkom visserligen 70 000 nya jobb men då hade fortfarande
            inte er politik börjat bita. När sedan er politik började bita,
            2008, kom jobbstoppet. Sedan ramlade vi in i den internationella
            lågkonjunkturen, och ni förvärrade den eftersom ni slog sönder
            trygghetssystemet.
          </note>
          <note>
            Anders Borg talar om bidrag och tror att han ska nå väljare på
            det sättet, men det handlar om människor som blir utsatta människor
            av kött och blod som nu inte får en försäkring när de blir sjuka
            eller arbetslösa. Människor får gå från hus och hem därför att
            Anders Borg inte tycker om ordet bidrag. Men det är inte fråga
            om bidrag. Det är ett försäkringssystem, en omställning som man
            ska ha i de svåra situationerna. En försäkring är det som gör
            människor trygga. Ni har slagit sönder tryggheten i Sverige. Det
            visar verkligheten och också hur det ser ut i våra förorter nu
            för tiden.
          </note>
          <note>
            Ni vill ha skillnader. Anders Borg säger: Vi ska hålla ihop samhället.
            Samtidigt säger han: Men vi måste ha större skillnader. Hur ska
            han ha det egentligen? Är det skillnader som driver samhället
            framåt, eller är det ett tryggt samhälle där vi litar på varandra,
            där vi håller ihop och hjälper varandra?
          </note>
          <note type="speaker">
            Anf. 47 PATRIK BJÖRCK (S):
          </note>
          <note>
            Fru talman! Anders Borgs retorik kanske fungerade 2006, men nu
            har verkligheten kommit i kapp. Nu räcker det inte att bara vara
            en duktig talare. Nu måste Anders Borg också leverera lägre arbetslöshet,
            och det misslyckas han med.
          </note>
          <note>
            Dessutom är Anders Borg nöjd med långtidsarbetslöshetsstatistiken
            under sin regeringstid. Då kan jag bara upplysa dem som eventuellt
            lyssnar att Anders Borg har lyckats tredubbla den. Jag skulle
            inte ha varit nöjd med det om jag hade varit ansvarig för det.
            Men Anders Borg är nöjd med långtidsarbetslösheten.
          </note>
          <note>
            Jag ställde tre ganska enkla frågor som det skulle vara spännande
            att få svar på.
          </note>
          <note>
            Den första frågan var: Anser Anders Borg att matchningen på arbetsmarknaden
            har förbättrats under hans regeringstid? Det är en enkel fråga.
            Det finns nämligen rätt många uppfattningar om det. Det skulle
            vara spännande att höra Anders Borgs uppfattning.
          </note>
          <note>
            Den andra frågan var: Anser Anders Borg att Arbetsförmedlingens
            funktionssätt har förbättrats under hans regeringstid? Det skulle
            också vara spännande att höra. Är Anders Borg nöjd med hur Arbetsförmedlingen
            fungerar? Det är en enkel fråga som man skulle kunna kräva ett
            svar på.
          </note>
          <note>
            Den tredje frågan var: Anser Anders Borg att skolresultaten har
            förbättrats under hans regeringstid? Det är också en enkel fråga
            som är enkel att besvara och faktiskt väldigt viktig för väljarna.
          </note>
          <note>
            Fru talman! Det handlar lite grann om att klargöra vilken verklighetsbild
            vår finansminister har. Är finansministern tryggt förankrad i
            den verklighet som vi andra finns i, eller lever möjligen Anders
            Borg i en drömvärld?
          </note>
          <note>
            Har matchningen förbättrats på arbetsmarknaden under Alliansens
            regeringstid? Har Arbetsförmedlingen blivit bättre? Fungerar den
            bra nu när Anders Borg är ansvarig? Har skolresultaten förbättrats
            nu när Anders Borg är ansvarig?
          </note>
          <note>
            Det är tre enkla frågor. Jag hoppas, fru talman, på tre enkla
            svar.
          </note>
          <note type="speaker">
            Anf. 48 Finansminister ANDERS BORG (M):
          </note>
          <note>
            Fru talman! Sverige har alltså klarat den ekonomiska krisen bättre
            än praktiskt taget alla andra. Vi har haft mindre genomslag på
            svensk ekonomi. Vi har starkare offentliga finanser. Vi har inte
            drivit upp klyftorna, utan vi har kunnat värna en svensk modell.
          </note>
          <note>
            Nu säger Monica Green att man inte har fått det bättre i Sverige.
            Låt mig då bara påpeka att reallönerna i Sverige 20062014, om
            vi får titta på kommissionens prognoser, kommer att ha ökat snabbare
            än i något annat europeiskt land, om jag har förstått statistiken
            rätt. Det är 8 ½ procent i Sverige, avsevärt snabbare än genomsnittet.
            Det är nästan dubbelt så mycket som det vi har upplevt i till
            exempel Tyskland, nästan tre gånger så mycket som i Danmark och
            för den delen högre än vad Finland har upplevt. För en sjuksköterska
            handlar det om en reallöneökning efter skatt på 15,7 procent.
            Låt mig bara påpeka att under 20022006 var det en ökning på 5
            procent.
          </note>
          <note>
            Det har alltså varit en väsentlig förbättring av vanliga människors
            ekonomi i Sverige under den svåraste ekonomiska krisen sedan depressionen.
            Vi vet att det normala under en så pass allvarlig kris är att
            man får fallande inkomster och att man därför får en svag konsumtion
            som driver upp arbetslösheten. Vi har kunnat säkra att vanliga
            människor har mer pengar kvar i plånboken. Jag förstår att det
            är upprörande för Socialdemokraterna. Vi ser ju hur den socialdemokratiska
            politiken är uppbyggd. Logiken är väldigt tydlig.
          </note>
          <note>
            Först ska man fördubbla arbetsgivaravgiften för unga. Sedan ska
            man lägga på restaurangmoms på alla företag inom den sektorn.
            Därtill ska man höja bolagsskatten för våra storföretag. Sedan
            ska man slå till med en lastbilsskatt, och på slutet kommer naturligtvis
            Miljöpartiets komplettering med en bensinskatt.
          </note>
          <note>
            Alla de pengar man drar in genom att beskatta människor ska sedan
            tillbaka genom den bredaste utbyggnad av bidragssystemen som Sverige
            någonsin har upplevt: det är a-kassa, det är sjukförsäkring, det
            är förtidspension, det är barnbidrag, det är bostadsbidrag och
            det är föräldrapenning. Det är vartenda bidragssystem som man
            kan hitta på som ska byggas ut. Det här är ju på tok och bakvänt.
          </note>
          <note>
            Om vi lever i en mer globaliserad värld, där våra företag ska
            konkurrera med Kina, Asien, Latinamerika och Afrika, där vi ska
            kunna hålla vår levnadsstandard uppe, kan vi ju inte öka skattebelastningen
            på jobb. Det är ju inget land i Europa som gör det. Det är ingen
            som följer den vägen. Tvärtom jobbar ju alla, från Hollande till
            vänster till Merkel i Tyskland, för att förbättra villkoren. Då
            ska Sverige kliva fram med en massiv höjning av beskattningen
            på jobb. Inte ens krisländerna lägger ut en sådan här bombmatta
            av skatter på arbete, företagsamhet och anställningar.
          </note>
          <note>
            När andra länder, inte minst socialdemokraterna i Danmark, jobbar
            med att trimma välfärdsstaten för att matchningen ska fungera
            bättre ska svenska socialdemokrater göra den mest massiva utbyggnaden
            av bidragssystemen vi har upplevt. I ett land som har högre sociala
            utgifter än praktiskt taget alla andra länder ska vi alltså gå
            i den riktningen. Det är ju en verklighetsfrämmande politik. Vi
            måste föra en politik för jobb. Det är det som är viktigt. Socialdemokraterna
            är så fixerade vid att bygga ut bidragssamhället att de inte ser
            att deras politik skulle skada full sysselsättning, öka utanförskapet
            och driva isär vårt fina land. Det är en politik jag vill varna
            för.
          </note>
          <note type="speaker">
            Anf. 49 MONICA GREEN (S):
          </note>
          <note>
            Fru talman! Det är ju tjusigt med de där fina pamfletterna. Åtminstone
            några i kammaren tror nog på Anders Borg. Men det hjälper ju inte
            med tjusiga pamfletter när det är jobben, jobben, jobben som måste
            fram. De finns ju inte. Arbetslösheten ökar ju. Ni har sänkt skatterna
            med 120 miljarder. Ni har subventionerat anställningar till höger
            och vänster, till restauranger och krogar, till alla som anställer
            unga, men det hjälper inte. Det hjälper inte, Anders Borg. Er
            politik fungerar inte.
          </note>
          <note>
            Då kan Anders Borg säga så här: Men det går ju inte att göra
            som ni säger. Grejen är ju att vi en gång i tiden har lyckats
            med det. Vi har gjort det flera gånger, och vi tänker göra det
            igen. Vi är modiga nog att sätta upp mål. Ni vågar inte ens sätta
            upp mål om att halvera arbetslösheten. Vi tänker bli bäst i EU.
            Vi tänker inte ge oss förrän vi har klarat det.
          </note>
          <note>
            Snart kommer Anders Borg i sitt sista inlägg och sin vana trogen
            att i en harang till oss socialdemokrater, som vi inte ska kunna
            bemöta, säga: Ni vill ha lastbilsskatt, ni vill ha ungdomsskatt
            och ni vill ha den och den skatten, för han har tränat på det
            hos någon och det ska vara bra och gå hem hos väljarna. Grejen
            är bara att väljarna kan genomskåda det. Väljarna ser ju att er
            politik inte har fungerat.
          </note>
          <note>
            Dessutom har din egen infrastrukturminister i helgen sagt att
            hon tänker beskatta bilisterna. Pensionärerna som åker ut till
            sina sommarstugor på helgerna ska hon beskatta, men lastbilarna
            som sliter ut vägarna ska ni skydda. De stackars pensionärerna
            som vill åka till sina sommarstugor på helgerna tänker ni däremot
            beskatta och sätta åt. Det är väl ingen bra politik, Anders Borg.
          </note>
          <note type="speaker">
            Anf. 50 Finansminister ANDERS BORG (M):
          </note>
          <note>
            Fru talman! Sverige är ett bra land. Sverige har en samhällsmodell
            som kombinerar sammanhållning, tillväxt och en god utveckling
            för alla människor med starka offentliga finanser. Det är så vårt
            land ser ut. I den svåraste internationella krisen sedan depressionen
            har Sverige stått starkt. I de senaste siffror vi har är det alltså
            bara Lettland och Litauen som har högre tillväxt än vad Sverige
            har.
          </note>
          <note>
            I det här läget väljer Socialdemokraterna att ta fram de mörkaste
            färgerna: Sverige raseras, faller samman och ingen har fått det
            bättre. Ändå visar det sig att inget land har haft större ökningar
            av reallönerna än Sverige. Vi ser att arbetskraften har utvecklats
            bättre i Sverige. Vi ser att arbetslösheten har ökat mindre i
            Sverige än i andra länder, att sysselsättningen har ökat med 200
            000 personer och att utanförskapet har pressats tillbaka med 200
            000 människor. Det här beror på en politik, på att vi har kunnat
            ta ansvar och föra en expansiv politik. Vi har inte velat strama
            åt som andra under krisen, utan vi har kunnat lägga ett skyddsvärn
            runt Sverige för att skydda jobben.
          </note>
          <note>
            Då vill Socialdemokraterna att vi inte ska tala om Socialdemokraternas
            politik. Jag förstår det, för det finns inga socialdemokrater
            som är beredda att stå upp för att höja arbetsgivaravgiften för
            unga, lägga på moms på restaurangerna, höja bolagsskatten och
            slå till med lastbilsskatt mot glesbygden för att bygga ut bidragssystemen.
            Det är den märkligaste ekonomisk-politiska kombination som något
            parti i Europa har gett sig på att pröva, och vi vet vad det skulle
            leda till: färre jobb, högre arbetslöshet, ökat utanförskap och
            ett samhälle som drivs isär och präglas av orättvisor. Det är
            inte en klok väg för Sverige, fru talman.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2012/13:401 om matchningsproblem
            och otillräckliga drivkrafter
          </note>
          <note type="speaker">
            Anf. 51 Finansminister ANDERS BORG (M):
          </note>
          <note>
            Fru talman! Monica Green har frågat mig om ett femte steg av
            jobbskatteavdraget skulle förbättra matchningen på arbetsmarknaden.
          </note>
          <note>
            För att förbättra matchningen är det centralt att skatte- och
            socialförsäkringssystemet ger tydliga drivkrafter att aktivt söka
            jobb, att utbildnings- och arbetsmarknadspolitiken rustar människor
            för jobb samt att det är ett väl fungerade företagsklimat. Vidare
            är det viktigt med en väl fungerade lönebildning.
          </note>
          <note>
            Regeringen har sedan den tillträdde 2006 genomfört omfattande
            åtgärder för att minska jämviktsarbetslösheten och förbättra matchningen.
            Viktiga reformer har varit jobbskatteavdraget och återupprättad
            arbetslinje i socialförsäkringssystemen. Vi har också reformerat
            arbetsmarknads- och utbildningspolitiken. Åtgärder har också vidtagits
            för att stimulera efterfrågan för grupper med svag förankring
            på arbetsmarknaden, till exempel nystartsjobb.
          </note>
          <note>
            Trots den utdragna lågkonjunkturen har utanförskapet minskat
            och sysselsättningsgraden ökat i de allra flesta åldersgrupper
            jämfört med 2006. Det är tydliga indikationer på att den förda
            politiken har verkat i rätt riktning. Bedömningen att regeringens
            politik leder till en lägre jämviktsarbetslöshet delas av Riksbanken
            och Konjunkturinstitutet.
          </note>
          <note>
            Stärkta drivkrafter till arbete och minskade trösklar in på arbetsmarknaden
            är effektiva sätt att öka sysselsättningen och förbättra matchningen.
            När budgetutrymmet så tillåter vill vi därför ytterligare förstärka
            jobbskatteavdraget.
          </note>
          <note type="speaker">
            Anf. 52 MONICA GREEN (S):
          </note>
          <note>
            Fru talman! Jag vill diskutera matchningsproblemen i Sverige
            med Anders Borg. Det är ett stort problem att det finns så många
            arbetsgivare som söker människor med rätt kompetens, men man klarar
            inte att leverera dem. Det finns inte ett system i Sverige som
            gör att människor kan söka de jobb som finns. I stället tvingas
            människor söka andra jobb därför att de ska leva upp till Arbetsförmedlingens
            krav, och arbetsgivarna hittar inte rätt kompetens. Det är ett
            gigantiskt problem.
          </note>
          <note>
            Kanske borde vi titta lite mer på frågan om utbildning, Anders
            Borg. I teorin satsar ni på utbildning, men i praktiken har det
            visat sig att ni slår sönder möjligheterna att förbättra befintlig
            utbildning, att komplettera utbildningar, bygga på tidigare gymnasieutbildningar
            eller att hjälpa de elever som inte klarar gymnasieskolan. Ni
            försämrar gymnasieskolan, och ni tycker att det är bättre att
            gå ett år i gymnasieskolan. Så drar ni isär samhället ännu mer.
          </note>
          <note>
            Anders Borg säger att jämviktsarbetslöshet är okej och att många
            håller med om det. Men om bnp skrivs upp blir det i praktiken
            ingen bättring. Jämviktsarbetslöshet hjälper inte människorna.
            Det råder massarbetslöshet nu. Människor får inte de jobb de egentligen
            skulle kunna få om de lätt kunde validera sina utbildningar, men
            det kan samhället inte ställa upp med i dag.
          </note>
          <note>
            Anders Borg säger att Sverige har klarat sig bra. Men då är det
            märkligt att det inte finns ett utbildningssystem som fixar problemen,
            till exempel att hjälpa de människor som behöver få sin kompetens
            validerad. Ni påstår att Sverige har klarat sig ekonomiskt bra.
            Det är bra. Ni har inte förstört så mycket av det vi byggde upp.
            Det rådde ändå ett överskott på 3,5 miljarder när ni tog över.
            Nu är underskottet 1,5 miljarder. Visst är det mycket sämre nu
            ekonomiskt, men ni har inte förstört ramarna. Vi lade upp ramarna,
            och ni har inte ändrat på dem. Det håller jag med om.
          </note>
          <note>
            Men det hela beror på vad man använder pengarna till, om man
            vill satsa för att utjämna skillnaderna. Anders Borg säger både
            och. Han säger att det ska vara mindre skillnader för att hålla
            ihop samhället, för att slippa bråk och oroligheter, men i samma
            andetag säger han att det måste finnas större skillnader eftersom
            folk annars inte söker jobb.
          </note>
          <note>
            Vi vet att människor vill ha jobb. Människor går inte arbetslösa
            på pin kiv. De vill ha hjälp av samhället för att validera kompetens
            eller för att skaffa sig den utbildning de behöver. Det har inte
            den borgerliga regeringen klarat.
          </note>
          <note>
            Ni påstår att ni satsar på skolan. I själva verket gör ni tvärtom.
            Ni påstår att ni fixar jobben, men i själva verket ökar arbetslösheten.
            Matchningen är ett gigantiskt problem som Anders Borg inte har
            klarat.
          </note>
          <note type="speaker">
            Anf. 53 PATRIK BJÖRCK (S):
          </note>
          <note>
            Fru talman! Tack för svaret, finansministern!
          </note>
          <note>
            I den tidigare interpellationsdebatten ställde jag tre enkla
            frågor, nämligen om Anders Borg anser att Arbetsförmedlingen fungerar
            väl, om Anders Borg anser att matchningen fungerar väl och om
            Anders Borg anser att skolresultaten har stigit under hans regeringsperiod.
            Jag fick naturligtvis, fru talman, inga svar på frågorna.
          </note>
          <note>
            Frågorna var inte retoriskt menade utan konkreta och viktiga.
            Det är viktigt för väljarna att få finansministerns svar. Svaren
            avgör, naturligtvis, finansministerns verklighetsbild och gör
            det möjligt för oss andra att bedöma Anders Borgs politik.
          </note>
          <note>
            Nu fick jag inga svar på frågorna, och vi får fortsätta att söka
            efter svaren på dem. Men jag tänkte ställa en annan fråga, och
            denna gång ska jag, fru talman, hålla mig till en fråga, för att
            se om möjligheten att få ett svar ökar.
          </note>
          <note>
            Min fråga gäller vad som tas upp i interpellationen, nämligen
            om att skatte- och socialförsäkringssystemet ska ge tydliga drivkrafter
            och om att jobbskatteavdraget, arbetslinjen och socialförsäkringssystemet
            är viktiga reformer. De ska leda till en väl fungerande lönebildning.
            Det skulle vara spännande om Anders Borg kunde förklara hur den
            mekanismen är tänkt att fungera.
          </note>
          <note>
            Det finns en del ekonomer som har förklarat hur mekanismen är
            tänkt att fungera. Nu ska jag göra det så enkelt för Anders Borg
            att jag inte tänker fråga om den har fungerat. Jag tänker inte
            be Anders Borg redogöra för om 8 procents arbetslöshet är lägre
            än 6 procents arbetslöshet. Den typen av matematiska cirkuskonster
            ska Anders Borg få slippa. Men förklara enkelt hur det är tänkt
            att jobbskatteavdraget och en försämrad arbetslöshetsförsäkring
            ska ge fler jobb. Hur påverkar de en så kallat väl fungerande
            lönebildning?
          </note>
          <note type="speaker">
            Anf. 54 Finansminister ANDERS BORG (M):
          </note>
          <note>
            Fru talman! Interpellationen handlar om matchning. Vi vet ungefär
            vilka faktorer som påverkar hur väl matchningen i en ekonomi fungerar.
            Det är naturligtvis det generella efterfrågeläget. Vi vet att
            en allvarlig ekonomisk kris får effekter på hur arbetsmarknaden
            fungerar. Det handlar också om ifall vi har rätt utbildningar
            som gör att man är kompetent och har en kompetens som efterfrågas.
            Det handlar också om hur mycket man söker och om man är beredd
            att söka jobb utanför sitt boendeområde, utanför sitt tidigare
            yrke och i vidare kretsar. Sedan handlar det naturligtvis också
            om hur många arbetsgivare som är beredda att anställa dessa personer
            till dessa löner.
          </note>
          <note>
            Det är väldigt tydligt att kärnan i regeringens politik har varit
            just att förbättra arbetsmarknadens funktionsstöd. För att fler
            ska söka jobb behöver drivkrafterna stärkas. Då har vi sänkt skatten
            på arbete. Det gör att en sjuksköterska i dag har 15 procent bättre
            disponibel inkomst än när vi tillträdde. Det handlar om att socialförsäkringar,
            a-kassa och andra bidrag ska uppmuntra människor till omställning
            och till att söka sig tillbaka till arbetsmarknaden.
          </note>
          <note>
            Detta är ingen kontroversiell uppfattning. Riksbanken har beräknat
            att det handlar om ½ till 1 ½ procents sänkning av jämviktsarbetslösheten.
            KI ligger på liknande siffror. OECD och IMF drar samma slutsatser,
            och Finanspolitiska rådet säger att en åtgärd som jobbskatteavdraget
            har betydande effekter på sysselsättningen.
          </note>
          <note>
            Detta är centrala och viktiga åtgärder för att matchningen ska
            fungera väl. Då försöker Patrik Björck insinuera att mekanismen
            den som vi då inte skulle vilja nämna skulle handla om lönesänkningar.
            Jag vet inte hur många interpellationsdebatter vi har haft om
            detta.
          </note>
          <note>
            Upplysningsvis vill jag konstatera att reallönerna i Sverige
            under denna perioden har ökat snabbare än i något annat europeiskt
            land. Vi har reallöneökningar som jämfört med den förra socialdemokratiska
            perioden är tre gånger så stora för en sjuksköterska. Tre gånger
            så stora! Patrik Björck vill få fram att vi skulle ha haft lönesänkningspolitik
            i Sverige. Det är ju ett häpnadsväckande sätt att försöka förvrida
            debatten.
          </note>
          <note>
            Vi har haft en bred och samlad politik med jobbskatteavdrag så
            att det lönar sig att arbeta, med åtgärder för företagsklimatet
            så att det lönar sig att anställa, med nystartsjobb och andra
            arbetsmarknadspolitiska insatser, med en väl fungerande arbetsförmedling
            och med mer aktiva insatser än i andra länder för att det ska
            finnas ett stöd för dem som står längst bort från arbetsmarknaden.
          </note>
          <note>
            Den samlade politiken säkrar att Sverige förblir en höglöneekonomi.
            Vi ska inte konkurrera med låga löner. Vi ska konkurrera med kompetens,
            utbildning och drivkraft. Det är så vi ska konkurrera.
          </note>
          <note>
            Det är därför vi kan erbjuda tre gånger så stora ökningar av
            den disponibla inkomsten som under den socialdemokratiska perioden.
            Det är inte lönesänkningspolitik. Det är höglönepolitik som också
            är förenlig med att vi kan erbjuda vanliga löntagare mer pengar
            kvar i plånboken.
          </note>
          <note>
            Det är där skon klämmer för Monica Green och Patrik Björck. Det
            får ju inte bli bättre för vanliga människor. Det ska i stället
            bli mer kostsamt för alla som tar ansvar och sätter sig i bilen,
            startar motorn och åker till jobbet för att kämpa och slita. Det
            är dem som Socialdemokraterna vill lägga belastningen på därför
            att det alltid landar i att det är bidragssystemet som ska byggas
            ut. Där ligger Socialdemokraternas kärnpolitik. Det ska inte löna
            sig att arbeta. Vi ska driva ut människor i arbetslöshet och utanförskap.
            Hur skulle Socialdemokraterna annars kunna nå sina mål? Det var
            så man gjorde förra gången, vilket ledde till 400 000 förtidspensionärer.
            Det är naturligtvis det som är svaret den här gången också.
          </note>
          <note>
            Socialdemokraterna har inte en arbetslinje. De har en antijobbpolitik.
          </note>
          <note>
            Ajournering
          </note>
          <note>
            Kammaren beslutade kl. 15.59 på förslag av förste vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            14 § (forts.) Svar på interpellation 2012/13:401 om matchningsproblem
            och otillräckliga drivkrafter
          </note>
          <note type="speaker">
            Anf. 55 MONICA GREEN (S):
          </note>
          <note>
            Herr talman! Anders Borg kom i gång med sin vanliga harang om
            att han har gjort allt och att allt som är dåligt är sossarnas
            fel. Vi som är ute och träffar människor och ser hur bedrövligt
            många har fått det under den här tiden med ökade klyftor ser dock
            en annan verklighet än den Anders Borg ser i sina budgetsiffror.
          </note>
          <note>
            Däremot var det faktiskt så att Anders Borg själv, i sin egen
            vårproposition för bara någon månad sedan, erkände att de har
            misslyckats med matchningsproblemen och att det har blivit svårare
            med det under de borgerliga regeringsåren. Ni skriver det i er
            egen budgetproposition. Samtidigt berömmer ni er för att ha ökat
            söktrycket. Bara människor vilt springer fram och tillbaka och
            söker jobb på jobb tror ni att det ska räcka. Det är dock inte
            så det ligger till, Anders Borg man måste gjuta mod i ungdomarna.
          </note>
          <note>
            Man måste se till att varje barn och varje ungdom får en trygghet
            och en bra utbildning. De måste få egna möjligheter och en tro
            på sig själva de måste tro att det är möjligt att de kan etablera
            sig på arbetsmarknaden. Då måste man ha trygghet i uppväxten.
            Vi måste se till att vi har en bra förskola med bra kvalitet och
            gott om personal. Vi måste ha fritidshem till barnen, och vi måste
            ha en bra skola med många lärare som är pedagoger och kan möta
            varje barn på deras nivå. Det handlar om att ge dem möjligheter
            och en tro på sig själva. Vi måste gjuta mod i våra unga.
          </note>
          <note>
            Finansministern säger att de har förbättrat matchningen. Man
            kan dock också säga att ni har fifflat med siffrorna eftersom
            ni fejkar det här med bnp-gapet och påstår att lågkonjunkturen
            är djupare än vad ni trodde tidigare. På det sättet kan ni säga
            att jämviktsarbetslösheten nog inte skulle ha varit högre. Det
            går alltså att trolla med siffror, och Anders Borg trollar tydligen
            så som han vill ha det. Han vill inte se hur det ser ut, nämligen
            att det är mycket stora matchningsproblem och att ni har skurit
            ned på utbildningsmöjligheterna. Det handlar om möjligheter att
            validera, möjligheter till komvux, möjligheter till högre utbildning
            för fler och inte färre samt en bättre gymnasieskola. Det har
            ni inte lyckats med. Skolresultaten sjunker, och ni påstår att
            ni har en bättre skola.
          </note>
          <note>
            Felet ligger inte alltid i problemet med sökaktiviteten att människor
            springer omkring och söker 400, 500 eller 600 jobb och får nej
            och att arbetsgivare blir frustrerade när de inte vet hur de ska
            hantera alla ansökningar. Nej, felet ligger nog någon annanstans.
            Regeringen har systematiskt skurit ned på arbetsmarknadsutbildningar,
            komvux och högskoleplatser. Det är så man kväver ungdomarnas möjligheter
            i framtiden.
          </note>
          <note>
            Ni tror på ökade klyftor. Ni kallar det inte så, utan ni säger
            att vi ska hålla ihop samhället men samtidigt måste vi ha större
            skillnader. Alltså måste vi ha ytterligare ett jobbskatteavdrag.
            Hittills har de ökade skillnaderna inte hjälpt. På vilket sätt
            skulle alltså det femte jobbskatteavdraget förbättra matchningsmöjligheterna,
            Anders Borg?
          </note>
          <note type="speaker">
            Anf. 56 PATRIK BJÖRCK (S):
          </note>
          <note>
            Herr talman! Jag får tacka finansministern för att jag i den
            förra omgången fick svar på en fråga jag ställde i en tidigare
            interpellationsdebatt men inte fick svar på då. Jag frågade i
            den tidigare interpellationsdebatten Anders Borg hur han ville
            betygssätta Arbetsförmedlingens funktionssätt, och jag fick i
            denna debatt svaret att Anders Borg menar att vi har en väl fungerande
            arbetsförmedling. Jag tackar för att jag fick det svaret. Jag
            delar kanske inte fullt ut finansministerns uppfattning, men det
            var ändå intressant att vi fick det svaret fört till protokollet.
            Jag tackar för det.
          </note>
          <note>
            Den fråga jag ställde i denna interpellationsdebatt var dock
            hur det är tänkt att jobbskatteavdrag och försämrad a-kassa ska
            skapa jobb. Jag var noga, herr talman, med att poängtera att jag
            inte frågade om Anders Borgs politik hade fungerat utan hur det
            var tänkt att den skulle fungera. Då är det så spännande att Anders
            Borg svarar att det är meningen att jobbskatteavdrag och sänkt
            a-kassa ska skapa högre löner. Det är jätteintressant om det är
            Anders Borgs uppfattning, och då får min nästa fråga bli: Hur
            ska det skapa nya jobb?
          </note>
          <note>
            Det intressanta med Anders Borgs politik är nämligen att den
            när den definieras av ekonomer av regeringens egna experter väldigt
            tydligt beskrivs som en politik som ska sänka lönerna och på det
            sättet skapa mer jobb. Det är teorin bakom den. Jag frågade inte
            hur den hade fungerat; jag frågade om teorin bakom den. Då säger
            Anders Borg att teorin bakom den är att jobbskatteavdrag och sänkt
            a-kassa ska skapa högre löner.
          </note>
          <note>
            Det är väldigt intressant, men det ska också bli spännande att
            höra Anders Borg när han kommer ut i paneldebatter, i Almedalen
            och bland ekonomer och fack och får ställas till svars för sin
            teori. En sak, herr talman, är nämligen jag och finansministern
            helt överens om: Anders Borgs politik har inte fungerat. Jobbskatteavdrag
            och sänkt a-kassa har inte lett till fler jobb. Vi är helt överens
            om det. Frågan var: Hur var det tänkt att det skulle fungera?
          </note>
          <note type="speaker">
            Anf. 57 Finansminister ANDERS BORG (M):
          </note>
          <note>
            Herr talman! Monica Green har två påståenden. Det ena är att
            det har gått bedrövligt i Sverige och att människor har fått det
            sämre. Det andra är att klyftorna har ökat.
          </note>
          <note>
            Bedrövligt är det alltså när en sjuksköterska får 15 procents
            ökning av den disponibla inkomsten tre gånger så mycket som under
            perioden innan och när vi har reallöneökningar på 8 procent under
            den värsta krisen sedan depressionen. Det är två gånger så mycket
            som Tyskland och tre gånger så mycket som Danmark. Då är utvecklingen
            i Sverige bedrövlig. Vilka ord har Socialdemokraterna kvar för
            att beskriva vad andra länder nu går igenom?
          </note>
          <note>
            Det andra gäller klyftorna. Under den här perioden har låg- och
            medelinkomsttagare fått 14 procent högre disponibel inkomst, och
            höginkomsttagare har fått 11 procent högre. Det låter mycket med
            11 procent för höginkomsttagarna, men 20022006 fick de 30 procents
            ökning 30 procents ökning! Det är ingen nyhet. Vi vet att det
            var under den socialdemokratiska tiden klyftorna ökade i rekordtakt
            i Sverige. Det var då Gini-koefficienten i Sverige steg snabbare
            än i något annat jämförbart land. Det är nu IMF använder Sverige
            och Brasilien som exempel på länder som kan hantera krisen utan
            växande klyftor. Det är det som är skillnaden: Arbetslinjen ger
            en förutsättning för människor att vara en del av vårt samhällsliv.
          </note>
          <note>
            Vi vet hur det ser ut på arbetsmarknaden arbetslösheten i Sverige
            har ökat mindre än i många andra europeiska länder. Arbetskraften
            har ökat snabbare, sysselsättningen har utvecklats bättre och
            långtidsarbetslösheten är den lägsta. Det är sanningen om den
            svenska arbetsmarknaden. Det socialdemokratiska försöket att delegitimera
            den svenska modellen, att försöka göra Sverige till ett bedrövligt
            land, har inte med verkligheten att göra.
          </note>
          <note>
            Alla utvärderingar pekar också i samma riktning Riksbanken, Konjunkturinstitutet,
            OECD, Finanspolitiska rådet, IMF landar alla i slutsatsen att
            sysselsättningen stiger när man för en politik som samlat leder
            till ett ökat arbetsutbud, samlat stöttar dem som har svagast
            ställning på arbetsmarknaden och samlat förbättrar företagsklimatet.
            Då klarar man högre reallöner, och det är då man får den bästa
            reallöneutvecklingen i Europa.
          </note>
          <note>
            Det måste dock Patrik Björck börja förklara som en låglönepolitik.
            Jag bara undrar hur han beskriver situationen i det socialdemokratiska
            Danmark. Vad för de för politik om de högsta löneökningarna i
            Europa är låglönepolitik? Jag bara undrar. Men det kanske är därför
            de också gör en uppstramning av a-kassan; det kanske är den logik
            Patrik Björck behöver åka och förklara för dem nere i Danmark.
          </note>
          <note>
            Det som gör mig bekymrad är dock när jag blickar ut över vårt
            fina land och de utmaningar vi står inför och det socialdemokratiska
            svaret kommer.
          </note>
          <note>
            Nu har vi en globalisering. Vi är i globaliseringens barndom.
            Trycket på oss och jobben här när Kina och andra länder utvecklar
            allt bättre produkter avtar inte, utan det kommer att tillta.
            Kravet på oss att klara omställningen ökar. Befolkningen åldras,
            vi vill ha bättre sjukvård, bättre barnomsorg och bättre äldreomsorg,
            och då kommer Socialdemokraternas recept, den här unikt märkliga
            kombinationen med en massiv skattechock på jobben. Ni föreslår
            ju inte höjd fastighetsskatt, höjd matmoms, höjd skatt på bensin
            eller något sådant som man tvingas göra i andra länder. Ni föreslår
            höjda arbetsgivaravgifter för unga, höjd restaurangmoms och höjd
            bolagsskatt. Att ni sedan också ska höja lastbilsskatten och bensinskatten
            tillsammans med Miljöpartiet har vi förstått. Det kommer att göra
            paketet samlat. Det innebär att det kommer att bli dyrare att
            anställa och att vi får en svagare efterfrågan. Det blir en perfekt
            mix av ologisk politik.
          </note>
          <note type="speaker">
            Anf. 58 MONICA GREEN (S):
          </note>
          <note>
            Herr talman! Retoriken håller inte, Anders Borg. Det är väldigt
            kul för dig att stå här och säga samma sak vecka efter vecka,
            men i praktiken fungerar det inte. Jobben har inte strömmat till.
            Vi har en massarbetslöshet i det här landet. Vi har en arbetslöshet
            på över 8 procent. Er politik har inte fungerat. Det har inte
            fungerat att subventionera krogarna. Det har inte fungerat att
            subventionera arbetsgivaravgiften för unga. Det har inte gett
            ett enda nytt jobb. Och om politiken inte fungerar borde man kanske
            vara beredd att fundera på hur man ska göra för att hjälpa människor
            att få ett arbete.
          </note>
          <note>
            Ni påstår att ni har en jobblinje, men i själva verket har ni
            en linje som bara gör att människor ska rusa omkring och söka
            de jobb som inte finns. Den här så kallade jobblinjen gör att
            människor ska söka, söka och söka jobb, för annars mister de sin
            försäkring . Det är en försäkring vi har för våra arbetslösa.
            Söker de inte tillräckligt många jobb mister de den. Det är er
            så kallade jobblinje. Den har inte lett till fler jobb.
          </note>
          <note>
            Nu kommer Anders Borg dragandes med sin skattechock eftersom
            han har testat den på någon testgrupp och kommit fram till att
            det är så bra att säga det, för då vinner han säkert några väljare
            till. Men hans egen infrastrukturminister ska beskatta pensionärernas
            bilresor till landet på helgerna. Så ska hon göra. Hon ska inte
            beskatta de tunga lastbilarna som sliter ut våra vägar utan de
            hårt arbetande människorna som ska åka ut till landet på helgerna.
            Dem ska hon beskatta.
          </note>
          <note>
            Din retorik stämmer inte ett enda dugg med verkligheten, Anders
            Borg. Ni har inte fixat jobben, och matchningsproblemen kvarstår.
          </note>
          <note type="speaker">
            Anf. 59 Finansminister ANDERS BORG (M):
          </note>
          <note>
            Herr talman! Sverige är ett bra land. Den svenska modellen är
            stark. Vi kombinerar sammanhållning med utvecklingskraft. Vi kombinerar
            sammanhållning med konkurrenskraft. Vi bygger full sysselsättning
            i ett inkluderande samhälle. Det är därför vi har kunnat se att
            sjuksköterskan nu har en 15 procent högre disponibel inkomst.
            Det är därför Sverige har de bästa reallöneökningarna under perioden
            20062014. Det är två gånger högre än i Tyskland och tre gånger
            högre än i Danmark. Det är ett bra resultat av en konkurrenskraftig
            samhällsmodell som både värnar människor och har dynamik och konkurrenskraft.
          </note>
          <note>
            Det bygger på att vi har fört en samlad politik där det ska löna
            sig att arbeta, där det ska finnas en vilja att anställa och där
            vi ska ha konkurrenskraftiga företag som gör att vi kan möta globaliseringen
            och en åldrande befolkning på ett offensivt sätt.
          </note>
          <note>
            Vad är alternativet? Vi kan inte backa tillbaka till bidragspolitiken.
            Låt oss förstå vad det skulle innebära. Om vi driver ut människor
            från arbetsmarknaden har vi inte pengar till välfärd. Då kan vi
            inte prioritera välfärdens kärna i barnomsorg, skola och äldreomsorg,
            utan då får vi ta skatter till växande bidrag, förtidspensioneringar
            och utanförskap.
          </note>
          <note>
            Med en politik som belastar företagen och jobben försämras konkurrenskraften.
            Då blir priset för globaliseringen och konkurrensen i världen
            tyngre för Sverige, och det är då vi får tillbaka de ökande klyftorna,
            vilket vi upplevde 19952006 när Sverige stack ut därför att utanförskapet
            rev sönder sammanhållningen. Låt oss vara medvetna om vilka risker
            vi tar med vårt fina land om vi går tillbaka till bidragspolitiken.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 2012/13:447 om EU:s hot om strafftullar
            mot kinesiska solpaneler
          </note>
          <note type="speaker">
            Anf. 60 Statsrådet EWA BJÖRLING (M):
          </note>
          <note>
            Herr talman! Carl B Hamilton har frågat mig vad jag har gjort
            i frågan om EU:s hot om skyddstullar mot kinesiska solpaneler
            samt vad jag avser att göra framdeles för egen del och i samarbete
            med andra EU-länder. Carl B Hamilton har även frågat mig hur jag
            ser på riskerna för kinesiska motåtgärder, deras effekter och
            sannolika WTO-processer.
          </note>
          <note>
            Låt mig börja med att säga att det har kommit en del nyheter
            under eftermiddagen i dag, men på grund av formalia ska jag ändå
            läsa mitt svar. Jag får återkomma i replikerna med senaste nytt.
          </note>
          <note>
            Regeringen står fast vid den vedertagna svenska frihandelslinjen.
            Som en del av denna frihandelslinje ser jag antidumpningsåtgärder,
            liksom de EU-kommissionen nu föreslagit, som en form av protektionism.
            Sverige är det EU-land som är i särklass mest kritiskt mot EU:s
            användande av handelspolitiska skyddsåtgärder. Som en följd av
            detta är Sverige, med gott stöd i riksdagen, det land som oftast
            motsätter sig EU-kommissionens förslag på nya åtgärder.
          </note>
          <note>
            Mitt arbete mot handelspolitiska skyddsåtgärder vilar på två
            ben. För det första granskar vi noggrant och kritiskt varje enskilt
            förslag som kommissionen lägger fram. För det andra bedriver vi,
            tillsammans med likasinnade länder i EU, ett arbete för att EU
            ska modernisera sitt regelverk för handelspolitiska skyddsåtgärder
            och ta större hänsyn till intresset hos importörer, användare
            och konsumenter. I detta arbete driver vi även att EU:s regelverk
            ska ta hänsyn till vikten av att EU:s industri ska kunna ingå
            i globala värdekedjor och därmed öka sin konkurrenskraft. Det
            är dock ingen hemlighet att EU:s medlemsstater är starkt splittrade
            i frågan och att många andra EU-länder gärna ser ett ökat användande
            av skyddsåtgärder.
          </note>
          <note>
            Vad gäller specifikt de nu föreslagna åtgärderna mot kinesiska
            solpaneler är detta ett fall som regeringen ägnat extra uppmärksamhet,
            givet de stora värden som kan drabbas. Regeringen motsatte sig
            att undersökningen inleddes och bad samtidigt EU-kommissionen
            att särskilt beakta åtgärdernas effekter på EU:s klimatpolitik.
            Regeringen motsatte sig även beslutet att registrera importen
            av solpaneler, vilket är ett administrativt förfarande som gör
            det möjligt att i ett senare skede ta ut tull retroaktivt. Regeringen
            har nyligen motsatt sig kommissionens förslag om provisoriska
            åtgärder.
          </note>
          <note>
            Det stämmer, som Carl B Hamilton påpekar, att våra argument varit
            tekniska och juridiska till sin natur. Det är enligt min erfarenhet
            dessa argument som i dessa förberedande led har störst möjlighet
            att påverka de tjänstemän i kommissionen som genomför utredningar.
            De grundläggande och viktigare argumenten om frihandel, klimat
            och våra ekonomiska förbindelser med Kina har tyvärr ingen självklar
            plats i det tekniska regelverket och lämpar sig därför bäst för
            den politiska diskussionen som förs i ministerrådet. I denna diskussion
            avser regeringen att fortsatt aktivt, tillsammans med likasinnade
            länder, argumentera mot åtgärder.
          </note>
          <note>
            Jag har nyligen nåtts av den goda nyheten att en stor majoritet
            av EU:s medlemsstater motsatt sig kommissionens förslag om provisoriska
            åtgärder. Även om kommissionen själv beslutar om provisoriska
            åtgärder bådar detta resultat gott för den fortsatta diskussionen.
          </note>
          <note>
            Avslutningsvis vill jag säga några ord om riskerna för kinesiska
            motåtgärder och sannolika WTO-processer. Åtgärder mot den kinesiska
            solpanelsindustrin kommer att drabba EU:s export till Kina alldeles
            oavsett om Kina vidtar några motåtgärder eller inte. Detta följer
            av att EU:s industri redan i dag är intimt sammankopplad med den
            kinesiska och levererar både maskiner och insatsvaror till Kina.
            Minskad export av solpaneler från Kina till EU innebär därför
            minskad export av insatsvaror från EU till Kina. Det är en naturlig
            konsekvens av den globala värdekedja som solpanelstillverkning
            utgör.
          </note>
          <note>
            Däremot bedömer jag inte risken för aktiva kinesiska motåtgärder
            som överhängande.
          </note>
          <note>
            Kina är redan i dag målet för nästan hälften av EU:s skyddsåtgärder
            och har trots det ett relativt begränsat antal åtgärder mot EU.
            EU:s användande av handelspolitiska skyddsåtgärder i sig riskerar
            dock generellt att ha en spridningseffekt till andra länder.
          </note>
          <note>
            Vad gäller andra WTO-processer har Kina aktivt, och med stor
            framgång, ifrågasatt EU:s antidumpningsåtgärder i WTO:s tvistlösningsorgan.
            Kina har nu även valt att ifrågasätta det som man uppfattar som
            diskriminerande element i vissa EU-länders subventioner till solenergiutbyggnaden.
            Även om det är olyckligt att EU befinns bryta mot sina WTO-åtaganden
            i vissa fall har dessa tvister bidragit till att utveckla EU:s
            egna regelverk i en frihandelsvänlig riktning, vilket är någonting
            som jag välkomnar.
          </note>
          <note type="speaker">
            Anf. 61 CARL B HAMILTON (FP):
          </note>
          <note>
            Herr talman! Jag vill tacka Ewa Björling för ett utförligt svar
            och för att hon under sin tid som handelsminister så väl har hävdat
            den svenska frihandelslinjen.
          </note>
          <note>
            Fallet med de här kinesiska solpanelerna kan ju låta lite bagatellartat,
            men det är faktiskt ett viktigt fall. Det gäller naturligtvis
            rätt mycket pengar, men det visar också globaliseringens mekanismer
            och effekter och hur handelspolitiken i vissa fall kan bli helt
            stollig när den kommer i kollision med inhemska mål och den förda
            politiken. Vi har ett stort problemområde redan i dag där det
            finns motstridigheter mellan miljöintressen och handelspolitiska
            intressen. Vi kan eventuellt återkomma till det.
          </note>
          <note>
            Det här stora prisfallet på solel med uppåt 7080 procent är fantastiskt
            ur klimatsynpunkt och även ur energisynpunkt och helt rätt med
            tanke på EU:s klimat- och energimål. Där har vi den delen av EU
            och EU-politiken. Sedan har vi den andra delen som vi nu diskuterar
            där man har förberett åtgärder som står helt i konflikt med EU:s
            målsättningar på EU 2020-området när det gäller klimat och energi.
          </note>
          <note>
            De här solpanelerna till låga priser som man skulle få vid frihandel
            gör rätt mycket av de här subventionerna som framför allt finns
            i Tyskland överflödiga, och det blir naturligtvis också en utmaning
            för certifikatsystemen som också kan bli överflödiga. Man ska
            vara medveten om att ligger man kvar med de här stödsystemen är
            det naturligtvis ett utmärkt skäl för till exempel kineser att
            klaga på EU hos WTO. Det är viktigt för framtiden att bättre binda
            ihop handelspolitiken med andra politikområden.
          </note>
          <note>
            Sedan är det så, precis som Ewa Björling sade, att den här typen
            av överväganden passar längre fram i beslutsprocessen när politikerna
            och ministerrådet sammanträder och inte kanske just nu. Där kommer
            också frågorna upp om den övergripande relationen mellan EU och
            Kina. Det finns många aspekter på den.
          </note>
          <note>
            Det som också är intressant med det här fallet är att det inte
            skyddar jobb. Visserligen kanske det skyddar jobb i produktionen
            av solpaneler i Tyskland och några andra länder, men eftersom
            till exempel installation och service av solpaneler ger tre eller
            kanske fyra gånger så många jobb innebär det att om man minskar
            antalet paneler, varifrån de än kommer, blir ännu fler människor
            arbetslösa. Det är paradoxalt men intressant att det faktiskt
            blir färre jobb i EU om man skulle införa de här handelspolitiska
            restriktionerna.
          </note>
          <note>
            Det är också intressant att om EU skulle införa detta skulle,
            vilket redan har skett beträffande USA, en del av produktionen
            flytta över till andra asiatiska länder, till exempel Taiwan och
            Malaysia. Man sprider då produktionen till andra länder som exporterar
            till EU och som inte ligger under handelsrestriktioner. Det har
            vi sett på tekoområdet. Det senaste exemplet är intressant, därför
            att kineserna tycker att kinesiska löner har blivit för höga och
            lägger sin skoproduktion i Etiopien. Produktionen sprids alltså
            på olika sätt. Vi får återkomma till det.
          </note>
          <note>
            Slutsatsen av det här är att i slutändan kanske det bara blir
            kostnader, och man skyddar varken jobb eller hindrar icke-europeiska
            solpaneler från att komma till Europa.
          </note>
          <note type="speaker">
            Anf. 62 Statsrådet EWA BJÖRLING (M):
          </note>
          <note>
            Herr talman! Som jag inledde med att säga har en hel del nytt
            hänt i frågan. Så sent som kl. 15.30 i dag hade man en presskonferens
            i Bryssel med handelskommissionären De Gucht, som gick ut och
            sade att man nu inför dessa skyddstullar provisoriskt i ett första
            steg fram till den 5 augusti i år med en höjning på 11,8 procent.
            Därefter kommer ytterligare en höjning på 47,6 procent under en
            sexmånadersperiod, och sedan ska ytterligare beslut tas i rådet.
          </note>
          <note>
            Man kan säga att detta är något preliminärt som bara gäller en
            kortare period. Troligen, om majoriteten liknar den som finns
            i dag, kommer detta att försvinna. Men jag tycker att skadan redan
            är skedd, därför att vad det här egentligen handlar om är att
            kommissionen går rakt emot en majoritet av EU:s länder som faktiskt
            inte vill införa dessa skyddstullar. Det var endast ett fåtal
            länder som röstade ja till detta och några som avstod. En stor
            majoritet var emot.
          </note>
          <note>
            Dessutom ska jag säga att det skadar inte bara klimatet, utan
            vi har också en stor industri i EU i dag med över 200 000 anställda
            som arbetar med att utveckla, montera och underhålla solpaneler
            i EU. Det är alltså inte i första hand Kinas industri vi förstör,
            utan det är vår egen europeiska industri som drabbas. Därför tycker
            jag att det är högst upprörande att kommissionen nu fattar det
            här beslutet och säger som man gör i dag. Det verkar som att man
            varken lyssnar på EU:s medlemsstater eller på industrin. Det är
            fortfarande en stor majoritet av dem som i dag sysslar med solpaneler
            i EU som inte heller vill se detta.
          </note>
          <note>
            En snabb parallell kan man dra till ytterligare skyddstullsdiskussioner
            som vi har haft tidigare. För några veckor sedan handlade det
            om telekomindustrin. Man har från industrins sida tydligt motsatt
            sig att ens undersöka om skyddstullar ska införas. Även där är
            kommissionen ute på en helt egen beslutsbana som skiljer sig från
            vad medlemsstaterna säger.
          </note>
          <note>
            Det här är en obehaglig utveckling, och det är också otäckt att
            man inte ser hur viktigt det är med globala värdekedjor i dag.
            För att ta ett exempel är ungefär 30 procent av den export som
            bedrivs från Sverige och ut i världen i dag helt beroende av import
            från andra länder, i första hand länder utanför EU. Till syvende
            och sist handlar det om risken för förlorade jobb inom Europeiska
            unionen och att vi sänker eller försvagar vår handel med omvärlden,
            vilket är precis tvärtemot vad EU behöver och, ska jag säga, även
            tvärtemot vad Kina behöver. Hela världen har befunnit sig i en
            ekonomisk recession, och det här är absolut ingenting som gagnar
            världshandeln, tvärtom.
          </note>
          <note>
            Ovanpå detta ser vi att när det gäller det som EU inför som anmäls
            till WTO av Kina får vi oftast backa tillbaka. Det tycker jag
            är pinsamt för Europeiska unionen.
          </note>
          <note type="speaker">
            Anf. 63 CARL B HAMILTON (FP):
          </note>
          <note>
            Herr talman! Som jag sade inledningsvis tycker jag att det här
            är intressant, för det visar att den här gamla protektionistiska
            modellen där man smäller upp tullmurar runt ett land och sedan
            hoppas på att rädda jobb och vinster i företag inte fungerar.
            Det är precis som Ewa Björling säger att de här solpanelerna som
            kommer till EU har komponenter som tillverkades i EU innan de
            skickades till Kina för att sedan skickas tillbaka till Europa.
          </note>
          <note>
            Det kan också finnas komponenter i de produkter som kommer från
            Kina som har sitt ursprung i Taiwan, Malaysia eller Japan. Det
            innebär att vi i det fallet inte på förhand vet om ursprunget
            är tillräckligt mycket kinesiskt för att man ska kunna lägga en
            tull på det. Man kanske inte kan fastställa ursprunget till produkterna,
            och då faller det hela av det skälet. Det är en illustration av
            hur de globala värdekedjorna gör att den gamla tidens protektionism,
            som skulle ha kunnat användas mot Kina, utvecklad i dag drabbar
            Europa kanske mer än Kina. Det är viktigt att komma ihåg.
          </note>
          <note>
            Sedan har vi nyheten som jag fick reda på alldeles nyss. Det
            kommer att leda till, såvitt jag förstår, att man har två månader
            med 11 procents tull, och sedan kan den gå upp till 47. Ministerrådet
            sammanträder i december för att slutligen avgöra frågan, så det
            är kanske den tidpunkten vi ska sikta på. Fram till dess får vi
            anta att det blir ett väldigt race att under de första två månaderna
            få in så mycket produkter som möjligt i Europa till 11 procents
            tull. Därefter är det väl stopp ett tag på grund av mättnad.
          </note>
          <note>
            En annan fråga är huruvida den kinesiska regeringen faktiskt
            har sådan kontroll över sina exportörer att den kan hantera situationen
            med ganska korta frister. Jag antar att kommissionen i detta fall
            vill uppmuntra den kinesiska regeringen att se till att deras
            exportörer sätter så höga priser att man inte behöver lägga på
            en tull, utan det ska komma ändå, så att säga. Jag är inte så
            säker på att den kinesiska regeringen faktiskt behärskar det.
          </note>
          <note>
            Om vi ser lite längre fram i tiden, till december, som trots
            allt är en avgörande tidpunkt, vore det intressant att höra hur
            ministern bedömer prognosen och uppmarschen för det mötet, hur
            de olika regeringarna kommer att agera. Om det redan från början
            framstår som att förslaget kommer att falla i december kommer
            det att påverka både exportörer och producenter i närtid. Det
            vore intressant att höra hur ministern tror att detta kommer att
            sluta.
          </note>
          <note>
            Är det så att Sverige skulle vilja ha en förhandlad uppgörelse,
            eller skulle vi hellre vilja eliminera tanken, planerna, på tullar
            helt och hållet? Är det den valsituationen vi står inför?
          </note>
          <note type="speaker">
            Anf. 64 Statsrådet EWA BJÖRLING (M):
          </note>
          <note>
            Herr talman! Formellt är det i dag så att kommissionen ensam
            beslutar om provisoriska åtgärder, det vill säga det som nu sker,
            som nu är föreslaget. Det finns möjlighet för rådet att ändra
            kommissionens beslut i december om en kvalificerad majoritet av
            medlemsländerna stöder det. I dag gäller egentligen enkel majoritet,
            men när förslaget om Trade Omnibus träder i kraft kommer det att
            bli kvalificerad majoritet. Det är en anpassning av handelspolitiska
            rättsakter till Lissabonfördraget. Då gäller kvalificerad majoritet
            även för slutliga åtgärder.
          </note>
          <note>
            Min förhoppning är att handelskommissionär De Gucht tar till
            sig medlemsstaternas kritik av förslaget och ändrar sig. Som det
            ser ut i dag är det en majoritet emot jag tror till och med en
            kvalificerad majoritet, men där är vi inte ännu. Det återstår
            att se hur det blir i december.
          </note>
          <note>
            Det är oroväckande att man går ut med detta samtidigt som det
            pågår en utredning om kinesiska subventioner till export. Den
            utredningen är inte färdig, och ändå väljer De Gucht att redan
            nu gå ut med dessa provisoriska åtgärder. Utredningen kommer att
            vara färdig först i sommar. Det man nu har gjort är en antidumpningsundersökning,
            och det enda man kommit fram till i den undersökningen är att
            vissa kinesiska tillverkare säljer till lägre pris än en enstaka
            tillverkare i Bangalore i Indien, nämligen Tata Industries. Det
            är det man menar med dumpning. Jag tycker att kommissionen borde
            ha väntat tills utredningen om subventionen var klar. Skulle det
            visa sig att Kina använder sig av stora och skadliga subventioner
            är det någonting som vi då bör förhandla med Kina om.
          </note>
          <note>
            Man kan se ytterligare paralleller i detta. Vill man gå vägen
            med att hota med skyddsåtgärder, vill man skapa en negativ spiral
            för handel, vilket det troligtvis kommer att sluta i om det fortsätter
            på den inslagna vägen, eller vill man försöka nå samförstånd genom
            dialog? När vi tittar på statsstödda exportkrediter, som ju är
            ett generellt problem med Kina, inte minst för stora företag och
            särskilt inom telekomindustrin, ser vi att USA väljer vägen att
            föra en dialog med Kina samtidigt som de diskuterar innovationer;
            båda områdena är mycket viktiga. Den vägen tycker jag att också
            EU skulle välja. Jag tror att den är mer framgångsrik än att ägna
            sig åt att försöka isolera och stänga ute.
          </note>
          <note>
            Som jag sade i min inledning är vi mer än någonsin beroende av
            globala värdekedjor. Det är ett steg i vår internationalisering,
            vilket vi måste inse och agera därefter. Då handlar det inte om
            att stänga utan om att föra en bra dialog och se till att vi får
            konkurrensneutralitet mellan oss. Det är den vägen jag ser att
            vi ska gå, inte tvärtom som just nu sker. Jag tycker att det är
            mycket oroande.
          </note>
          <note type="speaker">
            Anf. 65 CARL B HAMILTON (FP):
          </note>
          <note>
            Herr talman! Jag har två frågor i detta mitt sista inlägg. Övervägandena
            och diskussionerna som kommer att ske under hösten kan ha en ganska
            viktig och prejudicerande betydelse. Det vi ser, tycker jag, är
            att medlemsländerna med stor majoritet sagt att nej, det agerandet
            gentemot Kina är inte acceptabelt, utan vi vill ha något annat.
            Riktigt vad detta annat är vet vi inte ännu. I spetsen går Tyskland,
            som ju härbärgerar de flesta producenterna, vilket är värt att
            lägga märke till, men även Storbritannien.
          </note>
          <note>
            För Tysklands del förefaller motivet vara de allmänna ekonomiska
            eller politiska relationerna med Kina. Kina är ett stort land,
            och man vill ha goda relationer. Jag antar att det kan spela roll
            också för andra länder. Kan det peka fram mot att man kommer att
            bli mycket mer försiktig i agerandet gentemot Kina på handelspolitikens
            område och att man inte enbart tittar på det exakta handelspolitiska
            regelverket?
          </note>
          <note>
            I vilken utsträckning kommer de frågor som jag tycker är oerhört
            viktiga att komma upp i den politiska behandlingen, nämligen klimathänsynen?
            De olika delarna av kommissionen driver helt olika linjer. Den
            ena vill främja klimatsmart teknik, och den andra försöker hindra
            att den kommer in till låg kostnad. I vilken utsträckning kommer
            det att spela roll? Det blir besvärligt om Europeiska unionens
            olika delar motarbetar varandra.
          </note>
          <note type="speaker">
            Anf. 66 Statsrådet EWA BJÖRLING (M):
          </note>
          <note>
            Herr talman! Jag vill tacka Carl B Hamilton för en viktig interpellation.
            Den är dessutom högaktuell eftersom det varit nyheter om den inom
            EU i dag.
          </note>
          <note>
            Vad jag förstått är det en splittrad kommission när det gäller
            den här frågan. Som Carl B Hamilton mycket riktigt säger går åsikterna
            vitt isär. Det kommer inte att göra det lättare att nå våra klimatmål,
            tvärtom. Samtidigt vill man lyssna på industrin, fortfarande en
            minoritet av industrin.
          </note>
          <note>
            Jag tycker att vi hela tiden måste ställa oss frågan vem vi är
            till för, detta oavsett om vi är politiker i Sveriges riksdag,
            sitter i Sveriges regering, i EU-parlamentet eller i kommissionen.
            Jag tycker att vi är till för människorna som lever i EU och därmed
            för människorna som driver företagen i EU. Då handlar det om att
            lyssna på dem. Det handlar om att se till att vi får en så billig,
            enkel och klimatvänlig energikälla som möjligt. Då handlar det
            naturligtvis om att fler människor ska ha tillgång till solcellspaneler,
            också i takt med att vi uppnår klimatmålet.
          </note>
          <note>
            Det handlar om att en majoritet av våra företag fortfarande är
            öppna för Kina och vill se konkurrens från Kina. Jag är övertygad
            om att det i längden bara stimulerar oss att bli ännu bättre och
            ännu mer innovativa. Det är den vägen som jag ser att vi ska gå
            och inte tvärtom, alltså att stänga vårt Europa. Det kommer inte
            att göra det billigare och enklare för människor som lever inom
            Europeiska unionen. Tvärtom kommer det att göra att det blir sämre
            klimat. Det kommer att hota tusentals jobb inom EU. Det kommer
            också att göra det dyrare att leva klimatvänligt.
          </note>
          <note>
            Jag är därför mycket orolig för den väg som vi nu ser från kommissionens
            sida. Det återstår att se vad nästa steg blir om det blir ytterligare
            tullar inom ett annat område och hur detta sedan kommer att fortsätta
            i december.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 2012/13:425 om vård inom rehabiliteringsgarantin
          </note>
          <note type="speaker">
            Anf. 67 Statsrådet ULF KRISTERSSON (M):
          </note>
          <note>
            Herr talman! Wiwi-Anne Johansson har frågat mig vilka åtgärder
            jag kommer att vidta för att öka mångfalden av behandlingar inom
            rehabiliteringsgarantin och om jag kommer att verka för att öka
            kvaliteten på den psykologiska behandlingen genom att införa högre
            krav på terapeuternas utbildning och kompetens genom att exempelvis
            ställa krav på legitimation.
          </note>
          <note>
            Utgångspunkten för den rehabilitering som berättigar till ersättning
            från rehabiliteringsgarantin är vetenskaplig grund och beprövad
            erfarenhet. Vad det är definieras av Statens beredning för medicinsk
            utvärdering, SBU, och av Socialstyrelsen. I Socialstyrelsens nationella
            riktlinjer för vård vid depression och ångestsyndrom från 2010
            är kognitiv beteendeterapi, alltså KBT, den terapiform som har
            högst evidensstyrka vid båda tillstånden.
          </note>
          <note>
            Av ISF:s Inspektionen för socialförsäkringen utvärdering av rehabiliteringsgarantin
            från förra året framgår det att satsningen på KBT har förebyggt
            sjukfrånvaro. I den patientgrupp som fick KBT och inte var sjukskriven
            var sjukfrånvaron lägre än i en motsvarande grupp som inte fick
            behandling inom rehabiliteringsgarantin.
          </note>
          <note>
            Att vissa behandlingsformer ger ersättning från rehabiliteringsgarantin
            upphäver naturligtvis inte hälso- och sjukvårdslagens allmänna
            krav på sjukvården att ge den vård som bedöms vara verkningsfull
            för den enskilda patienten.
          </note>
          <note>
            Sedan rehabiliteringsgarantin infördes 2008 har kraven på terapeuternas
            utbildning successivt ökat. Medel har årligen avsatts i rehabiliteringsgarantin
            för att landstingen bland annat ska höja behandlarnas kompetens
            ytterligare. Ambitionen är att samtliga behandlare inom ramen
            för rehabiliteringsgarantin på sikt ska vara legitimerade psykoterapeuter.
          </note>
          <note type="speaker">
            Anf. 68 WIWI-ANNE JOHANSSON (V):
          </note>
          <note>
            Herr talman! Jag tackar statsrådet för svaret. Vi träffades tidigare
            i förmiddags under en hearing om de ökande sjuktalen. Den största
            delen sjuka har just psykisk ohälsa, och den psykiska ohälsan
            ökar.
          </note>
          <note>
            Det är märkligt att höra att det finns en modell som passar alla
            one size fits all. Jag tror inte att det är rimligt. Statsrådet
            säger att det är för att KBT är den terapiform som har högst evidensstyrka.
            Men det stämmer inte, vilket man ser om man uppdaterar sig.
          </note>
          <note>
            I flera internationella studier, precis som i forskningsöversikten
            från det amerikanska psykologförbundet APA och deras slutsats
            förra året, har det slagits fast att etablerade psykoterapimetoder
            som psykodynamisk terapi och KBT i genomsnitt ger lika bra resultat.
          </note>
          <note>
            Det är klart att en metod inte kan passa alla. Därför måste man
            kanske ha en kombination av olika metoder. Men i regeringens rehabiliteringsgaranti
            har man gjort precis tvärtom. Man försöker anpassa patienterna
            efter den metod som man har bestämt sig för är den bästa. Men
            det saknar faktiskt vetenskapligt stöd.
          </note>
          <note>
            Denna idé som regeringen har fått när det gäller rehabiliteringsgarantin,
            att kognitiv beteendeterapi är den enda gångbara, är mycket speciell
            för just Sverige. I andra länder, exempelvis Finland, som utskottet
            besökte för en tid sedan, och Tyskland är rätten till psykoterapi
            lagstadgad. Där har patienten själv möjlighet att välja mellan
            olika etablerade metoder.
          </note>
          <note>
            Det är naturligtvis som statsrådet säger, nämligen att ingen
            blir nekad någon annan form av terapi. Nej, det är det förstås
            inte. Men det ingår inte i rehabiliteringsgarantin, och då talar
            vi om helt andra resurser. Vi vet också att vårdcentralerna dimensionerar
            för vad de får betalt för inom rehabiliteringsgarantin.
          </note>
          <note>
            Den är inte ens den succé som regeringen försöker ge sken av.
            Det visar sig i två helt oberoende utvärderingar dels i en från
            Karolinska Institutet, dels i en från Inspektionen för socialförsäkringen
            att satsningen på en enda terapiform inte alls har minskat sjukskrivningarna.
            Det är väl ändå i högsta grad en vetenskap och beprövad erfarenhet
            som man borde dra lärdom av och göra om?
          </note>
          <note>
            Man säger att sjukfrånvaron för den som fick KBT och inte var
            sjukskriven var lägre än i motsvarande grupp som inte fick behandling.
            Det stämmer inte heller. Läser man båda dessa rapporter framgår
            det i stället att 25 procent av dem som fick KBT avbröt denna
            behandling kort därefter. Andra alternativ fanns inte inom rehabiliteringsgarantin.
            Sjukskrivningarna ökade faktiskt bland dem som inte var sjukskrivna
            när de började. Det är en liten ökning men ändå en ökning. För
            de 30 procent som var sjukskrivna minskade sjukskrivningarna inte
            alls. Det blir inte ens kostnadseffektivt.
          </note>
          <note>
            Kan inte regeringen med ny vetenskap och beprövad erfarenhet
            tänka om? Är det inte rimligt att det är en terapeut en välutbildad
            och legitimerad psykoterapeut som tillsammans med patienten kan
            avgöra vilken terapiform som bäst kan hjälpa just honom eller
            henne? Vi är ju individer, eller hur?
          </note>
          <note type="speaker">
            Anf. 69 FINN BENGTSSON (M):
          </note>
          <note>
            Herr talman! Detta är en intressant interpellation med många
            aspekter. Jag börjar med att tacka socialförsäkringsministern
            för ett uttömmande svar om hur regeringen har agerat.
          </note>
          <note>
            I svaret framskymtar också vilka betydande medel som har avsatts
            för att inrikta rehabiliteringsinsatser på olika sätt till dem
            som berörs av detta för återgång i arbete.
          </note>
          <note>
            Sedan 2008 när man satsade både på rehabiliteringsgarantin och
            på sjukskrivningsmiljarden har inte mindre än 3 ½ miljard kronor
            avsatts för detta ändamål. Därtill har Socialdepartementet i form
            av socialministern satt in och permanentat en så kallad psykiatrimiljard.
            Dessa saker tillsammans kommer med stor säkerhet att rikta fokus
            på det ökade ohälsotalet inom just psykiatrin.
          </note>
          <note>
            Man blir då lite förvånad när man läser bland annat Vänsterpartiets
            och även Socialdemokraternas förslag till budgetsatsningar. Då
            är det mycket satsningar på rehabilitering. Men under den tid
            som Socialdemokraterna regerade lyste till exempel riktade satsningar
            på psykiatrin helt med sin frånvaro fastän ohälsotalet inom psykisk
            ohälsa då var på väg upp. Men det doldes av det allmänt höga trycket
            på sjukförsäkringarna. Man kunde inte identifiera det problem
            som vi nu så tydligt ser och som vi måste attackera på ett konstruktivt
            sätt. Jag tycker därför att det är vällovligt att man gör dessa
            insatser.
          </note>
          <note>
            Rapporten från Karolinska Institutet är den enda som nämns i
            interpellationen. Då tar socialförsäkringsministern upp myndigheten
            ISF:s utvärdering. ISF har tillsammans med IFAU, Institutet för
            arbetsmarknads- och utbildningspolitisk utvärdering, konstaterat
            att just kognitiv beteendeterapi förebyggande hindrar individer
            från att hamna i sjukskrivning. Man har faktiskt kunnat konstatera
            26 procent lägre sjukfrånvaro i denna grupp. Man har även kunnat
            konstatera att mindre läkemedel konsumerades och att framför allt
            de unga som vi värnar mycket i detta sammanhang fick en mycket
            bra effekt av denna typ av insatser.
          </note>
          <note>
            Det scenario vi nu ser framför oss med psykisk ohälsa handlar
            inte bara om kärnpsykiatriska tillstånd som depression och kronisk
            ångest. Det handlar också om stressutlöst psykisk ohälsa. Den
            är oerhört mycket svårare att komma åt. Framför allt finns det
            tyvärr väldigt lite belagda terapiformer som hjälper mot den typen
            av situationer, som resulterar i sjukskrivning och drabbar individer
            väldigt mycket i dag.
          </note>
          <note>
            Min tro är att det väldigt mycket handlar om ett förebyggande
            arbetsmiljöarbete framför allt inom kvinnodominerade yrken där
            tyvärr överrepresentationen är som störst. Riktade insatser mot
            arbetsmiljön på kvinnligt dominerade arbetsplatser skulle kanske
            vara den allra bästa lösningen innan vi kan hitta effektiva behandlingsmetoder
            även mot stressrelaterad psykisk ohälsa. Den är tyvärr inte så
            väl dokumenterad som det som kognitiv beteendeterapi framför allt
            riktar in sig på.
          </note>
          <note>
            Herr talman! Sammantaget vill jag nog ändå betona att alliansregeringen
            på ett väldigt förtjänstfullt sätt genom både förra socialförsäkringsministern
            och inte minst den nuvarande men även socialministern har tagit
            ett generalgrepp över psykiatrins dilemma. Det gäller det utanförskap
            inte minst från arbetslivet som människor så lätt hamnar i.
          </note>
          <note>
            Herr talman! Jag tror sammanfattningsvis att dessa insatser kommer
            att vid fortlöpande uppföljning visa sig ge ännu bättre resultat
            än vad vi har sett i dag. Det väntar vi oss redan nästa år.
          </note>
          <note type="speaker">
            Anf. 70 TOMAS ENEROTH (S):
          </note>
          <note>
            Herr talman! Tack för svaret, statsrådet. Jag blev lite besviken
            när jag hörde Finn Bengtsson. Det här är en fråga som rimligtvis
            inte handlar om partipolitiskt käbbel. Det borde vara så att vi
            har en gemensam inriktning på att hitta vad som är rätt behandlingsmetod
            och se till att personer har bästa möjliga stöd för att komma
            tillbaka in på arbetsmarknaden.
          </note>
          <note>
            Många av oss har varit förvånade över den ensidiga betoning som
            har funnits på kognitiv beteendeterapi inom rehabiliteringsgarantin,
            inte minst med de svaga resultat som denna stora satsning har
            inneburit. Det har inneburit att erfarna och duktiga psykodynamiskt
            inriktade terapeuter har fått skola om sig för att få rätt behörighet
            för att kunna utföra KBT. Men resultaten för enskilda har inte
            varit så översvallande.
          </note>
          <note>
            Ska vi lyckas få tillbaka väldigt många människor och inte minst
            kunna möta den utveckling vi har av psykisk ohälsa i arbetslivet
            måste verktygslådan innehålla väldigt många olika saker. Det är
            alldeles rätt som Finn Bengtsson säger och som statsrådet också
            säger vid flera tillfällen, att åtgärder inom arbetsmiljön och
            mot stress i arbetslivets organisation är oerhört viktiga insatser.
          </note>
          <note>
            Det är därför olyckligt att det första alliansregeringen gjorde
            en gång i tiden var att ta bort arbetsgivarens rehabiliteringsansvar.
            Det skulle man kanske återinföra. Men vi måste framför allt se
            till att rehabiliteringsgarantin utformas på ett sådant sätt att
            man kan göra rätt insatser.
          </note>
          <note>
            Det är för mig obegripligt att det i dag är så ensidigt inriktat
            på KBT som den enda behandlingsmetoden. Det talas om att den har
            högst evidensstyrka. Jag undrar om det verkligen tål en djupare
            granskning med oberoende experter även från andra länder än Sverige.
            Jag tror nämligen att erfarenhet från andra länder talar ett annat
            språk.
          </note>
          <note>
            I utskottet har vi uppvaktats i den här frågan av företrädare
            för andra inriktningar inom psykologin. De har påvisat goda effekter
            och goda behandlingsresultat. Det handlar ibland om att personer
            ska komma tillbaka till livet och sedan till arbetslivet. Det
            handlar om att över huvud taget komma upp efter en svår utmattningsdepression
            eller efter ett psykiskt trauma. Då måste man kanske ha lite allvarligare
            och tyngre metoder än enbart kognitiv beteendeterapi.
          </note>
          <note>
            Vi måste ta det på allvar. Det handlar i dag om unga människor
            i 3540-årsåldern som drabbas av svåra psykiska sjukdomar. De har
            ibland en lång rehabiliteringsperiod innan de kommer tillbaka.
            Då måste det finnas adekvata behandlingsmetoder.
          </note>
          <note>
            Frågan tillbaka till statsrådet blir den som Wiwi-Anne Johansson
            så förtjänstfullt redogör för: Finns det något utrymme att förändra
            upphandlingen inom rehabiliteringsgarantin så att man får en bredare
            verktygslåda och också kan använda sig av psykodynamiskt inriktad
            terapi och säkerställa att man gör insatser som är individuellt
            rätt utformade?
          </note>
          <note>
            Vi måste lära oss av de senaste årens problem inom rehabiliteringsgarantin.
            Det har varit trubbigt, fyrkantigt och storskaligt, men det har
            inte alltid varit träffsäkert. Vill vi få bättre resultat måste
            vi också säkerställa att det är rätt utformade insatser för de
            problem som individen har.
          </note>
          <note>
            Grundfrågan är: Kan man förändra upphandlingsstrukturen och se
            till att det också blir andra kompetenser som används så att vi
            når målet att fler kan komma tillbaka? Det handlar inte bara om
            att förhindra sjukskrivning, som miljarderna hittills har resulterat
            i, utan om att människor kommer tillbaka i arbete. Det måste väl
            ändå vara ett gemensamt mål?
          </note>
          <note type="speaker">
            Anf. 71 Statsrådet ULF KRISTERSSON (M):
          </note>
          <note>
            Herr talman! Jag tror att man vågar säga att det är få saker
            som väcker så mycket starka känslor och så många tvärsäkra åsikter
            som diskussionen om psykisk ohälsa. Det gäller i hög grad mellan
            lekmän men också ibland mellan professionella. Det finns mycket
            bestämda åsikter om olika saker.
          </note>
          <note>
            Den här diskussionen handlar lite om fel sak. Det är inte så
            att socialförsäkringen går in och har synpunkter på hur den medicinska
            professionen arbetar. Det är inte socialförsäkringens roll. Det
            har det aldrig varit, och jag avser inte heller att driva det
            dit.
          </note>
          <note>
            Om däremot ett land har valt en modell som den svenska, där socialförsäkringarna
            har sin logik, sin ordning, sina regler och sin plånbok, och den
            medicinska sjukvården har en annan logik, en annan ordning, en
            annan plånbok och ett annat beslutsfattande, måste man då och
            då ställa sig frågan: Kan vi med socialförsäkringens resurser
            på något vis påverka det som inte är sjukvårdens huvuduppdrag,
            nämligen att människor kommer tillbaka till arbete om det är möjligt?
          </note>
          <note>
            Jag har all respekt för att det sjukvården sysslar med ibland
            är helt andra och mycket mer livsavgörande saker. Att komma tillbaka
            till livet är en bra formulering. Det handlar om att överleva
            och må bättre. Socialförsäkringen handlar om att ersätta människor
            som på grund av sjukdom inte kan arbeta. I det ligger den fundamentala
            ambitionen att få tillbaka människor i arbete så fort som möjligt,
            om det är möjligt, och annars över huvud taget komma tillbaka
            i arbete.
          </note>
          <note>
            Då prövas frågan, och det är en traditionell metod i Sverige:
            Kan vi med resurser och medel från socialförsäkringen understödja
            en utveckling där man prövar saker och ting i en annan profession
            som inte socialförsäkringen äger beslutanderätt över, för att
            därmed undersöka om man kan förbättra själva socialförsäkringen?
            Det är grundfrågan.
          </note>
          <note>
            Det är min uppfattning att svaret på den frågan är ja. Jag är
            inte alls säker på att man ska göra det för evigt. Det kan vara
            ett smörjmedel. Man kan uppmuntra till nya insatser som sedan
            utvärderas. Jag tycker att vi gör det rätt systematiskt och helt
            utan prestige.
          </note>
          <note>
            Jag tar lika gärna emot kritiska rapporter som håller hög kvalitet
            som uppmuntrande rapporter. De leder oss framåt i beslutsfattandet.
            Vad bör vi systematiskt arbeta med i socialförsäkringen för att
            hjälpa människor tillbaka till arbete?
          </note>
          <note>
            Det finns en ordning för detta. Socialförsäkringen tar inte ställning
            till olika medicinska behandlingar. Det bör vi hålla oss borta
            från. Vi går strikt på de beslut och rekommendationer som andra
            myndigheter gör. Det är SBU och Socialstyrelsen vi lutar oss mot.
            Skulle de ändra ståndpunkt skulle vi inte stå kvar vid en gammal
            ståndpunkt och säga: Det är så det ska vara. Vi följer deras rekommendationer.
          </note>
          <note>
            Vi gör det inom ramen för den garanti som är begränsad i tid
            och som utvärderas. Det ska först ske en mycket tidig utvärdering,
            därefter en något längre utvärdering och sedan en slutlig utvärdering
            år 2014. Där är frågan helt öppen.
          </note>
          <note>
            Ska vi nöja oss med vad vi lärt oss hittills att tidiga insatser
            för människor som ännu inte är sjukskrivna kan begränsa risken
            för sjukskrivning senare?
          </note>
          <note>
            Vi vet också att insatser för dem som är sjukskrivna, vilket
            väl följer internationell kunskap på andra områden, riskerar att
            förlänga sjukskrivning jämfört med om man inte gjorde insatser
            över huvud taget. Det låter märkligt, men det är inte alls konstigt
            i internationell jämförelse. Ska vi nöja oss med det, eller ska
            vi pröva andra saker? Vad säger den medicinska vetenskapen att
            vi då bör pröva? Jag är helt öppen för detta.
          </note>
          <note>
            Låt oss nu slutföra detta, se vilka lärdomar vi har och därefter
            pröva frågan på nytt efter 2014.
          </note>
          <note type="speaker">
            Anf. 72 WIWI-ANNE JOHANSSON (V):
          </note>
          <note>
            Herr talman! Det är klart att det inte är via socialförsäkringen
            som man helt och hållet bestämmer eller inte alls bestämmer hur
            professionen ska sköta sitt jobb. Det är självklart att det inte
            ska vara på det viset.
          </note>
          <note>
            Men på ett sätt är det precis det man gör, genom att man uppmuntrar
            en viss metod, som man betalar miljarder för, när man räknar ihop
            de senaste åren. Då stöder man ju en viss form på bekostnad av
            en annan. Vi vet ju att vårdcentraler och andra vårdgivare dimensionerar
            för vad de får betalat för, det som ingår i rehabiliteringsgarantin.
          </note>
          <note>
            Det skulle inte behöva bli dyrare om man gjorde på något annat
            sätt. Det visar det finska exemplet, där de har mycket bra resultat.
            Då krävs det också att det är legitimerade psykoterapeuter och
            att det är de legitimerade psykoterapeuterna som tillsammans med
            den som är sjuk och riskerar att bli sjukskriven eller redan är
            det avgör vilken metod som passar personen bäst. Men i stället
            lägger vi alla pengar i en enda korg.
          </note>
          <note>
            Det är inte så att det inte finns nyare forskning. Jag försökte
            relatera till flera internationella studier. Den forskningsöversikt
            som det amerikanska psykologförbundet, APA, har gjort visar lika
            bra resultat. Då tycker jag att det är synd att man låser sig
            för en viss form. Det utesluter förstås inte att jag, om jag inte
            får detta inom rehabiliteringsgarantin, kan gå ut på staden och
            få en psykoterapeut, förutsatt att jag har råd att slänga upp
            800900 kronor, om jag inte får det inom systemets ram, och det
            är verkligen inte alla som kan göra det, om man behöver gå en
            gång i veckan.
          </note>
          <note>
            Det är lite grann detta att man bara bestämmer sig för en enda
            form och betalar för just den som är lite egendomligt.
          </note>
          <note>
            Jag frågade också om legitimerade terapeuter. Då säger statsrådet:
            Jo, vi håller på att jobba på saken. Då är det jättekonstigt att
            man under åren har snabbutbildat socionomer, mentalsjuksköterskor
            och andra för att kunna bli experter på KBT. Vi har 3 0004 000
            legitimerade psykoterapeuter som skulle kunna göra jättegoda insatser,
            förutsatt att de inte måste ges i den här formen. Jag tycker att
            det är egendomligt att man låser sig på det sättet, när man kan
            ta till sig mer forskning än den vi har i Sverige.
          </note>
          <note>
            Jag förstår fortfarande inte. Vi måste ändå vilja samma sak:
            att folk ska bli friska så fort som möjligt. Då måste det vara
            professionen som avgör. Men med regeringens rehabiliteringsgaranti
            styr man in alla i en enda fålla och säger: Ni är inga individer
            utan ska alla behandlas på samma sätt. Det tycker jag är alldeles
            galet.
          </note>
          <note type="speaker">
            Anf. 73 FINN BENGTSSON (M):
          </note>
          <note>
            Herr talman! För att börja med den sista frågan först, frågan
            om hög kompetens, det vill säga legitimerade psykoterapeuter eller
            för den delen psykiatriker: Det är precis som Wiwi-Anne Johansson
            säger. Problemet för Wiwi-Anne Johansson är väl bara: När satte
            hennes parti tillsammans med Socialdemokraterna av resurser för
            att faktiskt se till att vi ökar legitimationsgraden för psykologer
            och psykiatriker? Detta finns bland annat som en medresurs i den
            stora rehabiliteringsgarantisatsning som görs från regeringen,
            med krav på att sjukvårdshuvudmännen följer upp och ser till att
            man har hög kompetens och legitimationskrav. Det är nog alliansregeringen
            som även där har visat på initiativkraften.
          </note>
          <note>
            Sedan beträffande verktygslådan och resonemanget om metod: Det
            är inte så det fungerar. Det fungerar så att många olika metoder
            kan användas parallellt och kan kombineras på olika sätt. Man
            är olika expertduktig på att sköta det.
          </note>
          <note>
            Jag tillhör dem som definitivt inte räknar bort vare sig kognitiv
            beteendeterapi eller interpersonell psykoterapi, som också har
            bra vetenskapligt stöd och hög evidensgrad för traditionella kärnproblem
            inom psykiatrin. Jag är inte heller negativ till psykodynamisk
            terapi så länge det sker inom ramen för en kompetens som är legitimerad.
            Det är tyvärr en bristvara.
          </note>
          <note>
            Det finns också de som är mycket duktiga på att hantera nya,
            moderna läkemedel. De heter psykiatriker, och de är ofta kompetenta
            att även hantera psykoterapi av kognitiv art, men tyvärr är det
            alldeles för få som kan detta med psykodynamisk terapi. Men att
            samverka med den typen av insatser är professionens utgångspunkt.
            Därför är det lite förklenande, tycker jag, att prata om vilken
            metod man ska välja, om man ska subventionera den ena eller den
            andra.
          </note>
          <note>
            Notera att när det gäller psykodynamisk terapi, som jag själv
            som sagt inte alls är negativ till, har ännu ingen regering ställt
            sig bakom att det ska gå ingå i det offentliga åtagandet, vare
            sig alliansregeringen nu eller den tidigare socialdemokratiska
            regeringen.
          </note>
          <note type="speaker">
            Anf. 74 TOMAS ENEROTH (S):
          </note>
          <note>
            Herr talman! Det finns väl två saker man skulle kunna bemöta
            i detta.
          </note>
          <note>
            När det gäller volym i rehabiliteringsinsatser noterar vi att
            när vi hanterade rehabiliteringsinitiativet i riksdagen kunde
            ansvarig myndighet inte ens tala om hur mycket rehabilitering
            som hade utförts. Det var väl skälet till att utskottet, gemensamt
            så småningom, gav en beställning till regeringen att återkomma
            med insatser som säkerställer att man får rehabilitering. En mycket
            stor del av de resurser som används i dag går ju åt till att kartlägga
            och identifiera men inte att utföra rehabilitering. Det är ett
            stort bekymmer, med de miljarder som har lagts på rehabiliteringsgarantin.
            Än så länge är det mycket få som kan tala om vilka effekter de
            resurserna har haft.
          </note>
          <note>
            Men det är ju allmänpolitisk debatt, så den kommer vi att återkomma
            till vid många tillfällen.
          </note>
          <note>
            Jag tolkar det så men jag kanske tolkar fel, så Ulf får väl rätta
            mig sedan att statsrådet ger en öppning för att efter den här
            perioden pröva en annan typ av upphandling, där man inte så ensidigt
            låser till enbart KBT som behandlingsmetod utan faktiskt väljer
            att dra nytta av de erfarenheter som vi har fått under den här
            perioden. De erfarenheterna torde väl ändå påvisa att det ensidiga
            valet och utpekandet av en enda metod inte är så bra. Där delar
            jag statsrådets uppfattning, för sjukförsäkringen ska inte välja
            metod för behandling, utan det ska professionen göra. Men genom
            den upphandlingsstruktur som vi har i rehabiliteringsgarantin
            har det bakvägen kommit att bli så, och det är det bekymmersamma.
          </note>
          <note>
            Om vi nu efter den här debatten och efter gemensamt arbete i
            utskottet kan få en ordning som gör att vi inom ramen för rehabiliteringsgarantin
            kan få en verktygslåda med flera olika metoder som erkänns för
            att människor ska få chans och stöd för att komma tillbaka till
            arbetslivet, då har vi nått framgång.
          </note>
          <note>
            Jag hoppas att Ulf Kristersson kan bekräfta att vi efter utvärdering
            av den här rehabiliteringsomgången kan se till att öppna upp för
            flera olika metoder jag tror att det kommer att vara nödvändigt
            för att fler ska kunna komma tillbaka i arbete i stället för att
            lägga resurser på en enda metod. Människor behöver olika former
            av stöd.
          </note>
          <note type="speaker">
            Anf. 75 Statsrådet ULF KRISTERSSON (M):
          </note>
          <note>
            Herr talman! Jag tycker att det är bra att vi nu börjar ställa
            höga, välmotiverade krav på att våra insatser ska ge resultat,
            att det är en legitim ståndpunkt att socialförsäkringen vill att
            människor kommer tillbaka i arbete så fort som möjligt det står
            inte på något sätt i strid med den vanliga hälso- och sjukvårdens
            ambitioner att människor ska bli friska och att vi nu faktiskt
            inte bara låter tiden gå.
          </note>
          <note>
            Jag tycker att det finns en hälsosam grundton i detta som jag
            också kände från utskottets hearing i dag, att vi i dag bryr oss
            om frågorna på ett annat sätt än vad jag tycker att vi gjort historiskt
            i Sverige, och det är bra.
          </note>
          <note>
            Vi behöver evidens. Hela idén med att utvärdera detta så pass
            noggrant och systematiskt är att skaffa kunskap. Det är ingen
            upphandling, utan det är stimulansmedel som används för att vi
            ska se till att de metoder som SBU och Socialstyrelsen bedömer
            som verkningsfulla ska få ökad volym, så att vi kan undersöka
            vilka resultat vi får inte mer och inte mindre. Detta sker redan
            2014.
          </note>
          <note>
            Återigen: Jag är helt öppen för att dra slutsatser därefter,
            att detta ska vara en stor och väsentlig del av socialförsäkringsinsatserna
            eller tvärtom att det ska kompletteras med helt andra saker. I
            detta ligger inget annat ställningstagande. Därvidlag riktar man
            sin synpunkt till fel institution: Det är inte socialförsäkringen
            som går in och leker doktor och försöker bestämma vad som ska
            hända.
          </note>
          <note>
            I den bredare frågan vill jag säga att hela diskussionen kring
            psykisk ohälsa nu är hälsosamt stor. Det är bra att vi nu har
            en bred diskussion om psykisk ohälsa i Sverige, både därför att
            den speglar att vi har blivit så mycket bättre på att hjälpa människor
            med somatiska sjukdomar och fysiska besvär tillbaka till arbetet
            och därför att det moderna arbetslivet i dag understryker så mycket
            att det är den psykiska ohälsan som riskerar att bli den nya utslagningen
            från arbetslivet.
          </note>
          <note>
            Jag tycker att det är utomordentligt bra att vi visar så stort
            och brett intresse för allt detta. Men då måste vi också leta
            oss fram till metoder som tidigt gör att människor inte slås ut
            i långa sjukskrivningar, och där har vi ingen god historik.
          </note>
          <note>
            Där tycker jag att vi gemensamt kan säga att vi borde ägna mycket
            möda åt att samspela med den medicinska professionen för att sjukförsäkringen
            ska fylla den funktion som människor i grund och botten vill att
            den ska fylla. Den ska vara till för att människor ska få lugn
            och ro under den tid som behövs för att de ska komma tillbaka
            till arbete, men det ska inte bli en parkeringsplats för människor
            som inte får komma tillbaka över huvud taget.
          </note>
          <note>
            Låt oss avvakta till 2014. Jag kvitterar gärna en betydande öppenhet
            inför att vi kanske kommer att läsa en och annan utredning lite
            olika, men i grund och botten är vi intresserade av ny kunskap
            som hjälper människor att komma tillbaka till arbetet även om
            de inte fullt ut har blivit friska eller återställda. Det är en
            missuppfattning i den svenska sjukförsäkringen att man alltid
            först ska bli helt och hållet frisk, och därefter ska man se om
            man kan arbeta. Sjukförsäkringen syftar till att människor ska
            undvika att människor arbetar med sådant som sjukdom hindrar dem
            att göra, men det är inte någon yrkesförsäkring som garanterar
            att man alltid kommer tillbaka till jobbet. Där tycker jag också
            att vi nu börjar få lite större tydlighet.
          </note>
          <note type="speaker">
            Anf. 76 WIWI-ANNE JOHANSSON (V):
          </note>
          <note>
            Herr talman! Det gör ju inget om de blir friska samtidigt som
            de går tillbaka till arbetet innan de är fullt återställda, apropå
            det som statsrådet sade.
          </note>
          <note>
            År 2014 är snart här. Jag är glad för det i några avseenden.
            Jag är i så fall också glad om man kan utvärdera att det blir
            annorlunda, så att man inom rehabiliteringsgarantin kan anpassa
            kostymen efter människan och inte tränga in människan i en kostym
            som det bara finns en storlek på. Jag tycker att det är bra att
            detta kommer att utvärderas.
          </note>
          <note>
            Det är dock synd att det har gått så pass mycket tid. Vi brukar
            ju ofta titta på våra grannländer. Återigen tar jag Finland som
            exempel. Där har man minskat sjukfrånvaron med 30 procent med
            gott ekonomiskt resultat, men där gäller att det ska vara legitimerade
            psykoterapeuter. Det är de som tillsammans med patienten väljer
            vilken vårdform som passar just den personen.
          </note>
          <note>
            Man skulle alltså kunna kika på detta lite tidigare, tycker jag.
            Det är inte att gå över ån efter vatten utan snarare att gå och
            hämta det man behöver. Jag pekar också på den stora amerikanska
            studien som det refererades till och inte bara till den utan till
            andra internationella studier.
          </note>
          <note>
            Vi ska försöka komma i gång med utvärderingsarbetet. I morse
            sade Ulf Kristersson apropå att sjukskrivningarna på grund av
            ångest, depressioner och stress ökar att det beror på att vi har
            mycket bättre sätt att diagnostisera. Vi ökar också medicineringen.
            I det häradet är jag bekymrad.
          </note>
          <note type="speaker">
            Anf. 77 Statsrådet ULF KRISTERSSON (M):
          </note>
          <note>
            Herr talman! Jag har uppfattat interpellantens uppfattning. Jag
            vidhåller det som jag har sagt tidigare. Jag uppfattar också en
            ibland ideologiserad syn på psykiatri, som jag på lång sikt tror
            är problematisk. Jag försökte i morse beskriva att det finns många
            skäl, både problematiska skäl och glädjande skäl, till att vi
            i dag talar mycket om psykisk ohälsa. Ett sådant skäl är att fler
            människor i dag kan få en tydlig diagnos. Det finns i dag en helt
            annan medicinsk utveckling när det gäller detta. En del tycker
            att detta är kontroversiellt. Andra välkomnar det.
          </note>
          <note>
            Jag är inte medicinare och tar inte ställning i medicinska frågor.
            Jag är dock övertygad att om vi kan hjälpa människor att komma
            till sin rätt i arbetslivet är det en fundamental uppgift för
            socialförsäkringen.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 2012/13:438 om rättssäkerheten inom
            sjukförsäkringen
          </note>
          <note type="speaker">
            Anf. 78 Statsrådet ULF KRISTERSSON (M):
          </note>
          <note>
            Herr talman! Thomas Eneroth har frågat mig vilka åtgärder jag
            avser att vidta för att säkerställa enskildas rättssäkerhet inom
            sjukförsäkringen.
          </note>
          <note>
            Justitieombudsmannen har i ett beslut kritiserat Försäkringskassans
            handläggning av ett antal ärenden där arbetsmetoden gruppkonsultation
            används. JO anser även att metoden i sig innebär en risk för förvaltningsrättsliga
            brister.
          </note>
          <note>
            Arbetsmetoden går ut på att en handläggare föredrar ett avidentifierat
            ärende för en försäkringsmedicinsk rådgivare, en försäkringsexpert
            och ett antal kolleger i syfte att få hjälp med en frågeställning.
            I den mån det vid en gruppkonsultation framkommer nya uppgifter,
            till exempel en bedömning av den medicinska rådgivaren, ska dessa
            enligt Försäkringskassans interna riktlinjer dokumenteras skriftligt.
            JO kritiserar att detta inte alltid sker.
          </note>
          <note>
            Inspektionen för socialförsäkringen, ISF, publicerade 2011 en
            rapport angående gruppkonsultationer och kunde då notera både
            fördelar och nackdelar med denna metod.
          </note>
          <note>
            Bristande dokumentation försvårar den enskildes insyn i ärenden
            och kan leda till att Försäkringskassan inte fullgör sin skyldighet
            att inför beslut kommunicera sådana uppgifter som legat till grund
            för beslutet. Regeringen fattar dock inte beslut om Försäkringskassans
            interna arbete eller hur man väljer att organisera sina myndighetsuppgifter.
            Inom gällande rätt är det Försäkringskassans eget ansvar.
          </note>
          <note>
            Förvaltningslagens bestämmelser om dokumentation, partsinsyn,
            kommunicering och motivering av beslut är centrala delar av rättssäkerheten,
            och det är förstås av stor betydelse att myndigheternas handläggning
            sker i enlighet med dessa regler.
          </note>
          <note>
            Försäkringskassan har nu också, som svar på JO:s beslut, presenterat
            ett antal åtgärder för att säkerställa att enskildas rättssäkerhet
            alltid värnas. Jag avser att i mina kontakter med myndigheten
            följa upp att de försäkrades legitima krav på insyn och delaktighet
            tillgodoses.
          </note>
          <note type="speaker">
            Anf. 79 TOMAS ENEROTH (S):
          </note>
          <note>
            Herr talman! Tack, statsrådet, för svaret! Det sägs i riksdagen
            att interpellationer och interpellationsdebatter är ett ganska
            dåligt instrument och att det bara är gamla argument som tjatas
            fram och tillbaka. Det här är dock ett exempel på att en interpellation
            har effekt. Det tog inte många dagar från det att jag lämnade
            in interpellationen tills Försäkringskassan gick ut med ett pressmeddelande
            och meddelade att man nu ändrar arbetssätt. Man fogar sig i kritiken
            och kommer inte längre att använda sig av gruppkonsultationer
            på det sätt man har gjort tidigare. I den meningen har interpellationen
            onekligen haft en bra effekt.
          </note>
          <note>
            Det är väl, för bakom detta ligger en process med flera års arbete.
            Heder åt Ulf Björk i Umeå och flera andra och som under rättsprocessens
            gång flera gånger har fått påpeka i dialog med myndigheterna att
            man där har ett arbetssätt som inte tillgodoser grundläggande
            krav på rättssäkerhet. Den enskilde får inte reda på vilka nya
            fakta som kommit in för Försäkringskassans bedömning av arbetsförmåga,
            utan det är kanske först vid ett överklagande som den typen av
            uppgifter framkommer.
          </note>
          <note>
            Justitieombudsmannen var också väldigt tydlig i kritiken. Det
            är allvarliga förvaltningsrättsliga brister i handläggningen,
            skriver JO. Försäkringsmedicinska gruppkonsultationer anses därför
            överhuvudtaget inte lämpa sig för konsultationer i enskilda ärenden.
            Det är ord och inga visor från Justitieombudsmannen när det gäller
            det arbetssätt som Försäkringskassan har haft. Det är väl bra
            att Försäkringskassan i det här fallet också ändrar sig.
          </note>
          <note>
            Min fråga var dock något bredare: Vilka åtgärder avser statsrådet
            att vidta för att säkerställa enskildas rättssäkerhet i sjukförsäkringen?
            Här kan man inte bara, som Ulf Kristersson, hänvisa till att det
            är Försäkringskassans ansvar att hantera myndigheter. Min fråga
            var lite vidare.
          </note>
          <note>
            När JO säger att det ur rättssäkerhetssynpunkt inte heller är
            acceptabelt att Försäkringskassan använder en metod som allmänheten
            inte känner förtroende för tangerar hon det som är min huvudpoäng.
            Vi har sett ett sjunkande förtroende för sjukförsäkringen i flera
            år. Vi har sett ett sjunkande förtroende för sjukförsäkringens
            administration. Stefan Svallfors, forskare i Umeå, redovisar återkommande
            den svenska befolkningens förtroende för olika samhällsinstitutioner,
            och det varierar. Det stiger för stora delar av välfärdsproduktionen,
            men det sjunker för sjukförsäkringen.
          </note>
          <note>
            Inte minst frågor som rör den enskildes rättssäkerhet som sjukförsäkrad
            har kommit att bli omdiskuterade i allt större utsträckning. Har
            man rätt stöd under den process som pågår?
          </note>
          <note>
            Vi har i dag tidsgränser som stipulerar skyldigheter för den
            enskilde men inte för arbetsgivare, sjukvård eller Försäkringskassan.
          </note>
          <note>
            Vi har ett initiativ i riksdagen. Vi har ställt krav på regeringen
            att det ska säkerställas att man också får rehabilitering, så
            att inte den enskilde ska stå där och behöva kräva detta själv.
          </note>
          <note>
            Det var nyligen i riksdagen ett förslag från regeringen om att
            man enbart ska ha två veckors överklagandetid när man är missnöjd
            med beslutet från Försäkringskassan och andra myndigheter. Tack
            och lov ändrade justitieutskottet det till att vara den tid som
            gäller i dag.
          </note>
          <note>
            De tyckte, precis som vi i oppositionen, att det kanske inte
            är riktigt rimligt att man, när man är som mest skör, enbart ska
            ha två veckor på sig att försöka ta nya kontakter med läkare och
            ta in nya underlag och på det sättet försöka driva sitt ärende
            vidare.
          </note>
          <note>
            Man ska inte behöva ha advokater och jurister för att få rätt
            i sjukförsäkringen. Man ska inte behöva driva processer i två
            år. Det ska vara enkelt att få en rättstillämpning, och det ska
            vara ett bra stöd för den enskilde.
          </note>
          <note>
            Mot den bakgrunden är återigen frågan till statsrådet: Avser
            statsrådet att ta några initiativ för att stärka rättssäkerheten
            för enskilda i sjukförsäkringen, eller är statsrådet nöjd med
            rättssäkerheten i sjukförsäkringen i dag?
          </note>
          <note type="speaker">
            Anf. 80 FINN BENGTSSON (M):
          </note>
          <note>
            Herr talman! Det är en viktig frågeställning som reses i denna
            interpellation om rättssäkerheten inom sjukförsäkringen. Jag ber
            återigen att få tacka socialförsäkringsministern för ett uttömmande
            svar. Han försöker också i svaret att kommunicera gränsgången
            mellan vad som är regeringens ansvar och vad som är Försäkringskassans
            interna arbetsansvar när det gäller gällande rätt.
          </note>
          <note>
            Det är ganska tydligt att just det exempel som tas upp i den
            här interpellationen är ett ansvar för Försäkringskassan att sköta.
            Statsrådet förtydligar att man kommer att följa upp detta noga
            från departementet. Det är förtjänstfullt.
          </note>
          <note>
            Men vi kan ta den större frågan. Rättssäkerhet inom sjukförsäkringen
            vad innebär det? Ja, när Socialdemokraternas tidigare socialförsäkringsminister
            Anna Hedborg fick uppdraget att utreda den icke fungerande sjukförsäkringen
            under den senaste socialdemokratiska regeringstiden 20022006 konstaterade
            hon bland annat att den som ville bli sjukförsäkrad blev det.
          </note>
          <note>
            Det är klart att ur det perspektivet kommer inte någon rättssäkerhetsfråga
            att resas från någon försäkrad, som själv bestämmer när man ska
            bli sjukskriven. Men om man nu försöker få den här försäkringen
            mer försäkringsmässig och därmed, så att säga riktig, enligt vad
            lagstiftarens intention har varit, där myndigheterna ska utöva
            sitt ansvar för att förmedla rätt till sjukförsäkring, är det
            klart att det sätts på större prov.
          </note>
          <note>
            Då tycker jag att det är intressant att läsa hur Försäkringskassan
            har reagerat just på Justitieombudsmannens skarpa jag håller med
            interpellanten uttalande om att det här med gruppkonsultationer
            behöver skärpas.
          </note>
          <note>
            Jag vet att Tomas Eneroth är en uppburen socialdemokratisk politiker.
            Men kanske är det så, vilket jag tror, att Försäkringskassan reagerade
            redan i slutet av februari på JO:s kommentar kring gruppkonsultationer.
            Man kom i maj med ett pressmeddelande och sedan ett förtydligande
            om hur man verkligen har försökt att tillmötesgå de krav som JO
            rättmätigt, kan man säga, ställer.
          </note>
          <note>
            Det finns dock en sak, herr talman, som jag vill fästa uppmärksamheten
            på i Tomas Eneroths interpellation. Han säger entydigt på en rad
            så här: Förutsättningarna för den enskilde att såväl förstå som
            kunna överklaga beslutet försvåras högst väsentligt.
          </note>
          <note>
            Han syftar då på dessa gruppkonsultationer.
          </note>
          <note>
            Jag läser vad Dan Eliasson, generaldirektör för Försäkringskassan,
            uttrycker i motivet för att införa gruppkonsultationer och sedan
            även i den uppföljning som i dag gör att man är väldigt tydlig
            med att det inför en konsultation ska dokumenteras vad syftet
            med den är och efter konsultationen ska dokumenteras vad den resulterar
            i. Det är alltså en skärpning av just dokumentationskravet. Han
            vill betona värdet av den typen av gruppkonsultationer. Han säger
            nämligen så här:
          </note>
          <note>
            Det är viktigt att alla som får besked om till exempel sjukpenning
            förstår vad beslutet grundar sig på. Den här utvecklade metoden
            kommer ytterligare att förstärka tryggheten hos dem som ansöker
            om olika förmåner hos Försäkringskassan.
          </note>
          <note>
            Generaldirektören för Försäkringskassan har det egna ansvaret
            att föra fram en allt rättssäkrare bedömning som inte minst bygger
            på att den försäkrade själv förstår motiv när det gäller bifall
            och framför allt de undantagsfall där det blir avslag. Då är gruppkonsultationerna
            ytterligare, när de väl är dokumenterade, ett led i att ta fram
            ett ännu bättre underlag som gör det lättare för Försäkringskassan
            att motivera inför en försäkrad varför man i vissa fall tyvärr
            inte får bifall utan avslag. På det sättet stärks rättssäkerheten.
          </note>
          <note type="speaker">
            Anf. 81 Statsrådet ULF KRISTERSSON (M):
          </note>
          <note>
            Herr talman! Det vore mig främmande att ringakta min politiska
            favoritmotståndares betydelse för Försäkringskassans svar. Vi
            ska inte utesluta möjligheten att kassan hade tänkt svara på JO:s
            kritik ändå. Så brukar det nämligen gå till. Men det kan sammanfalla,
            trots allt.
          </note>
          <note>
            Det är viktigt att man svarar på sådan kritik. Det brukar myndigheter
            göra. Ibland är man rätt överens om att kritiken har täckning
            och så ändrar man sig. Ibland tycker man olika. Då kan det så
            småningom landa i krav på regelförändringar. Det är inget ovanligt
            i detta.
          </note>
          <note>
            Jag och Eneroth är helt överens om att handläggningen i alla
            myndigheter ska följa lagen och följa den anda som ligger bakom.
            Man ska kunna överblicka vilka beslut som är fattade. Och den
            enskilde som ofta sitter i en svår situation ska utan problem
            kunna värna sina rättigheter. Därom råder det ingen tvekan. Jag
            uppfattade också att JO i den korta kommentar jag hörde tyckte
            att Försäkringskassan drog korrekta slutsatser av den kritik de
            hade fått.
          </note>
          <note>
            Sedan vidgar Tomas Eneroth hela frågeställningen. Det tycker
            jag är bra. Ibland riktas kritiken mot en myndighet. Då är det
            myndigheten som inom gällande rätt ska svara på den kritiken.
            Ibland riktar JO sin kritik mot ett regelverk som riksdag och
            regering bär ansvar för. Ett sådant tillfälle har det faktiskt
            varit när JO har pekat på att de inte tycker att det räcker att
            JO är den enda instans där enskilda kan framföra sina klagomål
            när det gäller handläggning utanför själva förvaltningsrättens
            krav på ändrade beslut.
          </note>
          <note>
            Denna kritik har kommit vid flera tillfällen, och vi har diskuterat
            det under rätt lång tid. Som Tomas Eneroth möjligen vet tillsattes
            det den 23 maj i år, alltså bara för en vecka sedan, en ganska
            omfattande utredning som tar fasta på just detta.
          </note>
          <note>
            Hur ska den enskildes rätt värnas i en ganska komplicerad socialförsäkring
            där vi inte har en tradition av att vi har advokater inblandade?
            Vi har dessutom laglig skyldighet att värna den enskildes intresse
            i den rättsliga prövningen. Hur ska då klagomål, JO-anmälningar
            och interna överklaganden på Försäkringskassan förhålla sig till
            hela rättsapparaten?
          </note>
          <note>
            Allt detta förtjänar verkligen en genomlysning. Jag tycker att
            det är utomordentligt bra. Det fanns skäl till att vi tillsatte
            denna ganska rejäla utredning. Inte minst eftersom vi i Sverige
            gör rätt olika på olika områden är detta mycket bra.
          </note>
          <note>
            Sedan vill jag bara säga att socialförsäkringen är en ganska
            omfattande verksamhet. I en värld där vi har 47 miljoner utbetalningar
            och fattar 20 miljoner individuella beslut per år finns det ett
            visst utrymme för enskilda att inte alltid tycka att Försäkringskassan
            fattar rätt beslut. Det är ingen nyhet. Det är heller ingen nyhet
            att enskilda som anser att Försäkringskassan gör fel blir upprörda
            över detta. Det är heller ingen nyhet att de ibland överklagar
            och får rätt i förvaltningsdomstol. Det är mycket bra. Ibland
            råder det till och med osäkerhet. Då överklagar man i flera instanser.
            Till slut måste Högsta förvaltningsdomstolen, det som förut hette
            Regeringsrätten, bestämma vad som är gällande rätt i nu gällande
            lagstiftning.
          </note>
          <note>
            Det är utomordentligt bra. Allt detta ska värnas. Men jag tror
            inte att vi ska låtsas som att upplysta självständiga medborgare
            som värnar sina egna rättigheter alltid kommer att uppskatta när
            de får ett vänligt, korrekt och serviceinriktat beslut om ett
            avslag. Då kommer de alltid att ha synpunkter.
          </note>
          <note type="speaker">
            Anf. 82 TOMAS ENEROTH (S):
          </note>
          <note>
            Herr talman! Tack, statsrådet, för svaret! Det är möjligt att
            jag överdriver min betydelse. Men det var faktiskt den 3 juni
            som meddelandet gick ut om att man ändrade sig och fogade sig
            till de riktlinjer som Justitieombudsmannen hade skrivit. I dag,
            den 4 juni, har vi dagens debatt.
          </note>
          <note>
            Det är inte bara JO som påpekar den här distinktionen. Inspektionen
            för socialförsäkringen skriver: IFS uppfattar att syftet med gruppkonsultationerna
            är oklart. De ska ge handläggarna en generaliserbar kunskap, men
            den ska inte användas i individuella ärenden.
          </note>
          <note>
            Man kan konstatera att även inom Försäkringskassan, bekräftar
            JO, finns det en diskussion bland omprövningshandläggarna där
            det framkommer att de gärna vill se skriftliga yttranden från
            en försäkringsmedicinsk rådgivare redan i grundbesluten. Ett av
            skälen var att man under processen har märkt att den enskilde,
            dess eventuella jurister men även de som har att fatta beslut
            känner att de inte har haft rätt underlag för att fatta rätt beslut.
            Och rättssäkerheten och dess principer bygger just på att man
            ska ha de rätta underlagen och kunna fatta rätt beslut. Det innebär
            inte lika beslut för alla, men det innebär att man har en ordentlig
            ordning för vilket underlag som ska finnas.
          </note>
          <note>
            Jag är naturligtvis nöjd med att Försäkringskassan i det här
            fallet har ändrat sina rutiner. Jag är också nöjd med att utredningen
            har tillsatts den 23 maj med detta uppdrag. Inom ramen för Socialförsäkringsutredningen
            har vi vid några tillfällen försökt föra diskussioner om rättssäkerheten
            inom socialförsäkringen. Men det är inte alldeles enkelt, för
            vi har en stor arbetsbörda och väldigt mycket annat att göra.
          </note>
          <note>
            Jag ska möjligtvis välvilligt tolka Ulf Kristersson som att han
            ändå är beredd att gå vidare med initiativ som stärker den enskildes
            rättssäkerhet. Det tycker jag är viktigt.
          </note>
          <note>
            Den bild jag har av sjukförsäkringen i dag är att människor inte
            känner att man har rättssäkerhet. Förr kunde man åtminstone vända
            sig till lokalt förtroendevalda i en socialförsäkringsnämnd för
            att ventilera sin fråga. Man kunde möta en handläggare och argumentera
            och diskutera. Nu är hanteringsordningen väldigt annorlunda. Det
            har sina fördelar att centralisera och strukturera, och det har
            sina fördelar att ta bort förtroendevalda. Men det innebär att
            människors insyn i beslutsprocessen och förståelsen för densamma
            har minskat ordentligt. Det tycker jag att Stefan Svallfors utredningar
            bekräftar i allra högsta grad.
          </note>
          <note>
            När det gäller den ordning i sjukförsäkringen som vi har i dag
            visar även Läkarförbundets egna undersökningar att en betydande
            del av de sjukskrivande läkarna i dag inte riktigt kan avgöra
            om de intyg som de skriver ger den försäkrade möjligheten eller
            rätten till sjukpenning, trots att de har gått utbildningar i
            arbetsförmågebedömning och annan kompetensförstärkning.
          </note>
          <note>
            Vi har en gemensam uppgift framöver att stärka rättssäkerheten
            för den enskilde. Jag gillar inte en utveckling som skulle leda
            till att man som sjuk behöver anlita advokater eller juridiska
            ombud. Men vi har haft en process och en utveckling i försäkringen
            under senare tid som leder till att allt fler känner att det är
            den vägen man måste gå, alternativt hoppas att Aftonbladet eller
            någon annan skriver om deras fall.
          </note>
          <note>
            Låt oss gemensamt värna om en försäkring som legitimt kan fatta
            beslut, även svåra beslut, som man uppfattar som korrekt, att
            man får rätt information och känner sig trygg med beslutet.
          </note>
          <note>
            Jag tänker skicka med en avslutande fråga till Ulf Kristersson,
            även om jag i huvudsak är nöjd med svaret. Med de initiativ som
            tas, innebär det att vi inom det kommande året kommer att få se
            ytterligare initiativ eller förslag från regeringen som stärker
            rättssäkerheten för den enskilde? Vilket tidsperspektiv finns?
            Jag tror att det är angeläget om vi ska återupprätta förtroendet
            för en sjukförsäkring som väldigt många just nu har lågt förtroende
            för.
          </note>
          <note type="speaker">
            Anf. 83 FINN BENGTSSON (M):
          </note>
          <note>
            Herr talman! Låt oss stanna vid detta med rättssäkerheten och
            fokusera på det som interpellationen handlar om, nämligen gruppkonsultationerna.
            De infördes 2009. Redan då fanns det ett krav på dokumentation,
            ett krav som efter JO:s påpekande har skärpts betydligt och på
            ett förtjänstfullt sätt av Försäkringskassan. Jag betonar att
            Försäkringskassans generaldirektör och de som arbetar inom Försäkringskassans
            ledning är övertygade om att det är rätt väg att gå också för
            att få fram en ökad kollegial kompetens. Det ger ett bättre underlag
            inte minst för den sökande att få ett så bra underlag som möjligt
            i slutändan för att motivera i värsta fall ett avslag, även om
            det väldigt sällan sker, som vi hörde här tidigare.
          </note>
          <note>
            Hur var det före 2009? Var det så att man inom Försäkringskassan
            då inte konsulterade varandra? Det är klart att man konsulterade
            varandra. Man dokumenterade inte alls detta utifrån något krav,
            utan det skedde säkert mycket efter eget gottfinnande. Genom införandet
            av gruppkonsultationen upplever jag att det är en stramare reglering
            av när man bör dokumentera men också när konsultationerna tillsammans
            ska ske för att öka kunskapen i varje enskilt ärende.
          </note>
          <note>
            Jag jämför detta lite grann med min erfarenhet från sjukvården
            där man ofta har en liknande process. Man låter kolleger titta
            på ett komplicerat fall. Den föredragande doktorn äger patientens
            identitet medan specialisterna får lägga fram sina synpunkter.
            Därefter dokumenterar doktorn som har patientansvaret vad som
            egentligen har kommit fram av konsultationen. Detta är ett sätt
            som jag tycker liknar väldigt mycket de här gruppkonsultationerna.
          </note>
          <note>
            Blir de nu uppstramade vad gäller dokumentationen vill jag påstå,
            herr talman, att det är ett betydligt mer rättssäkert sätt att
            hantera interkollegial kommunikation kring enskilda fall. Tidigare,
            framför allt under många år av socialdemokratisk regering, fanns
            det inte någon struktur för hur det skulle dokumenteras mellan
            kollegers kompetensutveckling.
          </note>
          <note type="speaker">
            Anf. 84 Statsrådet ULF KRISTERSSON (M):
          </note>
          <note>
            Herr talman! Vi är helt överens om att handläggningen på myndigheter
            ska vara rättssäker och korrekt. De ska också ta till sig av kritik,
            besvara kritik och göra ändringar efter sådan kritik som är motiverad.
          </note>
          <note>
            Vi är också överens om att det är viktigt med legitimitet och
            förtroende när det gäller något så stort, svårt och viktigt som
            socialförsäkringar.
          </note>
          <note>
            Jag är möjligen lite oroad för att jag egentligen hör något delvis
            annat, att legitimitet och förtroende får man om fler är oftare
            och längre sjukskrivna. Jag har sällan hört synpunkten att allting
            var väldigt välmotiverat och väldokumenterat och att det var bra
            att jag på denna välmotiverade och väldokumenterade grund fick
            ett avslag. Den synpunkten hör jag väldigt sällan.
          </note>
          <note>
            Det är en resa som har gått ut på att gå från väldigt höga sjukskrivningstal
            och långa sjukskrivningstider till en mer normal svensk tradition,
            nämligen att vara sjukskriven under den tid då man på grund av
            sjukdom inte kan arbeta och att förmågan sedan prövas när man
            kommer tillbaka igen. Den kommer då och då att landa i olika ståndpunkter
            om huruvida jag kan arbeta eller inte. Jag hoppas att det inte
            är det som ifrågasättandena från interpellanten handlar om. Jag
            blev lite osäker.
          </note>
          <note>
            Att öppna upp för mer lokalt beslutsfattande och mer politisering
            av beslut tycker jag snarare talar för mer av rättsosäkerhet,
            mer av lokal variation och mindre av likabehandling. Det tror
            jag att vi ska akta oss noga för.
          </note>
          <note>
            Tidsramarna kan man säkert diskutera. Utredningen har fått tid
            på sig till den 1 april 2014. Det här är stora och svåra saker.
            Jag är alldeles övertygad om att de kommer att lägga fram förslag
            som handlar om hur enskilda människors röst gentemot Försäkringskassan
            ska bli stark och korrekt men att man också kommer att hantera
            en annan fråga: Hur kan vi utan att gå igenom hela den förvaltningsrättsliga
            traditionen se till den enskildes möjlighet att få rätt i svåra
            frågor där man dessutom själv inte alltid är bäst att företräda
            sig själv?
          </note>
          <note>
            Det här är stora och svåra frågor, men jag är övertygad om att
            utredningen kommer att lägga fram förslag som ger skäl till både
            en politisk diskussion och så småningom nya och förändrade regler.
          </note>
          <note type="speaker">
            Anf. 85 TOMAS ENEROTH (S):
          </note>
          <note>
            Herr talman! Jag tackar statsrådet för svaret.
          </note>
          <note>
            Min reflexion över socialförsäkringsnämnder och tidigare processer
            med beslut var mer ett försök att ge en bild av att då fanns det
            för den försäkrade någon att vända sig till för att få stöd. Beslutsprocessen
            var synlig och tydlig. Man kunde till och med besöka den instans
            som fattade beslut. Men jag var ju själv med om att avskaffa en
            del av den typen av förtroendemannastyrning. Där tar jag på mig
            ett ansvar. Det fanns å andra sidan goda skäl för att en del av
            detta reformerades.
          </note>
          <note>
            Det jag eftersökte var just synligheten och tydligheten så att
            man ska känna legitimitet, och JO påpekade också i sitt svar att
            det finns betydande bekymmer med en beslutsprocess där den enskilde
            inte känner förtroende för hur besluten fattas. Det tror jag är
            helt avgörande. Det kommer inte att innebära att alla får ett
            ja vid beslut om sjukpenning. Däremot kan jag nog säkerställa
            att en socialdemokratisk valseger med möjlighet att driva igenom
            vår politik i riksdagen kommer att innebära att vi inte får 65
            000 utförsäkrade.
          </note>
          <note>
            Jag träffade nyligen en kvinna som berättade att hennes mor hade
            blivit utförsäkrad månaden innan hon avled i en svår cancersjukdom.
          </note>
          <note>
            Jag tycker inte att man har hanterat människor väl i sjukförsäkringen
            under de här åren. Vi har kritiserat det ofta. Vi tycker att det
            finns starka skäl att både förbättra ersättningar och höja taken
            i sjukförsäkringen, ta bort den bortre stupstocken och förändra
            beslutsprocessen. Där har vi olika uppfattningar mellan moderater
            och socialdemokrater. Vi har olika synsätt på varför sjukförsäkringen
            finns. Vi tycker att man ska vara tydlig med vilka krav man ska
            ha på arbetsmarknadens parter och hur vi ska säkerställa att människor
            får rehabilitering.
          </note>
          <note>
            Men det jag har försökt att föra en debatt om här i dag handlar
            om det vi borde vara överens om, även om vi har olika politiska
            ambitionsnivåer när det gäller sjukförsäkringen. Det är att rättssäkerheten
            för den enskilda ska säkerställas. Där finns det skäl att göra
            förbättringar. Jag hoppas att vi gemensamt kan hitta sådana insatser.
            Det torde vi vara överens om, även om vi sedan har olika budgetalternativ
            när det gäller vilken ersättning man ska ha.
          </note>
          <note type="speaker">
            Anf. 86 Statsrådet ULF KRISTERSSON (M):
          </note>
          <note>
            Herr talman! Jag kvitterar gärna att vi säkert kan hitta enighet
            i olika hanteringar kring såväl myndighetshantering som rättssäkerhetsfrågor.
          </note>
          <note>
            Jag känner mig också trygg i att det alltid kokar ned till att
            vid en socialdemokratisk valseger kommer fler människor att vara
            sjukskrivna oftare och under en längre tid. Det känns ju bra att
            vi åtminstone är överens om vad vi inte är överens om.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 2012/13:408 om dålig mobiltäckning
            och långsam övergång till 4G
          </note>
          <note type="speaker">
            Anf. 87 Statsrådet ANNA-KARIN HATT (C):
          </note>
          <note>
            Herr talman! Monica Green har frågat mig vad jag avser att göra
            åt det faktum att vart femte hushåll på landsbygden fortfarande
            fyra år efter introduktionen saknar täckning av 4G-nät samt om
            jag avser att motverka bristerna i marknadens effektivitet som
            bromsar användningen av 4G i Sverige. Monica Green ber mig också
            ta reda på förklaringen till att den lägre användningen av 4G
            också har lett till problemen med den dåliga mobiltäckningen.
          </note>
          <note>
            Låt mig börja med att slå fast att vi ska ha bra mobiltäckning
            i hela Sverige. Det är en mycket viktig fråga för mig och dessutom
            en förutsättning för att människor ska kunna leva och utvecklas
            i hela landet. Vi svenskar tillhör dem som allra snabbast har
            tagit och tar till oss den moderna tekniken. Ska vi kunna möta
            människors allt starkare önskan att kunna leva alltmer mobila
            liv måste vi se till att allt fler kan få tillgång till allt bättre
            och allt snabbare mobila kommunikationer.
          </note>
          <note>
            År 2009 blev Sverige det första landet i världen där 4G lanserades
            kommersiellt. År 2011 blev Sverige ett av de första länderna i
            EU som började använda 800-megahertzbandet för mobila tjänster,
            något som blev möjligt tack vare att regeringen 2008 fattade beslut
            om att öppna upp det bandet för mobil kommunikation. Det innebär
            att stora geografiska områden, framför allt på landsbygden, nu
            kommer att kunna få mobiltelefoni och mobilt bredband samtidigt
            som mottagningsmöjligheterna inomhus blir bättre.
          </note>
          <note>
            Sverige är drivande internationellt för att frigöra ytterligare
            frekvensutrymme för mobila tjänster. För att de mobila bredbandsnäten
            ska kunna erbjuda den kapacitet och täckning som framtidens kunder
            kommer att efterfråga kommer vi framöver att behöva fortsätta
            frigöra alltmer utrymme för det. Enligt EU-kommissionen är Sverige
            det land i EU som har frigjort mest spektrum för mobila tjänster.
          </note>
          <note>
            För att slutkunderna ska kunna ta del av 4G-tjänster behövs också
            fler telefoner som klarar av 4G-tekniken. Nu anpassar den globala
            mobilindustrin sina produkter till denna teknik och de nya frekvensbanden.
            Alla kunder byter givetvis inte ut sina telefoner på en gång,
            men när fler går över till 4G-anpassade telefoner kommer förbättringarna
            att märkas.
          </note>
          <note>
            Sedan 2011 har täckningen med 4G i 800-megahertzbandet gått från
            0 till 93 procent av Sveriges hushåll. Tvärtemot vad Monica Green
            skriver i sin interpellation är det en rekordsnabb utbyggnad.
          </note>
          <note>
            Nu ser vi också hur allt fler operatörer till följd av att konsumenternas
            krav växer ökar investeringarna i sina nät. Till exempel har Telia
            Sonera nyligen meddelat att de nu ska göra en storsatsning på
            att uppgradera och bygga ut sina mobilnät. Det innebär att de
            kommer att bygga ut sitt nät för 4G till mer än 99 procents befolkningstäckning
            redan nästa år och till mer än 90 procents yttäckning under 2015.
            Telia Sonera satsar också på att bygga ut 3G-näten så att även
            dessa konsumenter kan få bättre mobiltäckning.
          </note>
          <note>
            Det här är nödvändiga åtgärder eftersom alltför många konsumenter
            runt om i landet upplever att de inte får den mobiltäckning som
            de har blivit utlovade.
          </note>
          <note>
            För att underlätta och skynda på denna utveckling har regeringen
            nyligen tagit tre viktiga initiativ för att ytterligare förbättra
            mobiltäckningen i Sverige. För det första ska Post- och telestyrelsen,
            PTS, nu genomföra stickprovsmätningar av mobiloperatörernas täckning
            i olika delar av landet. För det andra ska PTS arrangera regionala
            dialogmöten runt om i landet i syfte att underlätta frivilliga
            lösningar och utbyggnad av mobilnäten genom ökad samverkan mellan
            operatörer och exempelvis länsstyrelser, landsting, kommuner och
            samverkansorgan. För det tredje ska PTS samla in detaljerad information
            från operatörerna över hur utbyggnaden av deras respektive mobilnät
            fortskrider och utifrån det återkomma med en långsiktig plan för
            hur mobilnät kan byggas ut ännu mer.
          </note>
          <note>
            Vad gäller Monica Greens andra fråga måste jag tyvärr meddela
            att den inte är alldeles tydlig, och därför ber jag interpellanten
            förtydliga vad hon menar med den i sitt första inlägg.
          </note>
          <note type="speaker">
            Anf. 88 MONICA GREEN (S):
          </note>
          <note>
            Herr talman! Det här är ju en fortsättning på de många debatter
            vi har haft om mobiltelefontäckningen och att mobiltelefonerna
            ska fungera i hela landet. Vi har gång på gång i den här kammaren
            diskuterat huruvida mobiltelefonerna fungerar eller inte, och
            Anna-Karin Hatt har gång på gång talat om hur fantastiskt bra
            det är i Sverige. En nöjd minister har vi fått kännas vid ett
            antal gånger. Ministern har hela tiden hävdat att 99,9 procent
            har bra kapacitets- och yttäckning där de bor.
          </note>
          <note>
            Efter vår förra interpellationsdebatt vände ministern plötsligt.
            Dagen efter att vi hade haft en lång interpellationsdebatt om
            de dåligt fungerande mobilerna i det här landet ställer sig ministern
            på PTS marknadsdag och talar om att det här inte duger längre.
            Det är jättebra att ministern lyssnar på oss i oppositionen. Jag
            kan tänka mig att ministern också har tagit till sig synpunkter
            från en och annan ilsken väljare och att det har varit ett tryck
            på ministern även utan oss i oppositionen, men vi har tryckt på
            hårt för att ministern skulle ställa hårdare krav, vilket ministern
            nu tänker göra och redan har introducerat. Men jag noterar, precis
            som den förra interpellanten Tomas Eneroth sade, att det är bra
            med interpellationer för då åtgärdar regeringen vissa saker. I
            det här fallet har ju ministern gått oss till mötes till viss
            del, och det är bra. Det är jättebra. Sverige ska ju fortsätta
            ligga i framkant. Det är alldeles utmärkt.
          </note>
          <note>
            Sedan är det väl inte så att Sverige driver på hela EU och hela
            världen och att vi ligger först i allting. Det är faktiskt så
            att det finns ett antal länder som ligger i startgroparna för
            700-bandet till exempel. I de startgroparna ligger inte vi än,
            så det finns nog en del andra länder som också drar. Men visst
            ligger vi i framkant, och det är alldeles utmärkt.
          </note>
          <note>
            När man lyssnar på Anna-Karin Hatt kan man höra att hon å ena
            sidan är nöjd med att vi är i framkant, att vi är ett it-land
            och att vi ska fortsätta vara det. Å andra sidan säger hon att
            hon inte är nöjd och att vi nu ska ställa krav på PTS som i sin
            tur ska vidta de här tre åtgärderna. Det är ju inte lätt för den
            som lyssnar att veta om ministern är nöjd eller inte nöjd. Det
            är i och för sig specifikt när det gäller den borgerliga regeringen,
            för man påstår ju två saker samtidigt, som att vi ska hålla ihop
            landet men vi måste ha ökade klyftor för annars vill inte folk
            jobba. Det är ganska typiskt för den borgerliga regeringen i största
            allmänhet.
          </note>
          <note>
            Låt oss vara överens om att det är viktigt med bra mobiltäckning
            i hela landet. Det är bra att ministern har tagit de här initiativen.
            Men sedan kommer vi till frågan. Anna-Karin Hatt frågar mig om
            kopplingen mellan den långsamma övergången till 4G och den sämre
            täckningen.
          </note>
          <note type="speaker">
            Anf. 89 ELIZA ROSZKOWSKA ÖBERG (M):
          </note>
          <note>
            Herr talman! De mobila bredbandsnäten i Sverige växer, men våra
            krav på täckning och hastighet på uppkoppling växer ännu snabbare.
            Vi vill helt enkelt prata, ringa och surfa i våra mobiltelefoner
            var som helst och när som helst.
          </note>
          <note>
            Monica Green lyfter upp en mycket viktig fråga. 4G-nätet bör
            byggas ut, och det bör inte ske på bekostnad av kvaliteten i 3G-nätet.
            Dessutom bör informationen till kunderna, till exempel täckningskartor
            eller marknadsförd uppkopplingshastighet, i högre grad stämma
            överens med verkligheten. Vi kan också fundera över om nuvarande
            system för täckningskartorna baserad på signalstyrka utomhus är
            riktigt. Mobiltäckningsegenskaperna kan även variera mycket mellan
            olika telefonmodeller och till och med på hur användaren håller
            mobiltelefonen när den används.
          </note>
          <note>
            Nyligen har regleringsmyndigheterna i Sverige och andra länder
            i Norden och Baltikum vänt sig till EU-kommissionen för att få
            till stånd en bättre möjlighet att jämföra mobilmottagares prestanda.
            Det måste helt enkelt bli klart vad man köper som konsument. Ibland
            är vissa smarta telefoner inte så smarta när det gäller just täckning
            eller surfhastighet.
          </note>
          <note>
            Alliansregeringen vill främja utbyggnaden av infrastruktur för
            trådlös elektronisk kommunikation. Inget annat land i Europa,
            som Anna-Karin Hatt sade, har frigjort så mycket radiospektrum
            till mobila tjänster som Sverige. Det är just under alliansregeringen
            som beslut har fattats om att frekvenserna efter det gamla analoga
            tv-nätet ska användas till mobila tjänster. Det möjliggjorde utbyggnad
            av 4G-nätet. Den intensiva utbyggnad som skedde under 2012 har
            resulterat i att 4G-täckningen på landsbygden har ökat från 10
            till 79 procent på bara ett år. Det är enligt PTS bredbandskartläggning.
          </note>
          <note>
            För några veckor sedan gav också regeringen i uppdrag till Post-
            och telestyrelsen att vidta åtgärder för att underlätta utbyggnaden
            av mobilnäten, utvärdera mobiltäckningen och även utvärdera teleoperatörernas
            täckningskartor. Nu gäller det att intensifiera arbetet och, som
            it-ministern nämnde, genomföra stickprovsmätningar, genomföra
            regionala dialogmöten och sammanställa information om varje näts
            uppbyggnad.
          </note>
          <note>
            Under förra veckan skapades inom regeringens Bredbandsforum en
            ny arbetsgrupp, Gruppen för mobilt bredband. För att fler hushåll
            ska få bredband och för att få bättre kapacitet i tätorterna behöver
            vi först identifiera och sedan undanröja hinder för utbyggnad.
            Det kan handla om planfrågor, tillträde till mark för att bygga
            nya master och hur man får fram el- eller fiberkabel till basstationerna.
          </note>
          <note>
            Herr talman! Jag undrar också hur Monica Green har tänkt sig
            främja 4G-nätets utbyggnad. Vill hon ha hundraprocentig mobiltelefontäckning
            i hela landet? Vem ska i så fall ta notan?
          </note>
          <note type="speaker">
            Anf. 90 Statsrådet ANNA-KARIN HATT (C):
          </note>
          <note>
            Herr talman! Jag bad Monica Green förtydliga vad hon menade med
            frågan: Vad avser statsrådet att göra för att motverka bristerna
            i marknadens effektivitet som bromsar användningen av 4G i Sverige?
            Monica Green får gärna återkomma till och förtydliga just den
            formuleringen eftersom den inte är alldeles glasklar.
          </note>
          <note>
            Regeringens politik bygger på att det ska finnas god mobiltäckning
            i hela landet med möjlighet till att såväl tala som att få snabba
            dataöverföringshastigheter. I dagsläget använder de allra flesta
            svenskar telefoner som är anpassade till de gamla standarderna
            GSM och 3G. Det är så pass många att vi nu kan se att de nät där
            GSM och 3G är utbyggt faktiskt har blivit överbelastade.
          </note>
          <note>
            I dag publicerade Dagens Nyheter en spännande genomgång av och
            ett test över olika mobiltelefoner och surfplattor. Genomgången
            pekar på att det kan skilja mycket i överföringshastighet beroende
            på vilken telefonmodell man väljer.
          </note>
          <note>
            Jag välkomnar verkligen sådana tester. Konsumenterna behöver
            få bättre information om vad telefonerna har att erbjuda så att
            de kan ta ställning inför ett köp. Det gäller alldeles oavsett
            om det skulle råka vara ett kylskåp, en tv eller i det här fallet
            en mobiltelefon. Med mer heltäckande information kan konsumenterna
            göra ett riktigt informerat val och se till att skaffa sig en
            mobiltelefon som funkar bättre utifrån förutsättningarna där de
            lever och bor.
          </note>
          <note>
            Det är för att stärka konsumenten som jag också arbetar för att
            vi ska få tydligare avtal, kortare uppsägningstider och en kostnadsfri
            upplåsning av SIM-kortslås efter att bindningstiden har gått ut.
            Just nu i dagarna har Post- och telestyrelsen tillsammans med
            sina nordiska och baltiska motsvarigheter tagit initiativ till
            att begära en gemensam EU-märkning av mobiltelefonernas mottagningsegenskaper,
            vilket skulle vara bra. Då kan vi gemensamt i EU ställa krav på
            de globala mobiltelefontillverkarna att märka sina telefoner så
            att det framgår vilken mottagningskapacitet och täckningsegenskaper
            de har.
          </note>
          <note>
            Sammantaget kommer alla dessa initiativ att leda till att konsumenterna
            enklare kan välja en telefon som passar dem och som gör att de
            kan få uppleva såväl bättre täckning som snabbare överföring av
            datatrafik.
          </note>
          <note>
            Sedan har vi frågan om övergång till 4G. Kanske är den viktigaste
            faktorn för att täckningen och hastigheterna ska bli ännu bättre
            övergången till den mer moderna tekniken 4G. Då krävs förstås
            4G-nät. Där är det precis som Eliza Roszkowska Öberg redogjorde
            för i sitt inlägg, nämligen att på landsbygden har täckningen
            för 4G på ett enda år gått från 10 procent av alla hushåll och
            företag till 79 procent i dagsläget. I hela landet finns i dag
            täckning med 4G-nätet för 93 procent av alla hushåll och företag.
          </note>
          <note>
            För att konsumenterna ska kunna använda 4G-nätet behöver de en
            telefon, en surfplatta eller ett modem som klarar av att använda
            4G. Även där ser vi en fantastiskt snabb utveckling. Vid årsskiftet
            fanns det ca 240 000 abonnemang för 4G i Sverige. Året innan var
            det 30 000. Det är en kraftig ökning på närmare 700 procent på
            bara ett enda år. När Monica Green säger att utvecklingen går
            så långsamt undrar jag om inte en ökning på 700 procent på bara
            ett enda år är en snabb ökning.
          </note>
          <note type="speaker">
            Anf. 91 MONICA GREEN (S):
          </note>
          <note>
            Herr talman! Om det vore så väl, Anna-Karin Hatt. Men Anna-Karin
            Hatt vet mycket väl att vi har diskuterat procenten fram och tillbaka
            i kammaren tidigare, och Anna-Karin Hatt har bedyrat att det finns
            99,9 procents täckning i landet. Hon har sagt det om och om igen
            eftersom hon har litat på vad mobiloperatörerna har rapporterat
            till henne och PTS.
          </note>
          <note>
            Äntligen har ministern insett att det inte är så. Äntligen har
            ministern insett att det nu måste göras stickprov på vad operatörerna
            säger. Äntligen har ministern gett PTS i uppdrag att se till att
            nätet ska byggas ut efter vad marknaden har påstått att man har
            gjort tidigare. Ändå har ministern sagt att det är 99,9 procent.
            Nu står ministern här och pratar procent igen, som inte syns,
            som konsumenterna ute i landet inte har någon som helst nytta
            av. Hur många hundra procent det än är fråga om kanske ministern
            har nytta av dem, men konsumenterna ute i landet har ingen som
            helst nytta av de procent som Anna-Karin Hatt räknar upp.
          </note>
          <note>
            Problemet är att vi har tappat tid eftersom Anna-Karin Hatt inte
            har förstått att marknaden har gjort täckningskartor som inte
            har stämt med verkligheten. Hon har i stället förblindad sett
            till att marknaden säger det, och då är det så. Alltså har vi
            tappat tid och kraft som i stället hade kunnat koncentreras på
            att vidta de här åtgärderna betydligt tidigare. Jag beklagar att
            det tog så lång tid för Anna-Karin Hatt att förstå, men jag är
            glad att hon har gjort det nu. Gå dock inte i fällan med att stå
            här och räkna upp en massa procent en gång till! Verkligheten
            kommer alltid i kapp, Anna-Karin Hatt.
          </note>
          <note>
            Den här gången har Anna-Karin Hatt möjlighet att stämma i bäcken.
            Ska vi vara helt ärliga när det gäller kraven på operatörerna
            att rita om täckningskartorna har vi i själva verket inte vunnit
            någonting på det. Täckningskartorna borde inte ritas om så att
            de stämmer med verkligheten, utan det borde vara tvärtom. Det
            är verkligheten som ska vara utbyggd, inte täckningskartor som
            ska försämras.
          </note>
          <note>
            Det är naturligtvis så att vi som konsumenter ska vara aktiva
            och titta på hemsidor och överallt. Konsumenterna ska ha en stor
            kunskap för att kunna köpa rätt telefon och så vidare. Det är
            dock till syvende och sist ministern som kan ställa krav på marknaden
            för att konsumenterna ska klara sig i den djungel vi står inför.
            Ja, det är som vi alla tre här har sagt: Sverige ligger i framkant,
            och svenskarna är beredda att ta tekniksprång om och om igen.
            Vi vill nämligen ta till oss den nya tekniken, men då måste vi
            ha råd och hjälp.
          </note>
          <note>
            Folk i dag är väldigt trötta på att det inte fungerar att man
            inte kan surfa och ringa med sin telefon och att det faktiskt
            har gått långsammare än vad marknaden påstod tidigare. Nu vet
            jag att flera marknadsaktörer har släppt pressmeddelanden om att
            de ska bygga ut och se till att vi tar nästa språng sedan jag
            ställde interpellationen. Men, Anna-Karin Hatt, jag rekommenderar
            dig att den här gången inte vara lika förblindad när det gäller
            marknaden och vad den säger!
          </note>
          <note type="speaker">
            Anf. 92 ELIZA ROSZKOWSKA ÖBERG (M):
          </note>
          <note>
            Herr talman! Hur kan vi främja en ännu snabbare utbyggnad av
            infrastruktur för mobilkommunikation? Regeringens roll är att
            skapa bra förutsättningar, och här är tillgång till radiospektrum
            avgörande. Låt oss dock inte glömma att det är krävande användare
            som driver utvecklingen framåt.
          </note>
          <note>
            Det beräknas att videotittandet i smarta telefoner och surfplattor
            kommer att öka mobildatatrafiken med 60 procent per år fram till
            2018, enligt Ericsson Mobility Report som presenterades i går.
            Den totala mängden datatrafik i mobilnäten väntas öka 12 gånger
            fram till 2018. Utbyggnaden av 4G-nätet kommer också att gynnas
            av fler 4G-anpassade telefoner de behövs och attraktiva tjänster
            och abonnemang som tillhandahålls av privata aktörer utifrån användarnas
            efterfrågan.
          </note>
          <note>
            Från vår sida behöver vi stärka den enskilda konsumentens ställning
            på mobilmarknaden. Här vill vi bland annat begränsa uppsägningstiderna
            hos teleoperatörerna och göra så att simkortslåsen automatiskt
            låses upp när abonnemangstiden har gått ut.
          </note>
          <note>
            Slutligen, herr talman, är det också viktigt med lokalt engagemang.
            Till exempel kommunerna kan göra mycket mer för att underlätta
            utbyggnaden av näten, och det är mycket viktigt att öka samverkan
            mellan de privata och de offentliga aktörerna.
          </note>
          <note type="speaker">
            Anf. 93 Statsrådet ANNA-KARIN HATT (C):
          </note>
          <note>
            Herr talman! Det är inte alldeles lätt att följa med i Monica
            Greens argumentation i den här debatten. Hon har nämligen interpellerat
            mig om 4G, men sedan väljer hon att i debatten bara prata om 3G
            och de fakta när det gäller 3G-nätens befolkningstäckning jag
            har redogjort för i en annan interpellation. Det är inte alldeles
            enkelt att hänga med i det.
          </note>
          <note>
            Om jag dock håller mig till det du verkligen har interpellerat
            om kan jag konstatera att du i din interpellation hävdar att övergången
            till 4G inte går särskilt fort. Tittar man på fakta kan man se
            att 93 procent av Sveriges hushåll och företag täcktes av 4G-nätet
            i oktober 2012. Året innan var siffran 48 procent. Andelen som
            täcks av själva nätet har alltså på bara ett år nästan fördubblats.
            Tittar man på landsbygden ser man att 4G-täckningen på bara ett
            år har gått från 10 till 79 procent av alla hushåll och företag.
          </note>
          <note>
            Nu är det sju månader sedan den mätningen gjordes, och sedan
            dess vet vi att många operatörer har rekordinvesterat. Bland annat
            har operatörerna nu i stor skala tagit 800-bandet i bruk, vilket
            kommer att ge väldigt bra förutsättningar för god 4G-täckning
            på landsbygden.
          </note>
          <note>
            Monica Green hävdar dock ändå att utvecklingen inte går särskilt
            fort. Jag håller inte med; siffrorna talar sitt eget, tydliga
            språk. Tittar man på vad operatörerna säger får man notera att
            Telia, en av våra stora operatörer, samma dag som jag presenterade
            regeringens tre uppdrag för bättre mobiltäckning meddelade en
            miljardsatsning som innebär att de redan 2014 kommer att bygga
            ut 4G-nätet till 99 procents befolkningstäckning och 90 procents
            yttäckning till 2015. Det är en jätteviktig satsning som jag hoppas
            att fler operatörer kommer att följa efter. Det kommer att ge
            oss bra 4G-nät.
          </note>
          <note>
            För att det sedan ska funka i praktiken behövs det dock telefoner,
            surfplattor och modem som kan använda 4G och är anpassade till
            det. Det är inget konstigt; vi har befunnit oss i precis den här
            typen av teknikskiften förut. Runt 20032004 var 3G-näten utbyggda
            själva 3G-täckningen var utbyggd men långt ifrån alla konsumenter
            hade 3G-klara telefoner. De följande åren efter 2003 och 2004
            kom dock fler och fler 3G-telefoner ut på marknaden, och då hann
            mobilindustrin i kapp. Vartefter valde allt fler människor att
            gå över från GSM till 3G. Jag tror att både Monica Green och jag
            själva kommer ihåg första gången vi fick använda våra 3G-telefoner.
          </note>
          <note>
            Det är ingenting konstigt i att det här sker i flera olika steg.
            Först måste näten finnas där, sedan måste telefonerna komma och
            sedan måste konsumenterna välja att faktiskt byta ut sin gamla
            telefon mot en ny telefon. När de gör det kommer också den stora
            effekten att komma.
          </note>
          <note>
            Frågan går dock tillbaka till Monica Green, för Monica Green
            är uppenbarligen inte nöjd med detta. Jag undrar: Vad vill du
            göra? Vill du tvinga svenska folket att köpa nyare telefoner?
            Vill Socialdemokraterna ha en lagstiftning om att folk ska ha
            4G-telefoner? Ska vi ha statliga annonskampanjer, eller har du
            några andra förslag? Uppenbarligen kräver du nämligen att vi ska
            gå in med politiska medel och inte bara kräva av folk att de ska
            ha möjlighet att fatta sina egna beslut utan också att de måste
            ha 4G-telefoner. Jag kan inte dra någon annan slutsats än det
            av ditt sätt att resonera i denna debatt.
          </note>
          <note type="speaker">
            Anf. 94 MONICA GREEN (S):
          </note>
          <note>
            Herr talman! Jag tänker inte raljera över saker som att tvinga
            folk att köpa 4G-telefoner; det får Anna-Karin Hatt stå och raljera
            över om hon tycker att det är lustigt.
          </note>
          <note>
            Jag menar att vi ska ge förutsättningar så att människor faktiskt
            efterfrågar den nya tekniken. Det är precis som Eliza säger: Det
            är klart att vi måste ha ett lokalt engagemang och att vi måste
            ha både offentliga och privata aktörer som samverkar. Sedan kommer
            vi dock till att Anna-Karin Hatt återigen snubblar på det här
            med procenten. Jag beklagar det. Jag drar liknelser med 3G-nätet
            och de faktiskt stora bristerna vi har om och om igen förklarat
            för Anna-Karin Hatt de brister som har funnits och att hon förblindad
            tror på marknaden och säger: Gör inte den tabben en gång till!
          </note>
          <note>
            Då svarar Anna-Karin Hatt med att säga: Ja, men titta, den och
            den operatören säger att de ska göra det och det! Min slutsats
            blir att Anna-Karin Hatt återigen är förblindad av att marknaden
            ska fixa det här.
          </note>
          <note>
            Vi socialdemokrater vill att vi ska ha fungerande telefoner i
            hela landet. Vi tycker inte att det är något konstigt med det,
            utan vi tycker till och med att det är väldigt rimligt att människor
            i hela landet ska kunna ha telefoner som fungerar.
          </note>
          <note>
            Anna-Karin Hatt påstår att jag skulle vilja tvinga folk att köpa
            4G-telefoner, men så är det absolut inte. Jag vill att den möjligheten
            ska finnas, och då måste det också finnas ett bra engagemang och
            bra nät som gör att människor efterfrågar detta. När efterfrågan
            kommer finns det också risk för att människor blir missnöjda om
            det då inte fungerar.
          </note>
          <note type="speaker">
            Anf. 95 Statsrådet ANNA-KARIN HATT (C):
          </note>
          <note>
            Herr talman! Låt mig påminna om att den svenska regeringen var
            den första regeringen i Europa med att öppna 800-bandet för mobil
            kommunikation. Världens allra första 4G-nät över huvud taget öppnades
            i Sverige 2009. Nu byggs 4G-nätet ut rekordsnabbt. Tack vare att
            både konsumenterna och regeringen sätter ökad press på operatörerna
            meddelar nu operatör efter operatör att de kommer att öka investeringarna
            i sina nät. Det är mycket bra. Nu behöver vi också ha telefoner
            som kan använda 4G-näten och de nya frekvensbanden.
          </note>
          <note>
            Monica Green påstår att jag skulle vara förblindad av operatörerna,
            men jag har tvärtom tummen i ögat på operatörerna. För bara några
            veckor sedan fattade vi tre tydliga regeringsbeslut med uppdrag
            till PTS för att påskynda och underlätta utbyggnaden av mobilnäten
            i hela landet.
          </note>
          <note>
            Jag tror att var och en som har följt den här debatten nu väldigt
            tydligt märker att operatörerna lyssnar på de skärpta krav som
            vi ställer och att de agerar. I grund och botten tycker jag att
            det är jättebra. Om Telia nu bestämmer sig för att göra en prioritering
            och bygga ut sitt mobilnät så att det inom två år ska täcka 90
            procent av Sveriges yta någonting som vi inte är i närheten av
            i dagsläget är det mycket bra. En bättre drivkraft för att människor
            ska ha argument för att gå över till den moderna och mer effektiva
            4G-tekniken får man leta efter.
          </note>
          <note>
            Men sedan måste mobilindustrin utveckla telefoner som kan använda
            4G, och vartefter som konsumenterna känner att den gamla telefonen
            är uttjänt och hittar argument för att 4G-nätet kanske fungerar
            bättre där man bor, rör sig och lever kan människor också fatta
            sina egna beslut om att teckna sig för 4G och köpa en sådan telefon.
            Den delen av makten ska ligga i konsumenternas händer och inte
            i mina eller Monica Greens händer.
          </note>
          <note>
            Överläggningen var härmed avslutad.
          </note>
          <note>
            19 § Bordläggning
          </note>
          <note>
            Anmäldes och bordlades
          </note>
          <note>
            20 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 31 maj
          </note>
          <note>
            Valter Mutt
          </note>
          <note>
            Pia Nilsson
          </note>
          <note>
            Anders Ygeman
          </note>
          <note>
            Eva-Lena Jansson
          </note>
          <note>
            Marie Granlund
          </note>
          <note>
            Annika Lillemets
          </note>
          <note>
            den 3 juni
          </note>
          <note>
            Lise Nordin
          </note>
          <note>
            Jan-Olof Larsson
          </note>
          <note>
            Sven-Erik Bucht
          </note>
          <note>
            Lennart Axelsson
          </note>
          <note>
            Lennart Axelsson
          </note>
          <note>
            den 4 juni
          </note>
          <note>
            Olle Larsson
          </note>
          <note>
            Interpellationerna 2012/13:477481 redovisas i bilaga som fogats
            till riksdagens snabbprotokoll tisdagen den 4 juni.
          </note>
          <note>
            Interpellationerna 2012/13:482488 redovisas i bilaga som fogats
            till riksdagens snabbprotokoll tisdagen den 11 juni.
          </note>
          <note>
            21 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 31 maj
          </note>
          <note>
            Tomas Eneroth
          </note>
          <note>
            den 3 juni
          </note>
          <note>
            Lars Mejern Larsson
          </note>
          <note>
            Anita Brodén
          </note>
          <note>
            Anders Karlsson
          </note>
          <note>
            Anders Karlsson
          </note>
          <note>
            Eva Olofsson
          </note>
          <note>
            Hans Linde
          </note>
          <note>
            Lena Sommestad
          </note>
          <note>
            den 4 juni
          </note>
          <note>
            Amineh Kakabaveh
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 11 juni.
          </note>
          <note>
            22 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 3 juni
          </note>
          <note>
            Johan Löfstrand
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 11 juni.
          </note>
          <note>
            23 § Kammaren åtskildes kl. 20.12.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
