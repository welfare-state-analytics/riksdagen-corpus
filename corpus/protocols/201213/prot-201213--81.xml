<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201213</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201213</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--81</head>
          <docDate when="2013-03-20">2013-03-20</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2012/13:81
          </note>
          <note>
            Onsdagen den 20 mars
          </note>
          <note>
            Kl. 09:00 - 22:57
          </note>
          <note>
            1 § Justering av protokoll
          </note>
          <note>
            Justerades protokollet för den 14 mars.
          </note>
          <note>
            2 § Anmälan om inkommen faktapromemoria om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2013) 71
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2012/13:318
          </note>
          <note>
            Interpellation 2012/13:318 Sveriges Turkietstrategi
          </note>
          <note>
            Interpellationen kommer att besvaras fredagen den 12 april 2013.
          </note>
          <note>
            Skälet till dröjsmålet är tidigare inbokade engagemang.
          </note>
          <note>
            Fredrik Jörgensen
          </note>
          <note>
            Interpellation 2012/13:319
          </note>
          <note>
            Interpellation 2012/13:319 3:12-reglerna
          </note>
          <note>
            Interpellationen kommer att besvaras fredagen den 22 mars 2013.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Rikard Jermsten
          </note>
          <note>
            Interpellation 2012/13:327
          </note>
          <note>
            Interpellation 2012/13:327 Sveriges långsiktiga utvecklingssamarbete
          </note>
          <note>
            Interpellationen kommer att besvaras fredagen den 12 april 2013.
          </note>
          <note>
            Skälet till dröjsmålet är tidigare inbokade engagemang och resa.
          </note>
          <note>
            Fredrik Jörgensen
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 13 maj.
          </note>
          <note>
            den 13 maj.
          </note>
          <note>
            5 § Förnyad bordläggning
          </note>
          <note>
            Föredrogs och bordlades åter
          </note>
          <note>
            6 § Subsidiaritet och proportionalitet
          </note>
          <note>
            Föredrogs
          </note>
          <note type="speaker">
            Anf. 1 BILLY GUSTAFSSON (S):
          </note>
          <note>
            Herr talman! Det här är ett utlåtande från konstitutionsutskottet
            beträffande Europeiska kommissionens rapport om subsidiaritet
            och proportionalitet.
          </note>
          <note>
            Jag skulle inledningsvis vilja säga att det är med viss besvikelse
            som jag noterar att dessa frågor inte tycks röna något större
            intresse och engagemang heller i vår egen riksdag. Därför är jag
            väldigt glad över att åtminstone Lars Elinderson kommer att ha
            ett inlägg i diskussionen.
          </note>
          <note>
            Jag beklagar att det inte är fler som intresserar sig för det
            här, för vad handlar det om, kolleger? Jo, det handlar om makt
            och demokrati och fördelning av befogenheter mellan medlemsstaterna
            och unionen. För mig är få frågor större än demokrati och maktutövande,
            och därför beklagar jag att inte fler verkar vara intresserade.
          </note>
          <note>
            Jag vill betona att jag inte säger att det är odemokratiskt bara
            för att ett beslut fattas av unionen. Däremot säger jag att det
            är fel om vi inte medvetet har tagit ställning för att ett beslut
            på unionsnivå är att föredra framför ett beslut i respektive medlemsland.
            Så länge vi gör medvetna ställningstaganden är det inga problem.
            Problemet uppstår om det sker mer av sig självt.
          </note>
          <note>
            Därför tycker jag att det är angeläget att de här frågorna får
            en ökad uppmärksamhet; annars finns det just en risk att utvecklingen
            med allt fler beslut på unionsnivå blir något av ett självspelande
            piano. Det menar jag är demokratiskt och principiellt väldigt
            olyckligt.
          </note>
          <note>
            Herr talman! Konstitutionsutskottet gör sedan några år tillbaka
            en uppföljning av hur vi här i riksdagen arbetar med subsidiaritets-
            och proportionalitetsprövningarna. Vi från KU redovisade denna
            uppföljning för några månader sedan här i kammaren. Det utlåtande
            som vi nu redovisar till kommissionen bygger på dessa redovisade
            iakttagelser.
          </note>
          <note>
            Det finns tre områden som jag kort skulle vilja kommentera. För
            det första finns det en fördragsfäst skyldighet att lagförslag
            som kommer från kommissionen och andra förslagsställare måste
            motivera varför det ska fattas beslut på unionsnivå. Här har vi
            under flera år kunnat konstatera att det alltför ofta är bristfälliga
            motiveringar eller att det till och med saknas motiveringar för
            varför det ska fattas beslut på unionsnivå.
          </note>
          <note>
            Jag anser för egen del att tydliga målbeskrivningar och motiveringar
            är en förutsättning för att man ska kunna göra en seriös bedömning,
            för om sådana inte finns begriper jag inte riktigt hur man över
            huvud taget kan göra en prövning. Man måste ju ställa den emot
            någonting, och finns det ingenting att ställa den emot begriper
            jag inte hur man kan göra prövningen.
          </note>
          <note>
            Från utskottet har vi därför i total enighet pekat på en rätt
            intressant möjlighet som jag vill lyfta fram här, och det är att
            när motivering saknas skickar vi helt enkelt tillbaka förslagen.
            Om man nu, som jag, är av uppfattningen att det inte går att göra
            prövningen är det logiskt att säga att vi skickar tillbaka det.
            Men det är klart, herr talman, att om det ska få någon betydelse
            måste vi få andra medlemsstater att göra på liknande sätt. Annars
            blir det naturligtvis ett slag i luften.
          </note>
          <note>
            För det andra vill jag lyfta fram att jag tror att det vore värdefullt
            med en översyn som leder till en förändring av två delar i protokollet
            som handlar om subsidiaritetsprövningen, nämligen den så kallade
            åttaveckorsfristen. Jag tror att man måste titta på den, för den
            förhindrar ibland att vi kan få ett samlat svar från olika medlemsstater.
          </note>
          <note>
            För det tredje tror jag att man behöver titta på de tröskelvärden
            som finns i fördraget när ett förslag kan bli omprövat. Hittills
            har vi inte nått dessa tröskelvärden vid något tillfälle. Det
            borde väl ändå leda till någon form av eftertanke angående om
            tröskelvärdet är för högt eftersom vi aldrig har nått det.
          </note>
          <note>
            Slutligen vill jag kommentera ytterligare något som vi har tagit
            upp. Utifrån mina utgångspunkter handlar det här om kompetensfördelning.
            För ett par månader sedan kunde vi konstatera ett ökat inslag
            av kompetensöverföring från medlemsstaterna till unionen. Det
            behöver inte vara fel, men det jag vill lyfta fram för kammaren
            är att det är viktigt att vi följer denna utveckling och sätter
            in den i ett längre tidsperspektiv. Det är lätt att vi inte ser
            skogen för alla träd om vi inte tar ett par steg tillbaka och
            ser det i ett perspektiv.
          </note>
          <note>
            Därför tror jag att det är viktigt att vi ändå skaffar oss en
            uppfattning om hur den långsiktiga utvecklingen av unionsrätten
            ser ut och hur den påverkar kompetensfördelningen mellan unionen
            och medlemsstaterna.
          </note>
          <note>
            Herr talman! Jag tog inledningsvis upp att det för mig här handlar
            om demokrati och makt. Därför vill jag avsluta, kanske något ovanligt,
            med några personliga reflexioner.
          </note>
          <note>
            Som jag ser det handlar den prövningsrätt som regleras i fördraget
            och som närmare beskrivs i protokollet till fördraget om att det
            ges en möjlighet att påverka den fortsatta hanteringen. Jag menar
            att den möjligheten är det lilla landets verktyg. Om vi tänker
            efter så sker prövningen ur subsidiaritets- och proportionalitetshänseende
            vanligen i slutet av, kanske rent av som sista länken i, en längre
            process.
          </note>
          <note>
            Om ett stort medlemsland tidigare i processen markerar att de
            inte är särskilt intresserade och att det inte ligger i deras
            intresse är jag helt övertygad om att det påverkar processen mycket
            mer än om det är ett litet land som för fram att man är tveksam.
          </note>
          <note>
            Detta kommer säkerligen att förnekas av de allra flesta. Men
            jag är övertygad om att det fungerar så i ett mellanstatligt samarbete
            mellan länder som är så olika storleksmässigt. Jag är dock beredd
            på att det kommer att vara en hel del som inte håller med mig.
          </note>
          <note>
            Med denna min uppfattning i botten är det min övertygelse att
            vi måste bli bättre på att samverka mellan länder som har likartade
            intressen för att på det viset kunna använda det lilla landets
            verktyg. Verktyget är den fördragsfästa rätten till den här prövningen
            och att kunna uppnå tröskelvärden.
          </note>
          <note>
            Jag tror också att vi i riksdagen skulle behöva förbättra vårt
            eget arbete med dessa prövningar, tillsammans med att vi blir
            bättre på att hitta allianser och samförstånd med andra länder.
            När fackutskotten prövar frågan om vi skulle kunna lämna subsidiaritetsvarning
            eller inte är jag övertygad om att det är lätt att uppfattningen
            i sakfrågan tar överhanden och gör att de konstitutionella och
            därmed principiella frågorna om demokrati och maktaspekter kommer
            i bakgrunden.
          </note>
          <note>
            Utan att själv ha tagit ställning fullt ut skulle jag vilja peka
            på några idéer som jag hoppas att man i den pågående utredningen
            av riksdagsordningen har tagit sig an. Det borde man rimligen
            ha gjort, eftersom detta är principiellt oerhört viktiga frågor.
            Jag utgår från att det kommer ett förslag. Som ett inlägg skulle
            jag vilja lyfta fram två idéer om hur vi kanske skulle behöva
            resonera om att förändra arbetet i riksdagen: Ska vi inrätta ett
            särskilt utskott med ansvar för subsidiaritetsprövningarna? Eller
            ska vi formalisera samverkan mellan fackutskotten och konstitutionsutskottet
            när det gäller de här frågorna? Jag har inget svar. Det är funderingar
            och idéer som jag vill lyfta fram. Jag hoppas och ser fram emot
            att den pågående utredningen av riksdagsordningen kommer med några
            fräscha förslag i det här avseendet.
          </note>
          <note>
            Herr talman! Jag yrkar bifall till förslaget i utlåtande KU14.
          </note>
          <note type="speaker">
            Anf. 2 LARS ELINDERSON (M):
          </note>
          <note>
            Herr talman! Jag tackar Billy Gustafsson för hans inledning.
            Till att börja med ska jag kommentera en del av de mer filosofiska
            resonemang som han avslutade sitt anförande med. Jag vill markera
            att det råder en väldigt stor enighet inom konstitutionsutskottet
            i de här frågorna, inte bara när det gäller det här utlåtandet,
            utan över huvud taget i frågan om hur vi ska värna innebörden
            av subsidiaritetstanken.
          </note>
          <note>
            Den fråga som jag tänkte kommentera lite grann och som Billy
            uppenbarligen ansåg vara något kontroversiell är frågan om stora
            och små länder behandlas olika inom samarbetet. Jag tycker att
            det är ganska uppenbart att det är så som Billy säger. Därför
            är det också viktigt att subsidiaritetsprövningen kommer så tidigt
            som möjligt i processen. Inte minst de senaste dagarna tycker
            jag att det manifesterats väldigt tydligt att länder hanteras
            olika för samma typer av problem.
          </note>
          <note>
            Hanteringen av den cypriotiska bankkrisen är ett väldigt tydligt
            exempel. Man sade mer eller mindre: Ni får hälften av de pengar
            ni behöver resten får ni plocka in hur ni vill. Detta ledde till
            att den cypriotiska regeringen lade fram ett förslag som nästan
            på alla punkter står i strid med de övergripande regler som vi
            har varit eniga om inom EU för att undvika en så kallad bank run
            , det vill säga att bankkunderna går till bankerna och tar ut
            sina pengar.
          </note>
          <note>
            Man kan tänka sig vad som skulle hända om en sådan situation
            uppstod i Frankrike eller Tyskland. Inte skulle EU-institutionerna
            och Internationella valutafonden behandla dem som man har behandlat
            Cypern. Det är ganska anmärkningsvärt att man har hanterat dem
            på det sättet. Detta är ett exempel som jag anser ger stöd till
            en av Billys avslutande reflexioner.
          </note>
          <note>
            EU-samarbetet bygger i hög grad på subsidiaritetstanken. Den
            politiska makten ska ligga hos medlemsstaterna. Bara frågor som
            medlemmarna inte kan lösa på egen hand ska EU besluta om. Det
            här finns klart reglerat. Kontrollmekanismerna för subsidiaritetsprincipen
            styrs av protokollet om tillämpning av subsidiaritets- och proportionalitetsprinciperna.
            Protokollet infördes redan genom Amsterdamfördraget och fastställer
            att vissa åtaganden ska respekteras under själva utarbetandet
            av lagstiftning. Därefter har protokollet förstärkts och förbättrats
            genom Lissabonfördraget, framför allt när det gäller de nationella
            parlamentens roll i granskningen och uppföljningen av hur principen
            ska tillämpas.
          </note>
          <note>
            Jag delar också Billys uppfattning när det gäller behovet av
            en bred diskussion kring de här frågorna och hans frustration
            över att frågorna inte väcker större intresse. Särskilt i dessa
            dagar av interna kriser och problem inom EU-samarbetet är det
            viktigt att diskutera hur formerna för samarbete skulle kunna
            förbättras. Det är bland annat det som den här frågan handlar
            om.
          </note>
          <note>
            Subsidiaritetsprincipen ålägger bland annat kommissionen att
            innan den föreslår lagstiftande rättsakter ta fram en grönbok.
            Motsvarande krav ställs också på andra EU-institutioner. Det gör
            det möjligt att begära in åsikter från nationella och lokala institutioner
            och från det civila samhället om lämpligheten i ett förslag till
            lagstiftning, i synnerhet när det gäller subsidiaritetsfrågan.
          </note>
          <note>
            Protokollet lägger för övrigt också till kommissionens skyldigheter
            att till varje utkast till lagstiftande akt låta det följa med
            ett dokument som visar att man respekterar subsidiaritets- och
            proportionalitetsprinciperna, det vill säga den motivering som
            finns. I Lissabonfördragets förnyade protokoll kopplar man de
            nationella parlamenten till kontrollen av den här principen.
          </note>
          <note>
            De nationella parlamenten har, som Billy också var inne på, två
            möjligheter. För det första har de oppositionsrätt under utarbetandet
            av förslag till lagstiftning. De har möjlighet att hänvisa ett
            förslag till lagstiftning till kommissionen om de bedömer att
            principen inte respekteras. För det andra kan medlemsländerna
            bestrida en lagstiftande rättsakt i EU-domstolen när de anser
            att subsidiaritetsprincipen inte respekteras. De nationella parlamenten
            kan inte stoppa ett lagförslag, men kan begära att det omprövas.
            Prövningen måste gå fort. Parlamenten har bara åtta veckor till
            sitt förfogande.
          </note>
          <note>
            Konstitutionsutskottets roll i den här granskningen består framför
            allt av två delar. Utskottet gör i efterhand en sammanställning
            av de enskilda granskningar som utskotten gjort under året och
            drar slutsatser av denna. Denna granskning lämnade vi här i kammaren
            för några månader sedan. Dessutom lämnar vi ett utlåtande med
            anledning av kommissionens årliga rapport om tillämpningen av
            subsidiaritetsprincipen inom hela unionen. Det är detta utlåtande
            vi lämnar i dag. Som Billy Gustafsson redogjort för är det ett
            enigt utlåtande.
          </note>
          <note>
            Sammanfattningsvis kan man konstatera att det råder stor enighet
            i riksdagen om rollfördelningen mellan EU och dess institutioner
            å ena sidan och den nationella nivån å den andra, även om det
            finns enstaka exempel på frågor där vi drar olika slutsatser.
          </note>
          <note>
            Detta är tredje gången som vi behandlar kommissionens rapport
            om hur subsidiaritetsprövningen har tillämpats inom hela EU. Efter
            hand har våra slutsatser blivit alltmer kritiska, både till hur
            andra medlemsländer behandlar, eller ofta snarare avstår från
            att behandla, subsidiaritetsfrågan och hur kommissionen och andra
            organ tillämpat reglerna. Uppföljningen visar till exempel att
            cirka en sjättedel av de utkast till lagstiftningsakter som underställdes
            subsidiaritetsprövning under perioden saknade subsidiaritetsmotiveringar
            eller innehöll bristfälliga sådana. Flera av riksdagens utskott
            har också påpekat att befintliga motiveringar ofta varit knapphändiga
            eller svårbegripliga.
          </note>
          <note>
            I de fall subsidiaritetsmotivering saknas bör det, enligt utskottets
            mening, betraktas som ett åsidosättande av protokollet. Utskottet
            menar därför att ett sådant lagförslag borde skickas tillbaka
            till förslagsställaren för utformning i enlighet med fördraget
            och dess protokoll.
          </note>
          <note>
            Utskottet är också tveksamt till subsidiaritetskontrollens effektivitet
            när det gäller de nuvarande formerna. En fråga gäller i vilken
            utsträckning som invändningar tillgodosetts i den antagna lagstiftningen.
            Flera olika förhållanden understryker dessutom vikten av att bevaka
            hur den långsiktiga utvecklingen av unionsrätten påverkar kompetensfördelningen
            mellan unionen och medlemsstaterna inom ramen för fördragens bestämmelser.
          </note>
          <note>
            Herr talman! Konstitutionsutskottet kommer också i fortsättningen
            att bevaka dessa frågor. Med detta vill jag yrka bifall till förslaget
            i konstitutionsutskottets utlåtande.
          </note>
          <note type="speaker">
            Anf. 3 GUNNAR ANDRÉN (FP):
          </note>
          <note>
            Herr talman! Det kan tyckas förmätet att jag lägger mig i diskussionen
            eftersom jag instämmer väldigt mycket med både Billy Gustafsson
            och Lars Elinderson.
          </note>
          <note>
            Jag vill ändå för den intresserade allmänheten och ledamöterna
            berätta lite om hur ett utskott kan hantera den här frågan, nämligen
            det skatteutskott som jag tillhör sedan elva år. Även om det är
            relativt få ärenden behandlas de väldigt noggrant. Jag kommer
            att tänka på Lina Sandells psalm Jag kan icke räkna dem alla ,
            för det har blivit allt fler ärenden som subsidiaritetsprövas.
          </note>
          <note>
            Just det som vi hanterar i skatteutskottet, som jag känner till
            bäst, är ett sådant område där EU egentligen inte ska agera. Men
            i praktiken är det väldigt många frågor som kommer till vårt lilla
            utskott. Det finns en vacker engelsk beteckning, CCCTB, och som
            ligger på allas våra läppar och förklaras som den gemensamma konsoliderade
            skattebasen. Jag kan inte säga exakt, herr talman, vad det betyder
            på engelska.
          </note>
          <note>
            Vi hanterar också en sådan fråga som om det ska vara moms på
            ideella föreningar, en mycket stor fråga för väldigt många svenskar.
            Skatteutskottet har lämnat yttranden, har varit nere och träffat
            kommissionären Semeta och så vidare. Det handlar om, precis som
            Lars Elinderson och Billy Gustafsson har sagt, vilken makt vi
            ska överföra till EU. Där är det noggrann prövning, åtminstone
            i skatteutskottet, för vi ska egentligen inte föra över någon
            makt eller något inflytande alls. Däremot kanske vi måste samordna
            beräkningsgrunder och liknande så att det blir en gemensam redovisning.
          </note>
          <note>
            Det finns också anledning att påpeka att allmänheten kan gå in
            och titta på vilka yttranden ett utskott har gjort och vilka frågor
            som kommer från utskottet. Och på riksdagens föredragningslista
            finns frågor upptagna så att man i förväg kan se vilka frågor
            som blir aktuella.
          </note>
          <note>
            I huvudsak håller jag väldigt mycket med Billy Gustafsson och
            Lars Elinderson. Detta är en fråga som bevakas alldeles för lite
            av pressen, för det står nästan aldrig någonting om detta. Detta
            är en brist. Däremot tycker jag inte att man kan säga att vi,
            åtminstone det utskott som jag tillhör, slarvar med den här frågan,
            utan vi arbetar intensivt efter måttet av förmåga. Sedan hoppas
            vi att EU-kommissionen någon gång lyssnar till våra invändningar.
          </note>
          <note>
            Allra sist, herr talman, vill jag säga att konstitutionsutskottets
            utlåtande är väldigt bra, för det pekar på att det svenska parlamentet
            faktiskt har tagit möjligheterna från Lissabonfördraget ad notam
            och varit det allra flitigaste parlamentet i att skicka motiverade
            yttranden till kommissionen. Det är en viktig sak att betona när
            man tycker att vi kanske borde vara ännu duktigare. Andra parlament
            kanske borde skärpa sig ännu mer.
          </note>
          <note type="speaker">
            Anf. 4 BILLY GUSTAFSSON (S) replik:
          </note>
          <note>
            Herr talman! Jag måste börja med att tacka Gunnar Andrén för
            att han gick upp i den här debatten. Jag blev så glad och begärde
            replik nästan av den anledningen.
          </note>
          <note>
            Jag satt och tänkte: Hoppas att han säger någonting nu som jag
            kan begära replik på, så att jag åtminstone kan göra ett klarläggande.
            Om mitt inlägg kunde uppfattas som att jag har uppfattningen att
            fackutskotten i vår riksdag skulle vara slarviga ber jag om överseende,
            för det var absolut inte det jag menade. Problemet som jag tog
            upp handlade om att alldeles oavsett hur professionella våra fackutskott
            i vår riksdag är i subsidiaritetsprövningen räcker det inte för
            att kunna påverka var beslutet sedan landar, var makten hamnar
            någonstans så att säga.
          </note>
          <note>
            Jag skulle gärna vilja se en dialog med samtliga fackutskott,
            inte i första hand om hur ni jobbar internt utan hur ni jobbar
            med att skapa en dialog med andra medlemsstater för att uppnå
            det nödvändiga tröskelvärdet, som jag kallade det, för att få
            ett förslag omprövat. Är det vanligt i ditt utskott, Gunnar, att
            ni gör på det sättet?
          </note>
          <note>
            Avslutningsvis: Tack för att du gick upp i debatten!
          </note>
          <note type="speaker">
            Anf. 5 GUNNAR ANDRÉN (FP) replik:
          </note>
          <note>
            Herr talman! Jag tackar för denna innovation som vi har sett
            här, att Billy Gustafsson begär replik på grund av att han har
            fått instämmanden. Detta är ju lite speciellt, men jag tackar
            honom för det.
          </note>
          <note>
            Billy Gustafsson ställde i sitt inledande anförande en intressant
            fråga: Arbetar vi bra nog? Ni har ett förslag som man kan överväga,
            och det finns andra förslag om att det kanske ska vara ett särskilt
            utskott. Man kan naturligtvis alltid diskutera om vi arbetar tillräckligt
            bra med detta.
          </note>
          <note>
            Du ställde frågan vad vi gör i utskottet. Jag har inga riktigt
            bra och konkreta förslag på hur vi skulle kunna göra annorlunda.
            Men den väsentligaste frågan är hur vi gör detta publikt och det
            kanske var den fråga som Billy Gustafsson ställde i slutet för
            att få fler än vi som sitter här och den stora allmänheten medveten
            om att det ligger i farozonen att makt överlämnas till EU utan
            att vi riktigt är medvetna om detta. Framför allt känner inte
            publiken till det, och det är det som är det största problemet,
            som jag ser det.
          </note>
          <note>
            Men jag har tyvärr inte några direkta förslag på hur vi skulle
            kunna göra annorlunda, annat än att försöka göra det som vi har
            beslutat mer intressant. Vi har från skatteutskottet endast lyckats
            vid något enda tillfälle. Men CCCTB skrivs det väldigt lite om
            i det här landet.
          </note>
          <note type="speaker">
            Anf. 6 BILLY GUSTAFSSON (S) replik:
          </note>
          <note>
            Herr talman! Sannolikt är det ovanligt att man begär replik om
            man inte är motståndare till den som har hållit sitt anförande.
            För mig är avsikten med replikskiften att gemensamt söka sig framåt
            för att hitta någonting som är bättre. Vi behöver inte försöka
            slita håret av varandra varje gång vi begär replik. Jag tyckte
            att det i det här fallet kändes angeläget att begära replik, eftersom
            jag uppfattade att Gunnar Andrén och jag är överens om att det
            är viktigt att fler kan ta till sig de här frågorna.
          </note>
          <note>
            Jag ska bara avsluta med att säga att vi väl kan ta varandra
            i hand på att vi ska försöka jobba för att få fler att inse vikten
            av subsidiaritetsprövning. Den är principiellt oerhört viktig,
            därför att den är en väsentlig del i hur vårt land kommer att
            utvecklas i framtiden i förhållande till andra länder, i förhållande
            till unionen.
          </note>
          <note>
            Detta är inte bara en administrativ uppgift utan i högsta grad
            en politisk uppgift, och det är vår uppgift att få andra politiker
            men också samhället i övrigt att inse värdet och vikten av det.
          </note>
          <note type="speaker">
            Anf. 7 GUNNAR ANDRÉN (FP) replik:
          </note>
          <note>
            Herr talman! Jag håller naturligtvis med Billy Gustafsson i allt
            han säger. Sverige är i hög grad i de här sammanhangen en förhandlings-
            och konsensusdemokrati. Vi ska vara eniga. Strid och samverkan
            kan vi ha när det gäller regeringsbildning och sådant, men detta
            är en annan sak.
          </note>
          <note>
            Arbetar vi tillsammans med andra parlament? Jag kan bara referera
            till skatteutskottet. Vi har i skatteutskottet under senare år
            i alla fall haft besök av det danska skatteutskottet och det finska
            skatteutskottet, däremot inte av det norska, för Norge tillhör
            inte EU. Men när man bjuder in andra blir det ofta den nationella
            skattepolitiken, i skatteutskottets fall, som kommer att diskuteras
            i förhållande till någon annan och alltför lite vi måste rannsaka
            oss även där på EU-nivå. Nu är dock skattepolitiken, som jag företräder,
            ett område som egentligen ingen av oss vill ha in i EU-sammanhang,
            och där föreligger stor enighet. Så det är lite speciellt.
          </note>
          <note>
            Jag vill avsluta med att tacka konstitutionsutskottet för detta
            utlåtande, som jag när jag läste det det är inte alla som har
            det under huvudkudden tyckte var väldigt intressant. Det var skönt
            att läsa det, och jag hoppas att alla som har lyssnat på debatten
            kommer att ta del av det.
          </note>
          <note>
            Överläggningen var härmed avslutad.
          </note>
          <note>
            7 § Förbindelserna mellan Europeiska kommissionen och de nationella
            parlamenten
          </note>
          <note>
            Föredrogs
          </note>
          <note type="speaker">
            Anf. 8 BILLY GUSTAFSSON (S):
          </note>
          <note>
            Herr talman! I utlåtande KU15 redovisar utskottet sina synpunkter
            på och ställningstaganden till den rapport som EU-kommissionen
            har lämnat rörande förbindelserna mellan kommissionen och de nationella
            parlamenten. Rapporten från kommissionen handlar om medlemsstaternas
            viktigare yttranden utifrån det så kallade Barrosoinitiativet,
            som kom för ett antal år sedan. Det handlade om hur den politiska
            dialogen mellan de nationella parlamenten, kommissionen och EU:s
            institutioner ska kunna öka och förbättras.
          </note>
          <note>
            Det finns anledning att påminna om alla kanske inte har hört
            det utifrån vilka konstitutionella förutsättningar vi kan föra
            en politisk dialog från det här huset och ut i Europa. I regeringsformen,
            det vill säga en av våra grundlagar, regleras det att det är regeringen
            som har huvudansvaret för att företräda Sverige utanför Sveriges
            gränser. Vi har samtidigt en ordning som gör det möjligt för riksdagen
            att fatta beslut om utskottens utlåtanden exempelvis över grön-
            och vitböcker och andra EU-dokument, men de beslut som riksdagen
            fattar över utskottets utlåtanden saknar konstitutionell bindning.
            Det kan vara viktigt att veta. Regeringen kan under ett parlamentariskt
            ansvar företräda en annan uppfattning vid till exempel ett rådsmöte
            än den uppfattning som kommer till uttryck i ett kammarbeslut
            i anledning av ett utskottsutlåtande.
          </note>
          <note>
            När det gäller riksdagens möjligheter till direktkommunikation
            med bland annat kommissionen är det egentligen endast utifrån
            en utgångspunkt, nämligen det vi pratade om i förra ärendet, subsidiaritetsmekanismen.
            Det är den enda konstitutionella förutsättningen för riksdagen
            att ha kommunikation utanför landets gränser utifrån vad som regleras
            i riksdagsordningen. Jag kände att det kunde vara viktigt att
            veta för den som inte kände till det att det här är de konstitutionella
            förutsättningarna.
          </note>
          <note>
            I utlåtandet lyfter vi fram några saker, herr talman, som jag
            skulle vilja poängtera. Först och främst vikten av en nationell
            demokratisk process, och det ställer jag mig bakom för egen del.
            Det är lite grann det som vi pratade om nyss. Demokratin kan inte
            bara vara ett skyltfönster, utan det måste också finnas ett innehåll.
            Därför är det viktigt att vi har en demokratisk process i respektive
            land inför besluten i EU. Man kan av rent principiella skäl ha
            den uppfattningen att det är viktigt att människors tillit och
            förtroende finns för de beslut som fattas inom ramen för samarbetet
            inom unionen. Jag är av erfarenhet övertygad om att ju bättre
            besluten är förankrade, desto bättre blir de även i sak. Vi kan
            rimligen inte säga att vi är de enda som har begripit det och
            därmed de enda som kan komma fram till bra beslut. Om vi har en
            process där många är medverkande bör det rimligen leda till bättre
            beslut.
          </note>
          <note>
            Detta är en av de stora utmaningarna i EU-projektet som sådant.
            Utan medborgarnas stöd kommer EU-projektet på sikt att förlora
            i legitimitet och erodera.
          </note>
          <note>
            Lars Elinderson gjorde några reflexioner över det som nu sker
            på Cypern. Ta det till er och fundera lite på hur det kan bli
            när människor upplever att besluten fattas långt ifrån deras egen
            vardag. Jag tror att det är viktigt att människor känner att besluten
            inte försvinner från deras vardag. Vissa beslut måste naturligtvis
            tas gemensamt för att de ska få någon verkan. Vissa åtgärder måste
            vidtas gemensamt därför att det inte finns några nationsgränser
            som stänger in miljöproblem och liknande. Men det viktiga är förhållningssätt
            och attityder. Det är viktigt att EU:s institutioner inte agerar
            utifrån att målet skulle vara att ge EU mer makt än vad som ligger
            i medlemsstaternas och deras medborgares intressen. Utgångspunkten
            måste i stället, herr talman, vara att kompetensfördelning bygger
            på respekt för varje medlemslands specifika förutsättningar och
            konstitutionella traditioner.
          </note>
          <note>
            Jag skulle vilja fästa kammarens uppmärksamhet på några ställningstaganden
            och markeringar som görs i utlåtandet. Vi markerar att kommissionen
            naturligtvis kan ge rekommendationer till enskilda länder exempelvis
            om den ekonomiska politiken. Ekonomisk politik är någonting vi
            diskuterade för några veckor sedan i samband med den så kallade
            finanspakten. Kommissionen kan alltså ge rekommendationer, men
            det är då viktigt att de just är rekommendationer, ett uttryck
            för kommissionens uppfattning men inte bindande för medlemsstaterna.
            Det är viktigt.
          </note>
          <note>
            I Sverige är det den här församlingen som ytterst beslutar om
            utformningen av den svenska ekonomiska politiken. De politiska
            avvägandena och vägvalen gör vi på egen hand.
          </note>
          <note>
            Medborgerliga fri- och rättigheter med bland annat skyddet för
            den personliga integriteten är, hävdar jag, en av hörnstenarna
            i vårt svenska samhällsbygge. Därför är det viktigt att vi har
            uppmärksamheten riktad på den målkonflikt som kan uppstå när det
            i sig kan vara önskvärt med en åtgärd till skydd för samhället
            och medborgarna men samtidigt vara ett hot mot eller tveksamt
            för den personliga integriteten. Målkonflikter är till för att
            lösas, men för att kunna lösas måste de upptäckas. I EU-samarbetet
            är det därför viktigt att det finns en parlamentarisk insyn och
            kontroll för att uppnå en balans mellan åtgärder för att skydda
            samhället och medborgarna å ena sidan och åtgärder till skydd
            för der enskildes rättigheter å den andra. Härvidlag gör vi en
            angelägen markering i utlåtandet. Vi framhåller just vikten av
            att det finns en parlamentarisk övervakning av såväl Europols
            som Eurojusts verksamhet.
          </note>
          <note>
            Herr talman! Jag utgår ifrån att riksdagen även den här gången
            beslutar i enlighet med utskottets förslag och avslutar därför
            med att yrka bifall till utskottets förslag i utlåtande KU15.
          </note>
          <note type="speaker">
            Anf. 9 KARL SIGFRID (M):
          </note>
          <note>
            Herr talman! Som utskottskollegan Billy Gustafsson berättade
            är detta ett utlåtande som är ett svar på en EU-rapport om kontakterna
            mellan å ena sidan medlemsländernas nationella parlament och å
            andra sidan EU-kommissionen. Vårt svar bygger dels på egna iakttagelser,
            dels på yttranden som vi har hämtat in från andra utskott.
          </note>
          <note>
            Som vi i konstitutionsutskottet har sagt flera gånger tidigare
            tar vi här i riksdagen gärna emot all information som vi kan få
            om EU:s lagstiftningsarbete, och helst i ett så tidigt skede som
            möjligt. Om vi vill ha inflytande måste vi veta vilka förslag
            som kommissionen planerar att lägga fram så att vi på ett seriöst
            sätt kan ta ställning till dem. Samtidigt måste kommissionen ha
            i åtanke att när riksdagen gör ett uttalande utgör inte det uttalandet
            Sveriges officiella ståndpunkt. Utåt är det, som Billy Gustafsson
            också påpekade, regeringen som företräder landet.
          </note>
          <note>
            Med jämna mellanrum utformar EU-kommissionen budgetrekommendationer
            till enskilda medlemsländer. Även i det arbetet vill kommissionen
            involvera nationella parlament. Det är en nyhet i det här betänkandet
            jämfört med tidigare betänkanden. Vi hanterar ju de här rapporterna
            från EU-kommissionen en gång om året.
          </note>
          <note>
            Finansutskottet har lämnat två kommentarer till det här förslaget
            att involvera riksdagen även i budgetrekommendationsdiskussioner,
            och vi i KU instämmer i dessa.
          </note>
          <note>
            Den första kommentaren är att vi även fortsättningsvis bör ha
            en nationell demokratisk process när vi slår fast den svenska
            ståndpunkten. Det är riksdagens viktigaste ingång i EU:s lagstiftningsarbete.
            Billy Gustafsson pratade om vikten av en nationell demokratisk
            process. Jag tror att det syftade på ungefär samma sak som jag
            vill säga.
          </note>
          <note>
            Den andra kommentaren är att EU:s budgetrekommendationer saknar
            juridisk betydelse. De är just rekommendationer som enskilda medlemsländer
            kan välja att beakta eller inte beakta om man inte tycker att
            de är särskilt kloka, vilket de kanske inte alltid är.
          </note>
          <note>
            Ska det ske en direkt dialog mellan kommissionen och riksdagen
            om budgetrekommendationerna ska det ske på riksdagens initiativ
            och på villkor som riksdagen bestämmer. I praktiken kan det handla
            om att riksdagen anordnar öppna utfrågningar av personer från
            EU-kommissionen.
          </note>
          <note>
            Just nu pågår det också ett arbete med att skapa en starkare
            parlamentarisk kontroll av Europol, den europeiska myndigheten
            för samverkan mellan nationella polismyndigheter. Efter att arbetet
            försenats anser justitieutskottet, och även vi, att åtminstone
            den nya, reviderade tidsplanen ska hållas. Eftersom polisverksamhet,
            även när den är berättigad, kan begränsa enskildas frihet och
            enskildas personliga integritet är det önskvärt med mer demokratisk
            insyn. Kontrollen av Europol bör dessutom vara resurseffektiv,
            precis som all annan verksamhet, vilket bland annat betyder att
            den helst bör ske utan att vi behöver bilda några nya myndigheter.
          </note>
          <note>
            Med de kommentarerna yrkar jag bifall till utskottets förslag
            i utlåtandet.
          </note>
          <note>
            Överläggningen var härmed avslutad.
          </note>
          <note>
            8 § Högskolan
          </note>
          <note>
            Föredrogs
          </note>
          <note type="speaker">
            Anf. 10 LOUISE MALMSTRÖM (S):
          </note>
          <note>
            Herr talman! Häromveckan uppvaktade jag en ettåring. Vår närmaste
            granne fick ett barn förra året som vi emellanåt får sitta barnvakt
            till. Därför har vi haft förmånen att följa den här lilla krabatens
            första år i livet. Som ni vet är utvecklingen explosionsartad
            de första åren, och märkligt nog glömmer man bort det när ens
            egna barn har lämnat småbarnsstadiet.
          </note>
          <note>
            Därför är det fantastiskt med påminnelser kring det där obändiga
            jag kan som små barn utstrålar. Det är fantastiskt att så konkret
            bli påmind om hur ny kunskap och nya insikter hela tiden förändrar
            oss som individer. Den där drivkraften att lära nytt, anta nya
            utmaningar och fortsätta omforma sig själv till något som inte
            är på förhand givet finns i grunden hos varje liten människa.
            Även om man växer upp under de mest ogynnsamma förhållandena finns
            det där fröet någonstans, och så länge man ger det den allra minsta
            näring upphör det inte att växa förrän livet självt upphör.
          </note>
          <note>
            Jag tycker att det är mycket goda argument för att ta till vara
            varje människas kraft och utvecklingspotential och för att erbjuda
            goda möjligheter till livslångt lärande.
          </note>
          <note>
            Herr talman! Därför är det med en viss sorgsenhet jag kan säga:
            Säg mig om ni har en högskoleutbildning, så ska jag säga er vem
            ni är, åtminstone rent statistiskt!
          </note>
          <note>
            Om ni har en högskoleutbildning vet jag till exempel att det
            är ganska osannolikt att era föräldrar enbart har grundskoleutbildning
            eftersom det bara är 21 procent av barnen till sådana föräldrar
            som läser vidare, till skillnad från 84 procent av de forskarutbildade
            föräldrarnas barn. Jag kan gissa att ni bor nära ett stort, anrikt
            universitet, att ni har goda familjeinkomster, att ni i större
            utsträckning än snittet har god hälsa, är aktiva kulturkonsumenter,
            läser skönlitteratur och utnyttjar ert demokratiska mandat, både
            i allmänna val och som aktiva samhällsmedborgare. Och om ni säger
            att ni är professorer kan jag dessutom statistiskt bestämma ert
            kön till män.
          </note>
          <note>
            Det mest uppenbara dilemmat i detta är att vi misshushållar med
            mänskliga resurser genom att inte arbeta mer aktivt med breddad
            rekrytering. Det finns verktygslådor för sådant arbete, både för
            lärosätena själva och för politiken. Men i och med att det arbetet
            prioriteras ned i stället för att belönas är snedrekryteringen
            på väg att öka igen.
          </note>
          <note>
            Precis som förr finns i dag en stor begåvningsreserv som står
            och stampar och som både vill och har förmåga till högre studier,
            men som vi inte erbjuder någon plats. I värsta fall får de inte
            sin drivkraft att lära nytt tillvaratagen alls. I allra värsta
            fall landar de i försörjningsstödsstatistiken, och förutom de
            mänskliga kostnader som uppstår i och med att man inte känner
            sig behövd kostar de samhället miljontals kronor.
          </note>
          <note>
            Herr talman! Det är allvarligt nog att vi inte har högre ambitioner
            vad gäller breddad rekrytering och att kvinnor, trots att de presterar
            bättre genom precis hela utbildningssystemet, väljs bort ju längre
            upp i karriären de hamnar. Det hotar faktiskt hela akademins legitimitet
            i samhället. Det är allvarligt att vi inte förmår ta till vara
            kompetensen hos hela befolkningen.
          </note>
          <note>
            Men det blir än allvarligare när vi lyfter blicken och ser hur
            mycket vårt land verkligen behöver de där individerna som inte
            får chansen. Om vi ska klara den internationella konkurrensen
            behöver vi en betydligt större andel eftergymnasialt utbildade.
            Vi har sagt att åtminstone 50 procent behöver gå vidare till högskola
            eller yrkeshögskola. Det är egentligen inte någon särskilt hög
            siffra. Det är fler än så som vill läsa vidare och fler än så
            som gör det i många andra länder.
          </note>
          <note>
            Men i en tid när söktrycket är högt och omvärlden investerar
            i högre utbildning för framtiden väljer regeringen att sänka ambitionerna
            när det gäller den andel som går vidare till högre studier och
            dra ned på antalet platser.
          </note>
          <note>
            Om vi inte hade byggt ut högskolan i hela landet och arbetat
            aktivt med att bredda rekryteringen under 90-talet och början
            av 2000-talet hade vi redan legat i strykklass. Nu är vi bara
            medelmåttor, med lägre ambitioner än länder som Storbritannien,
            Polen, Danmark och Holland.
          </note>
          <note>
            För mig blir det omöjligt att inte se att 10 000 färre platser
            i år innebär 10 000 stängda dörrar i ansiktet på 10 000 individer
            fyllda av just det där jag kan, jag vill, jag törs som finns någonstans
            inom oss alla. Antalet platser behöver öka, inte minska, inte
            minst med tanke på att antalet 2025-åringar ökar även i år och
            med tanke på hur hög arbetslösheten är. Men det får naturligtvis
            inte ske på bekostnad av kvaliteten.
          </note>
          <note>
            Sambandet mellan lång utbildning och etablering på arbetsmarknaden
            är linjärt. Det är oerhört viktigt med anställbarhet, och yrkeshögskolan
            är ett lysande exempel på hur det kan fungera när det fungerar
            som bäst. Den skulle kunna spela en ännu större roll om den tilldelades
            fler platser. Men även högskolestudenters utbildning behöver ha
            god anknytning till arbetsmarknaden, och studie- och yrkesvägledning
            måste fungera väl genom hela utbildningssystemet, så att studenter
            kan fatta beslut på goda grunder.
          </note>
          <note>
            Jag vill påminna om att det också finns andra utmaningar än matchningsproblematiken.
            Att de mest studiemotiverade når anställbarhet på så kort tid
            som möjligt är faktiskt inte det enda målet för högre utbildning.
            Vi har fler samhällsutmaningar att angripa klimathot, ojämlikhet,
            ohälsa, bristande demokrati. Vårt samhälle skulle må bra av mer
            kritiskt tänkande, mer bildning, mer kreativitet och mer innovationskraft.
          </note>
          <note>
            Den som studerar på högskolan förbättrar inte bara sina chanser
            på arbetsmarknaden avsevärt och bidrar till Sveriges tillväxt,
            utan han eller hon utvecklas också som människa, ser sammanhang
            och får nya perspektiv på tillvaron. Ju fler som tar del av högre
            studier, desto större motvikt blir det till den devalvering av
            bildning, kunskap och kultur som jag tycker mig kunna se i vårt
            samhälle i form av antipluggkulturer, försämrad läsförståelse,
            ökad främlingsfientlighet, triviala kvällstidningsrubriker och
            alltmer idiotiska tv-programsidéer.
          </note>
          <note>
            Eftersom vi lever i en tid där de tekniska möjligheterna för
            att bilda sig och ta del av ny kunskap i en öppen utbildningskultur
            ökar för var dag som går måste vi också använda dessa möjligheter
            i samhällsbygget om vi ska kunna utgöra en motvikt till det som
            är förenklat och fördummat.
          </note>
          <note>
            Herr talman! Jag vill avsluta med en vädjan till majoriteten
            i utskottet att tillsammans med oss i bred majoritet anta alla
            dessa utmaningar. Släpp er gamla debatteknik som går ut på att
            ta billiga poäng genom att påstå att vi måste välja mellan kvalitet
            och kvantitet och att vi bara bryr oss om det senare. Släpp den
            politik som orsakar skandalrubrikerna och de oroade inläggen,
            inte bara från oss socialdemokrater utan också från så vitt skilda
            håll som TCO, Svenskt Näringsliv, Teknikföretagen, ett flertal
            lärosäten och ENQA, för att nämna några.
          </note>
          <note>
            Det finns en oro för att vi aldrig kommer att klara konkurrensen
            med så låg andel högskole- och yrkeshögskoleutbildade, oro för
            matchningsproblem och misslyckade rekryteringsförsök, oro för
            den ökade snedrekryteringen, oro för ett kvalitetsutvärderingssystem
            som ensidigt premierar vissa saker och inte håller måttet internationellt
            och oro för kompetensförsörjning i hela landet.
          </note>
          <note>
            Dimensionera högskolan och yrkeshögskolan efter efterfrågan och
            förmåga. Stäng inte dörren i ansiktet på dem som både vill och
            kan. Ta till vara den naturliga nyfikenheten och den inneboende
            kraften hos de individer som står och stampar och vill in. Gör
            en seriös översyn av högskolelandskapet för att kunna utveckla,
            och eventuellt avveckla, med goda argument i stället för godtycklig
            strypning. Att bara backa upp en handfull elitinstitutioner är
            varken en framgångsrik lösning på de framtida utbildningsbehoven
            eller på hur man ökar kvaliteten i den högre utbildningen och
            forskningen. Sverige behöver både stora breda universitet och
            specialiserade mindre högskolor.
          </note>
          <note>
            Gör allt detta för alla de 10 000 i år och 20 000 nästa år som
            står och stampar, vill in och är fyllda av lusten att lära och
            jag kan också.
          </note>
          <note>
            Herr talman! Jag yrkar bifall till reservationerna 1 och 11 men
            står naturligtvis bakom innehållet i samtliga våra reservationer
            och i det särskilda yttrandet.
          </note>
          <note type="speaker">
            Anf. 11 JABAR AMIN (MP):
          </note>
          <note>
            Herr talman! I dag debatterar vi högskolan och de villkor som
            ska gälla vid ansökan till och i högskolan. Redan för ett och
            ett halvt år sedan väckte vi från Miljöpartiet en motion om vikten
            av att meritpoäng ska ges även till dem som läser modersmål och
            inte bara till dem som läser moderna språk.
          </note>
          <note>
            Hösten 2010 började nya regler att gälla för antagning till högskolan.
            Genom att läsa särskilda så kallade meritkurser får eleven extra
            poäng, meritpoäng, att lägga till sitt meritvärde och därmed förbättra
            förutsättningarna att komma in på en särskild högskoleutbildning.
            En del av dessa meritkurser är de i moderna språk. Det gäller
            bland annat fördjupningskurser i moderna språk. Syftet är att
            få fler att läsa språk på gymnasiet. Alla språk som läses enligt
            kursplanen för ämnet moderna språk är meriterande.
          </note>
          <note>
            Det nuvarande meritpoängssystemet begränsar tyvärr många elever
            genom att det utgår från att svenska är alla elevers modersmål.
            Många elever i den svenska skolan läser i dag svenska som andraspråk.
            Vid sidan av har de sedan modersmålsundervisning samt kurser i
            engelska. Att utöver detta aktivt välja att läsa ytterligare kurser
            i så kallade moderna språk innebär att dessa elever läser mer
            språk men inte belönas för det i meritpoängssystemet.
          </note>
          <note>
            Miljöpartiet menar att elever som av olika anledningar bedriver
            modersmålsstudier inte ska missgynnas av det nuvarande meritpoängssystemet.
            Om vi över huvud taget ska ha ett meritpoängssystem och premiera
            språkkunskaper vid antagning till högskolan anser vi att kunskaper
            som eleven tillägnat sig genom studier i modersmålet naturligtvis
            ska vara meriterande på samma sätt som moderna språk. Med anledning
            av detta föreslår vi att regeringen ska få i uppdrag att verka
            för att även kunskaper i modersmålet ska ge meritpoäng.
          </note>
          <note>
            Herr talman! Under de senaste decennierna har teknikutvecklingen
            gått i rasande fart. Hela samhället håller på att digitaliseras.
            Det som för några år sedan mer eller mindre var omöjligt att på
            ett enkelt och snabbt sätt få reda på kan man nu få veta genom
            några klick på tangentbordet. Den nya tekniken har fört mycket
            positivt med sig, och allt fler människor och länder använder
            sig av nätet. Sverige är ett av de länder i världen som har den
            mest teknikvänliga befolkningen, delvis på grund av breda satsningar.
          </note>
          <note>
            Allt tyder på att framtidens utbildningar kommer att vara mer
            beroende av nätet. En växande andel studenter väljer i dag att
            studera genom nätutbildningar eller distansutbildningar. Mellan
            2003 och 2009 ökade antalet svenska nätstudenter från 20 000 till
            40 000 helårsstudenter. I dag läser 80 000 studenter hela eller
            delar av sin högskoleutbildning på nätet, vilket motsvarar 14
            procent av helårsstudenterna.
          </note>
          <note>
            Svenska högskolor erbjuder årligen omkring 3 500 fristående kurser,
            90 yrkesexamensprogram och 130 generella program på nätet. Just
            därför är det viktigt att se över hur möjligheten till större
            användning av nätutbildningar och distansutbildningar kan utvecklas.
          </note>
          <note>
            Herr talman! Bedömning är en helt central del i skolans arbete
            med att stimulera lärande och kunskapsutveckling. Alla processer
            som bidrar till att göra lärandet synligt för eleven är viktiga
            för elevens framtida utveckling.
          </note>
          <note>
            Bedömning för lärande synliggör elevens kunskaper och effekterna
            av undervisningen så att lärarna kan förstå bättre vad som fungerar
            i undervisningen och vilka behov eleverna har. Därför måste bedömningen
            av elevens prestationer utformas på ett sådant sätt som gynnar
            elevens utveckling mot de mål som läroplanen fastställer.
          </note>
          <note>
            En granskning som Skolinspektionen gjorde 2011 visade dock på
            att endast en liten andel av de nyexaminerade lärarna fått tillräcklig
            utbildning i bedömning. Man fann att många lärare är osäkra på
            hur de ska bedöma yngre elevers kunskaper och inte alltid utgår
            från de krav som ställs i kursplanerna.
          </note>
          <note>
            Det saknas ofta ett samband mellan målen för undervisningen,
            det som sker i klassrummet och hur eleverna sedan bedöms. Ett
            sätt att förbättra situationen är att stärka bedömningskompetensen
            i lärarutbildningen.
          </note>
          <note>
            Herr talman! I Sverige finns det i dag ca 40 Waldorfskolor. Dessa
            skolor är godkända av Skolinspektionen som fristående skolor och
            undervisar enligt Waldorfskolans läroplan. Waldorfskolorna har
            alltsedan 50-talet varit en viktig del av det svenska skolväsendet
            som på många sätt har bidragit till utvecklingen och mångfalden
            av den svenska skolan.
          </note>
          <note>
            Det har tidigare funnits en integrerad utbildning för att bli
            behörig Waldorflärare. Denna utbildning har genomförts av Waldorflärarhögskolan,
            först i samarbete med Lärarhögskolan i Stockholm och sedan med
            Stockholms universitet. Tyvärr har Stockholms universitet för
            ett tag sedan avbrutit detta samarbete. Sedan en tid tillbaka
            är utbildningen av Waldorflärare därmed inte längre en integrerad
            och finansierad del av den svenska lärarutbildningen.
          </note>
          <note>
            Samtidigt har regeringen i en förordning beslutat att Waldorflärare
            är behöriga att undervisa i Waldorfskolor. Å ena sidan ställer
            regeringen krav på att lärarna ska vara behöriga och utbildade
            Waldorflärare, å andra sidan tar regeringen inget ansvar för att
            finansiera denna utbildning.
          </note>
          <note>
            Det är mycket märkligt, menar vi, att regeringen ställer krav
            på Waldorflärarutbildning men inte säkerställer att denna lärarutbildning,
            på samma sätt som all annan lärarutbildning i Sverige, finansieras
            offentligt. Det är regeringen som har det övergripande ansvaret
            i denna fråga.
          </note>
          <note>
            Vi menar att det inte duger att, som regeringen gör nu, skylla
            på att detta är en sak enbart för universiteten själva och Waldorflärarhögskolan
            att komma överens om på tu man hand. Det som behövs för att vi
            även i fortsättningen ska ha tillgång till utbildade och kompetenta
            Waldorflärare i Sverige är att regeringen tar initiativ för att
            säkerställa Waldorfhögskoleutbildningens existens.
          </note>
          <note>
            Vi vet att regeringen nu har börjat samtala med Waldorflärarutbildningen
            och utlovat förbättringar, men hitintills har vi bara hört fagra
            löften och inte sett någon verklighet.
          </note>
          <note>
            Regeringen har skapat ett stort problem som kan bli Waldorfskolornas
            slut i Sverige. Det måste regeringen ta ansvar för.
          </note>
          <note>
            Det som nu efterfrågas är vad regeringen avser att göra för att
            säkerställa att Waldorflärarutbildningen i Sverige finns kvar,
            är fullt finansierad och att vi kan känna oss trygga med att det
            även i framtiden kommer att finnas behöriga Waldorflärare i Sverige.
          </note>
          <note>
            Herr talman! Med det vill jag avslutningsvis yrka bifall till
            reservationerna 7 och 10, men vi står självfallet bakom alla våra
            reservationer.
          </note>
          <note type="speaker">
            Anf. 12 RICHARD JOMSHOF (SD):
          </note>
          <note>
            Herr talman! Trevligt att vara här! Det är många vänliga ansikten
            som jag känner igen. Kul att se er igen! Och jag menar det.
          </note>
          <note>
            Jag tänker fatta mig kort i dag. Jag tänker koncentrera mig på
            en av de motioner jag har väckt som berör högskolan.
          </note>
          <note>
            Även om det finns orosmoln, som berördes i det första inlägget
            i dag, är det fortfarande så att Sverige ligger högt vad gäller
            andelen människor som genomgår en högre utbildning. Vi har en
            förhållandevis väl utbyggd högskola vad gäller antalet utbildningsplatser.
            Vi har även vad jag anser vara en ganska hygglig geografisk spridning
            på våra högskolesäten.
          </note>
          <note>
            Ändå finns det brister i våra utbildningar, vilket bland annat
            Riksrevisionens rapport från 2009 om anställbarhet efter högskolestudier
            visar. Samtidigt som rapporten visar att vissa högskolor har ett
            mycket väl utvecklat system för samverkan med näringslivet under
            studierna visar den också att det är betydligt sämre ställt vid
            andra högskolor vad gäller denna samverkan.
          </note>
          <note>
            Kvaliteten varierar och den varierar ganska ordentligt. Det är
            någonting som borde väcka oro både hos vår regering och hos våra
            beslutsfattare. Det handlar trots allt om att våra studenter ska
            vara anställbara efter avslutade studier. Det handlar också om
            att vi ska få ned arbetslösheten, inte minst när det gäller våra
            ungdomar, samtidigt som vår konkurrenskraft måste stärkas.
          </note>
          <note>
            Ett nära samarbete mellan högskola och näringsliv underlättar
            för våra studenter att etablera kontakter med näringslivet, vilket
            naturligtvis ökar chanserna att man som student erhåller ett jobb
            efter avslutade studier. Ett sådant samarbete ökar dessutom möjligheterna
            att verklighetsanpassa studierna så att de är optimerade, och
            det här är viktigt, i förhållande till de krav som dagens näringsliv
            ställer på utbildningen.
          </note>
          <note>
            Ytterligare ett problem som Riksrevisionen lyfter fram är att
            uppföljningen av studenternas anställningsmöjligheter efter avslutad
            utbildning inte sker i den omfattning eller med den kvalitet som
            är önskvärd. Om det nu är som så att det brister vad gäller uppföljning
            och utvärdering är det naturligtvis mycket svårt att veta om en
            viss utbildning är optimerad efter dagens arbetsmarknadsbehov.
          </note>
          <note>
            Herr talman! Nu är det så att det har skett förbättringar. Det
            har till och med jag insett. Jag läste det faktiskt i går. Det
            är glädjande. Men det finns mer att göra på området. För att säkerställa
            att man gör relevanta utvärderingar fortlöpande menar jag att
            det ska skrivas in i högskolelagen, och då ska det alltså tydligt
            framgå att lärosätena ska ha en skyldighet att fortlöpande följa
            upp examinerade studenters erfarenheter av sin utbildning, men
            också vilken framgång de röner när de är klara med sin utbildning.
            Hur ser det ut? Har de fått jobb? Hur länge går de arbetslösa?
            Vart har de tagit vägen? Har de studerat vidare? Det här är oerhört
            viktigt. Det menar jag ska skrivas in i högskolelagen. Det har
            åtminstone inte skett. Jag dubbelkollade det för säkerhets skull
            i högskolelagen i går.
          </note>
          <note>
            Det är dessutom så att det fortfarande finns brister. Nu har
            vi inget högskoleverk längre, men för bara några månader sedan
            påtalade Högskoleverket att det fanns ett antal brister. Man menar
            att det gäller en avsaknad av mätbara indikatorer och mål för
            samverkan med arbetslivet. Det är ändå en ganska allvarlig kritik.
            Jag menar att det naturligtvis måste åtgärdas.
          </note>
          <note>
            Med det vill jag yrka bifall till reservationerna 3, 6 och 8.
          </note>
          <note type="speaker">
            Anf. 13 BETTY MALMBERG (M):
          </note>
          <note>
            Herr talman! I slutet av 1980-talet var jag aktiv inom studentfacklig
            verksamhet. När jag knappt 20 år senare kom in i riksdagen träffade
            jag kolleger från den tiden för att förhöra mig lite om vad det
            är som är på gång nu. Vad är det för viktiga frågor som vi bör
            ägna oss åt och fördjupa oss i?
          </note>
          <note>
            Det de svarade mig gjorde mig rätt beklämd. De sade: Du, Betty,
            det är precis samma frågor som var aktuella när vi var aktiva.
            Det handlar om kvalitet i högre utbildning, gymnasifiering av
            högskolan, studiefinansieringen och invandrarakademikernas situation.
            Det är tragiskt att höra och tragiskt att så många år får förflyta
            utan att någonting händer.
          </note>
          <note>
            Desto bättre känns det i dag med en alliansregering vid rodret.
            Äntligen ser vi att något börjar hända.
          </note>
          <note>
            Kvalitet har hamnat i fokus, och den påverkar numera till viss
            del även resursfördelningen. Dessutom har mycket resurser satts
            in för att ge bättre förutsättningar för lärosätena att faktiskt
            erbjuda utbildningar med kvalitet och inte bara många studieplatser.
            Visst måste det göra skillnad för kvaliteten att regeringen sedan
            den tillträdde har ökat anslagen per studieplats inom humsamsektorn
            med hela 60 procent. Visst är det också kvalitet att vi bättre
            matchar studenternas efterfrågan och arbetsmarknadens behov, i
            synnerhet av de dyra utbildningsplatserna såsom läkare och tandläkare
            där antalet nybörjarplatser har ökat med 44 respektive 36 procent.
            Detta medför att presumtiva studenter i dag faktiskt har en rimlig
            chans att antas till utbildningen i Sverige och inte prompt måste
            bege sig till länder såsom Rumänien, Ungern och Polen för att
            möjliggöra sina önskade studieval. Visst gynnar det också kvaliteten
            att alla lärosäten numera kan söka examensrätt inom smalare profilområden
            och att kvalitetsutvärderingssystemet fokuserar på studenternas
            resultat och inte bara på lärosätenas interna kvalitetsarbete.
          </note>
          <note>
            Kvalitet i högre utbildning hänger ju också samman med förkunskaper
            där hela utbildningssystemet utgör en sammanhållen kedja. Alliansregeringen
            har där satt ett ökat fokus på kunskap, tidigt stöd och tidig
            hjälp alltifrån lågstadiet och upp genom gymnasiet. Vi har dessutom
            skärpt kraven på förkunskaperna för att uppnå grundläggande behörighet
            till högre utbildning, och vi har infört meritpoäng för att uppmuntra
            fler att läsa fördjupningskurser i språk och matematik. Nu krävs
            det faktiskt godkänt i svenska, engelska och matematik. Många
            skulle nog tycka att det är en självklarhet, men så har tidigare
            inte varit fallet. Detta är ett sätt att medvetandegöra de unga
            om den arbetsinsats som kommer att krävas och samtidigt markera
            att högskolestudier ställer krav på ökat ansvarstagande och ökad
            självständighet jämfört med gymnasiestudier.
          </note>
          <note>
            För några år sedan presenterade Högskoleverket en rapport i vilken
            de hade tillfrågat universitetslärare om nya studenters kunskapsnivå.
            En majoritet av lärarna hävdade då att förkunskaperna hade förändrats
            de senaste åren dess värre till det sämre. Lärarna ansåg att studenterna
            hade det svårare än gårdagens studenter att uttrycka sig skriftligt,
            att de var svagare i matematik och att de hade för ytliga kunskaper
            till och med i engelska det tror vi faktiskt inte eftersom vi
            tror att svenska studenter är duktiga i engelska. Det var universitetslärarnas
            uppfattning. De var också oroade av att motivationen och ambitionen
            brister hos studenterna. Dessutom menade lärarna att många studenter
            kräver alltför mycket hjälp och service och att de inte tar ansvar
            för sina studier.
          </note>
          <note>
            Dåvarande universitetskanslern Flodström var bekymrad då han
            kommenterade rapporten. Han såg flera orsaker till den uppkomna
            situationen, däribland låga förkunskaper men också den bristande
            konkurrensen till olika utbildningar, vilket gör att det generellt
            sett krävs lägre betyg för att komma in. Det här är också en konsekvens
            av att antalet platser inom högskolan har byggts ut i en utsträckning
            som gör att konkurrensen är borta. Han menade därför att universitet
            och högskolor står inför stora utmaningar.
          </note>
          <note>
            För det första måste studenter med goda förkunskaper bli utmanade
            av sina studier. För det andra måste högskolorna jobba för att
            lyfta upp en grupp studenter från en låg kunskapsnivå till en
            fullgod akademisk nivå. För det tredje måste universitet och högskolor
            förmås bibehålla sina krav på kvalitet så att de inte sänker ribban
            för att studenterna ska bli godkända.
          </note>
          <note>
            Nu är det ännu för tidigt att veta vilken effekt reformerna på
            utbildningssidan som Alliansen har genomfört kommer att få för
            den högre utbildningen. Men jag tror att det är viktigt att hålla
            fokus på de uppräknade utmaningarna som Flodström såg också för
            de närmaste åren.
          </note>
          <note>
            En ytterligare fråga som diskuterades mycket då jag var studentfackligt
            aktiv var, som jag nämnde, invandrarakademikernas situation och
            deras svårigheter att komma in på arbetsmarknaden. Gruppen av
            utlandsfödda med akademisk utbildning utgör i dag en tredjedel
            av dem som har flyttat till Sverige, men bara hälften av dem har
            ett arbete som motsvarar deras utbildningsbakgrund och yrkeserfarenhet.
            Då liksom nu är detta ett stort resursslöseri, och det är glädjande
            att regeringen nu tar krafttag för att försöka råda bot på situationen.
          </note>
          <note>
            Det sägs ibland att Sverige har världens bäst utbildade taxichaufförer
            och att där finns både hjärnkirurger och ingenjörer bland dem
            som kör oss. Hur sant detta är vet väl ingen exakt. Men då länsstyrelsen
            i Västsverige drev projektet Korta vägen har jag fått mig berättas
            att när de sökte personer med läkarbehörighet hittade de några
            som jobbade som stuveriarbetare i Göteborgs hamn och andra som
            sålde korv på torget. Det är inte klokt hur vi misshushållar med
            mänsklig kompetens.
          </note>
          <note>
            Nu finns det hur som helst kompletterande utbildningar för flera
            olika yrkesgrupper, till exempel jurister, lärare, läkare och
            sjuksköterskor. En rad uppdrag har också lagts ut för att möta
            ett ökat behov av validering. Metoder ska förfinas och vidareutvecklas,
            och Universitets- och högskolerådet, UHR, har gjorts ansvarigt
            för all bedömning av utländsk utbildning alltifrån gymnasienivå
            till högskoleutbildningar. Det här har tidigare varit uppdelat
            på flera myndigheter, men nu blir det en portal in. Det kommer
            att underlätta och tydliggöra arbetet. Vidare ska åtgärderna följas
            upp. En första delrapport väntas i oktober. Detta är bra för samhällsekonomin,
            och vi måste naturligtvis inse att detta är stimulerande för den
            enskilde som tidigare har lagt ned tid, kraft och möda på att
            skaffa sig en akademisk utbildning och sedan inte har fått dra
            nytta av den i sitt nya land.
          </note>
          <note>
            Herr talman! När jag läser oppositionens motioner förvånas jag.
            Ambitionerna och visionerna med högre utbildning är svåra att
            identifiera, i stället presenteras allmänt skrivna förslag som
            vi har sett flera gånger tidigare år. Socialdemokraterna till
            och med upprepar ett förslag om att införa ett treterminssystem.
            Den möjligheten har funnits sedan början av 1990-talet. Det är
            tråkigt att vi inte lyfter upp diskussionen och tar till oss av
            vad som faktiskt fungerar i dag och i stället fokuserar resurserna
            och diskussionerna på sådant som vi faktiskt behöver förbättra.
          </note>
          <note>
            Splittringen mellan partierna i oppositionen är dessutom total.
            Av alla reservationer är det faktiskt bara en som lyckats samla
            åtminstone de tre rödgröna partierna.
          </note>
          <note>
            Detta visar att det på utbildningsområdet finns en spretig politik
            från fyra oppositionspartier som ska ställas mot en enig allianspolitik
            i de viktiga framtidsfrågorna som högre utbildning är.
          </note>
          <note>
            Min förhoppning är, avslutningsvis, att studenter som är aktiva
            i dag om 20 år inte ska mötas av samma besked som jag fick om
            att inget har hänt, utan att de stora och viktiga samhällsfrågor
            som de jobbar med nu faktiskt har klarats av och att man har gått
            vidare.
          </note>
          <note>
            Herr talman! Jag yrkar bifall till förslaget i betänkandet.
          </note>
          <note>
            I detta anförande instämde Michael Svensson (M).
          </note>
          <note type="speaker">
            Anf. 14 LOUISE MALMSTRÖM (S) replik:
          </note>
          <note>
            Herr talman! Betty Malmberg talar mycket om kvalitet. Det är
            naturligtvis avgörande. Hon pekar mycket på vad bristande grundutbildning
            kan leda till för utmaningar i högre utbildning. Det är också
            intressant.
          </note>
          <note>
            Apropå att vi ska fokusera på sådant som vi är överens om vet
            vi båda två att kvaliteten behöver öka, särskilt inom humsamområdet.
            Många studenter har så lite lärarledd tid som fyra timmar i veckan,
            ingen möjlighet till praktik och för lite handledartid när de
            skriver uppsatser och så vidare.
          </note>
          <note>
            Om ni väljer att fokusera så pass mycket på kvaliteten, vilket
            jag tycker är bra, undrar jag varför ni inte har högre anslag
            än vi har för kvalitetsförbättringar.
          </note>
          <note type="speaker">
            Anf. 15 BETTY MALMBERG (M) replik:
          </note>
          <note>
            Herr talman! Det var också en fråga att få! Jag har precis berättat
            om hur vi har ökat anslagen inom humsamområdet med 60 procent
            per utbildningsplats. Här har vi gjort krafttag, och det har vi
            gjort i samband med att vi sitter i majoritet. Vi sitter vid makten,
            och vi genomför de enorma resursförstärkningarna i ett sådant
            läge. Det talar sitt eget språk.
          </note>
          <note>
            Jag skulle vilja ställa en annan fråga till Louise Malmström,
            som uppehöll sig mycket vid detta att fler måste få chansen till
            högskoleutbildning. Jag håller naturligtvis till stor del med
            om det Malmström nämnde och när hon sade att det är viktigt att
            vi måste svara upp med antal platser.
          </note>
          <note>
            Jag läste en skrift som heter En högskolevärld i ständig förändring
            , som Högskoleverket gav ut precis innan det blev Universitetskanslersämbetet,
            där universitetskanslern pratar lite om överutbildning. Han reflekterar
            över det: Överutbildning, finns den? Det universitetskanslern
            nämner där är att man inom högskolesektorn i dag börjar debattera
            att det finns en inflation i högskoleplatser, och just detta att
            när hälften av en befolkning i princip har universitets- och högskoleutbildning
            eller yrkeshögskoleutbildning är risken att populariteten minskar.
            Där nämns också en rapport som FAS gav ut 2006 som säger att var
            tredje anställd har högre utbildning än jobbet kräver och att
            gruppen underutbildade är konstant medan gruppen rätt utbildade
            har minskat.
          </note>
          <note>
            Jag tycker att det är en viktig reflexion, och jag skulle gärna
            vilja höra hur Louise Malmström ser på den frågan.
          </note>
          <note type="speaker">
            Anf. 16 LOUISE MALMSTRÖM (S) replik:
          </note>
          <note>
            Herr talman! Först tycker jag att vi inte så mycket behöver debattera
            resursförstärkningar som vi är överens om. De här resursförstärkningarna
            är ju någonting som vi har varit överens om. Jag menade de 200
            miljoner som vi har lagt men som inte ni har lagt på kvalitetsförbättringar.
          </note>
          <note>
            Sedan tror jag inte ett smack på det där att vi skulle vara på
            väg in i ett samhälle där vi har för hög utbildning. Jag tror
            att det är en myt. Sambandet mellan hur man etablerar sig på arbetsmarknaden
            och vilken utbildning man har är fortfarande linjärt. Det finns
            länder som har betydligt större andel utbildad befolkning än vi,
            så jag tror inte att vi ligger i farozonen för det på många år.
          </note>
          <note>
            Jag tänkte på det här med kvalitet och kvantitet, och jag undrar
            varför ni bara resonerar så när det gäller inom högskolans snäva
            ram. Man kan faktiskt välja både kvantitet och kvalitet inom högskolan,
            och för den delen inom hela utbildningsområdet, och därmed stärka
            Sveriges konkurrenskraft, skapa jobb och se till att lösa matchningsproblematiken.
            Men då måste man välja bort kvantitativa satsningar på andra områden
            där det är mer osäkert om de skapar jobb eller inte. Man kan nämna
            krogmomssänkningar eller kraftiga sänkningar av bolagsskatten
            som sådana exempel.
          </note>
          <note>
            Ni kan väl inte mena att detta att ha högre ambitioner när det
            gäller utbildningsområdet är en mindre kvalitativ satsning än
            att det ska bli billigare pommes frites på krogen eller läx-RUT
            till exempel?
          </note>
          <note type="speaker">
            Anf. 17 BETTY MALMBERG (M) replik:
          </note>
          <note>
            Herr talman! Jag förstod mycket väl att det handlade om de extra
            pengar som ni har avsatt för kvalitet. Samtidigt handlar det om
            att vi har gjort dessa kraftfulla förstärkningar under pågående
            tid när alliansregeringen sitter på kassakistan. Det är tack vare
            en ansvarsfull ekonomi och tack vare en god överblick och god
            ekonomisk hushållning som vi har mäktat med att göra dessa stora,
            kraftiga förstärkningar som vi har gjort och också de stora, kraftiga
            förstärkningar som vi gör bland annat på de dyra utbildningarna,
            som jag nämnde, där antalet nybörjarplatser på läkarutbildningen
            ökats med hela 76 procent.
          </note>
          <note>
            Jag delar inte Louise Malmströms syn på detta med överutbildning.
            Jag tror personligen att det är en fråga som vi måste ha lite
            mer fokus på. Det handlar inte om att det blir så mycket bättre
            om man gör saker längre och gör saker dyrare. Om man ser att den
            andel som har rätt utbildning och rätt kompetens för jobben minskar
            tycker jag nog att man bör tänka på och reflektera över det, och
            inte avfärda det så lätt med att bara säga att det handlar om
            den högre utbildningen.
          </note>
          <note>
            Varför? Ja, ser vi på den här frågeställningen finns begreppet
            försörjningskvot, som Statistiska centralbyrån räknar fram. Ser
            vi då på hur många vi som är yrkesarbetande i dag ska kunna försörja
            kommer vi att få en ansträngd situation om inte fler går in i
            utbildning tidigt och kanske fler läser en utbildning som är mer
            avpassad för de behov vi har på arbetsmarknaden.
          </note>
          <note>
            Det här tror jag är viktigt. Vi talar om etableringsålder, och
            den är 29 år i Sverige i dag. Vi måste se hur vi ska kunna hantera
            den ekvationen för att få en god välfärd.
          </note>
          <note type="speaker">
            Anf. 18 ROGER HADDAD (FP):
          </note>
          <note>
            Herr talman! Jag vill först yrka bifall till förslaget i betänkandet
            och avslag på motionerna.
          </note>
          <note>
            Folkpartiet och alliansregeringen har de senaste åren fattat
            ett antal strategiska beslut för att höja kvaliteten i grund-
            och gymnasieskolan men också i den svenska högskolan. Målet är
            att hålla en internationellt sett hög kvalitet. Vi har tidigare
            debatterat och fattat beslut om nya satsningar inom forskningsområdet,
            men högskolan är också av central betydelse för vår välfärd och
            Sveriges utveckling. Betänkandet tar upp många delar, men jag
            vill här fokusera på ett antal områden där jag tror att de största
            skillnaderna finns mellan Alliansen/Folkpartiet, och de rödgröna,
            i synnerhet Socialdemokraterna.
          </note>
          <note>
            För det första gäller det synen på lärosätenas roll och ansvar.
            Vi har i regeringen aktivt verkat för och bidragit till att öka
            den akademiska friheten. Hur rektor använder sin budget, hur lärosäten
            lägger upp sina utbildningar, vilka moment de satsar på och hur
            de väljer att bedriva sin undervisning är lärosätets ansvar, inte
            riksdagens. I många S-motioner glömmer man tyvärr bort denna viktiga
            princip och vill detaljstyra högskolornas verksamhet. Min fråga
            blir: På vilket sätt vill Socialdemokraterna öka den akademiska
            friheten?
          </note>
          <note>
            För det andra gäller det utbud av högskoleplatser och kvalitetsuppföljning
            av desamma. Oberoende av de tillfälliga satsningarna på extra
            högskoleplatser visar statistiken, trots en marginell minskning
            sedan 2011, att andelen studerande vid Sveriges högskolor och
            universitet aldrig har varit så hög som i dag drygt 320 000 studenter.
          </note>
          <note>
            Efter Louise Malmströms inlägg måste jag påminna om, eftersom
            Socialdemokraterna enbart fokuserar på akademiska studier, att
            vi har en yrkeshögskola med väldigt goda resultat. Där finns 40
            000 studerande, och en stor andel av dem har redan en akademisk
            utbildning men har valt att gå över till yrkeshögskoleutbildningar
            därför att det är ett mer effektivt sätt att komma ut i arbetslivet.
            Jag säger detta för att lite grann nyansera Socialdemokraternas
            betoning av hur viktigt det är att öka antalet platser.
          </note>
          <note>
            Herr talman! För många studenter är studier vid högskolan en
            viktig investering för ett framtida yrkesliv, och det är viktigt
            att det så långt det går skapas utbildningsmöjligheter för enskilda
            som vill utvecklas och därmed stärka sina karriärmöjligheter.
          </note>
          <note>
            Detta får dock inte innebära som man ibland kan få intryck av
            i vissa S-motioner eller för den delen i de interpellationsdebatter
            man kan ta del av här i kammaren nästan varje tisdag en okontrollerad
            expansion av antalet högskoleplatser utan några som helst krav
            på kvalitet. Lärosäten som lockar studenter ska premieras. Lärosäten
            som klarar examensgranskningarna är de som främst ska få bedriva
            högskoleutbildning på statens uppdrag. När det gäller indikatorer
            som följer lärosätenas samverkan med det omgivande samhället är
            det angeläget att regeringen återkommer i ärendet. För arbetet
            med att utveckla indikatorerna finns också medel avsatta i statsbudgeten.
          </note>
          <note>
            Universitetskanslersämbetet har vidare hittat en bra modell där
            man granskar hur studenterna når examensmålen. Vi ser också tydligt
            i ämbetets granskningar att de utbildningar som ifrågasattes under
            förra och förrförra årets granskningar har avvecklats vid lärosätena,
            vilket är positivt.
          </note>
          <note>
            Den tredje skillnaden är synen på resursfördelningssystemet.
            Detta hänger ihop med min punkt om kvalitet i högskolan. Resurser
            är viktiga, men de ska i första hand finansiera utbildningar på
            universitet och högskolor som håller måttet. Bra lärosäten gynnas
            av ett sådant system, och det är mycket positivt.
          </note>
          <note>
            Herr talman! Jag tolkar S-motionärerna som att de inte är riktigt
            till freds med kvalitetsindikatorn som fördelningsprincip. Min
            fråga blir då: Vilken annan princip eller fördelningsnyckel ska
            vara vägledande när staten fördelar skattepengar till lärosätena?
          </note>
          <note>
            Att regeringen beslutade att införa ett nytt system föranleddes
            också av dåvarande Högskoleverkets önskemål. Det gäller både resursfördelningssystemet
            och kvalitetsutvärderingssystemet.
          </note>
          <note>
            Det är först i och med ikraftträdandet av det nya systemet med
            kvalitetsbaserad resursfördelning, som för övrigt trädde i kraft
            den 1 januari 2013, som vi har fått en tydlig koppling mellan
            kvalitet och resursfördelning. Det är kärnan i Folkpartiets och
            Alliansens högskolepolitik. Om detta säger Socialdemokraterna
            ingenting. Att efter knappt tre månader kritisera detta är inte
            trovärdigt.
          </note>
          <note>
            Det finns fortsatta utmaningar i högskolan. Arbetet med att förbättra
            kopplingen till arbetslivet är viktigt. Arbetet för jämställdhet
            är också viktigt. Här inväntar vi de utredningar och det arbete
            som Delegationen för jämställdhet i högskolan har gjort liksom
            att regeringen har beslutat om nya rekryteringsmål för professorer.
          </note>
          <note>
            Det är också viktigt att kvaliteten i utbildningarna höjs och
            att antalet sökande ökar på vissa strategiskt viktiga utbildningar
            där söktrycket är lågt, till exempel lärarutbildningarna. Här
            har vi i Folkpartiet och Alliansen beslutat om ett antal åtgärder
            direkt inom högskolepolitiken men också andra faktorer som karriärtjänster
            och lärarlegitimation som förhoppningsvis indirekt kan öka söktrycket
            på lärarutbildningen. Det är åtminstone min stora förhoppning.
          </note>
          <note>
            En annan viktig utbildning är civilingenjörsutbildningen. Vi
            fick nyligen nyheter om att det kommer att saknas 30 000 ingenjörer.
            Här gör vi satsningar på gymnasiet genom ett fjärde tekniskt år.
            Vi har haft en försöksverksamhet som har varit mycket positiv,
            och regeringen har meddelat att den kommer att förlängas. I årets
            budget utökas också antalet platser på civilingenjörsutbildningarna,
            men resultatet kommer senare, för utbildningarna tar fem år att
            fullfölja. På sikt ska vi öka intresset för detta också genom
            satsningen på matematik i skolan grundskolan och gymnasieskolan
            och med ett ökat inslag av matematik i lärarutbildningen.
          </note>
          <note>
            Sammantaget satsar vi på högskola och universitet. Vi gör historiska
            satsningar på forskning. Detta är viktiga prioriteringar som den
            här regeringen gör, och det är helt rätt. Det förvånar mig att
            ordet kvalitet provocerar så mycket, men det är ändå det som är
            utgångspunkten för det här politikområdet.
          </note>
          <note type="speaker">
            Anf. 19 LOUISE MALMSTRÖM (S) replik:
          </note>
          <note>
            Herr talman! Roger och de andra i Alliansen kan tala så mycket
            de vill om överutbildning och om att kvantitet är ett problem
            och så vidare, men jag har svårt att tro att vi inte någonstans
            i grunden ändå är överens om att Sverige ska bli en alltmer kunskapsbaserad
            ekonomi. I och med det kommer det att efterfrågas fler med eftergymnasiala
            utbildningar.
          </note>
          <note>
            Roger! I protokollet kan du läsa mitt anförande. Då kan du se
            att jag konsekvent pratar om eftergymnasiala utbildningar. Jag
            nämner både högskola och yrkeshögskola tillsammans vid ett flertal
            tillfällen. Vi är troligen överens om att morgondagens arbetsmarknad
            ändå kommer att kräva högre kompetens, inte lägre. Annars är ni
            väldigt udda om ni tror att det krävs mindre kunskaper på framtidens
            arbetsmarknad.
          </note>
          <note>
            I det sammanhanget är det intressant att fråga om du känner dig
            nöjd med att din regering har satt ett mål för andelen eftergymnasialt
            utbildade som redan är uppnått ett helt decennium i förväg. Är
            du nöjd med att 13 OECD-länder har en högre andel unga högskoleutbildade
            än vi? För mig är det uppenbart att vi har för låga ambitioner,
            men du kanske har andra idéer om vilka som ska samverka med andra
            länders akademiker där det kan vara betydligt högre procentandel
            än vad vi har.
          </note>
          <note>
            Du talade också om att antalet studerande var högre än någonsin
            just nu. Det vore ju väldigt märkligt om det inte vore så med
            tanke på att de senaste årens kullar har varit betydligt större
            än tidigare.
          </note>
          <note type="speaker">
            Anf. 20 ROGER HADDAD (FP) replik:
          </note>
          <note>
            Herr talman! Jag ska komma med några kommentarer. Det var väldigt
            många frågor.
          </note>
          <note>
            Den här regeringen har satsat på högskolan. Den här regeringen
            har satsat på forskningspolitiken. Att vi skulle sänka ambitionerna
            eller inte satsa på politikområdet utbildning och forskning är
            fel.
          </note>
          <note>
            Sedan vill jag kommentera påståendena om att vi skulle sänka
            kraven samtidigt som arbetsmarknaden söker folk med högre kompetens.
            Det är därför vi har gjort om gymnasieskolan. Er gymnasieskola
            var det 3035 procent som lämnade utan slutbetyg. På yrkesprogrammen
            var det 40 procent som lämnade skolan utan slutbetyg. Ändå vill
            ni att de ungdomarna ska förberedas till högskolan. Vi kan se
            att övergångsfrekvensen från yrkesutbildning till högre studier
            inte är mer än 4050 eller kanske 60 procent.
          </note>
          <note>
            Vi satsar på kvalitet. Kvaliteten i gymnasiet påverkar starkt
            kvaliteten i högskolan. Vi fick i går signaler om att man talar
            om en gymnasifiering av högskolan, och så var det också när jag
            studerade på högskolan. Tror du verkligen, Louise Malmström, att
            er expansiva politik skulle förbättra detta? Det låter som om
            det viktigaste är att öka antalet platser och att alla ska komma
            till högskolan, men vart de sedan tar vägen, om de över huvud
            taget kommer ut och om de kommer ut i arbetslivet, verkar vara
            av sekundär karaktär.
          </note>
          <note>
            Jag håller inte med. Det kostar flera miljarder av skattebetalarnas
            pengar. Vi fokuserar i alla våra inlägg på kvalitet. Ni nämner
            det knappt.
          </note>
          <note type="speaker">
            Anf. 21 LOUISE MALMSTRÖM (S) replik:
          </note>
          <note>
            Herr talman! Jag nämnde kvalitet vid ett flertal tillfällen.
            Jag tycker inte att vi bara ska satsa på kvantitet, men problemet
            är att man har skapat ett system där man inte kan se var kvaliteten
            finns. Man tittar väldigt ensidigt och får kritik från ENQA för
            att inte hålla måttet internationellt. Då är frågan om det verkligen
            är kvalitet.
          </note>
          <note>
            I din gymnasieskola, Roger, är det ännu fler som vill bli akademiker.
            Om ni tror att de nya jobben ska växa fram någon annanstans har
            ni gjort bort er totalt. Ingen vill ju söka de utbildningar på
            gymnasiet som inte kan leda till vidare studier. Var ska de nya
            jobben växa fram?
          </note>
          <note>
            Andelen 2025-åringar ökar fortfarande. Det är inte rättvist att
            man ska ha sämre möjligheter att ta sig in på högskolan bara för
            att man råkar tillhöra en viss årskull. Dessutom påverkas trycket
            på högskolan minst lika mycket av konjunkturen som av storleken
            på årskullarna. Ska man komma till rätta med snedrekrytering och
            kompetensbrist i hela landet får man inte stirra sig blind på
            de yngsta årskullarna.
          </note>
          <note type="speaker">
            Anf. 22 ROGER HADDAD (FP) replik:
          </note>
          <note>
            Herr talman! När arbetsmarknadsläget var skakigt utökade vi antalet
            platser. Sedan gjorde vi en justering.
          </note>
          <note>
            Vi drar ned lite grann, men Socialdemokraterna och Louise Malmström
            drar också ned. Du erkänner inte det, Louise Malmström, men det
            står i ert budgetalternativ.
          </note>
          <note>
            När det gäller kvalitetsindikatorerna och kvalitetsutvärderingssystemet
            har Lars Haikola, som är universitetskansler, sagt att vi efter
            europeiska förhållanden har ett bra system som han försvarar.
            Han, som professionell, säger att vi har ett bra system. Det är
            det vi vill arbeta med. Jag vet att de rödgröna inte tycker om
            det, men jag litar mer på Lars Haikola än på Socialdemokraterna
            i det här ärendet.
          </note>
          <note>
            Nu är det är ingen gymnasiedebatt, men jag vill ändå säga att
            vi har skärpt kraven för att komma in på gymnasiet från tre ämnen
            till åtta ämnen på yrkesprogrammen och från tre ämnen till tolv
            ämnen på studieförberedande program och har sagt att när man lämnar
            gymnasiet ska det ställas krav i alla ämnen, matte, svenska och
            engelska. Förr kunde man undanta ett ämne. Det kan man inte nu.
            Man ska ha en gymnasieexamen för att få en grundläggande allmän
            högskolebehörighet.
          </note>
          <note>
            Men detta spelar ingen roll för er. Ni envisas med att killar
            och tjejer på fordonsprogrammet ska ha högskolebehörighet. Även
            om bara ungefär 60 procent får slutbetyg är anställbarheten 90
            procent, fick jag i förrgår höra av Lars Calmfors, som är professor.
            De ska ut i arbetslivet!
          </note>
          <note>
            Det är viktigt att ställa krav på de utbildningar som verkligen
            är studieförberedande och högskoleförberedande. Det är det som
            ytterst kommer att avgöra kvaliteten på högskolans utbildningar.
          </note>
          <note type="speaker">
            Anf. 23 EMIL KÄLLSTRÖM (C):
          </note>
          <note>
            Herr talman! I går fick en artikel ur Universitetsläraren på
            webben spridning på sociala medier. Det var en universitetslektor
            som heter Ebba Lisberg Jensen som hänvisade till ett debattinlägg
            i Upsala Nya Tidning i januari, som man kallade för ett veritabelt
            nödrop. Där skrev man att svenska studenter inte har det viktigaste
            redskapet för att tillgodogöra sig en humanistisk utbildning.
            De har nämligen inte språket.
          </note>
          <note>
            Dessutom hävdade man att universitetslärare numera förväntas
            tillhandahålla busstidtabeller till sina studenter. Man pekade
            då på att vi curlar våra unga alltför mycket.
          </note>
          <note>
            Som ung och före detta student det var ungefär ett år sedan jag
            slutade studera på deltid och även som politiker i utbildningsutskottet
            blir jag såklart orolig när jag läser detta.
          </note>
          <note>
            Man undrar också: Var ska man börja analysera detta, om vi nu
            för en sekund tänker oss att det här stämmer? Jag vet av egen
            erfarenhet att detta inte stämmer för tusentals människor. Men
            var börjar man, om vi nu ska analysera detta för en minut?
          </note>
          <note>
            De personer som artikelförfattarna hänvisar till är ungefär 20
            år. De började skolan för 13, 14, 15 år sedan. Och de lärare som
            de hade i skolan påbörjade sin utbildning senast i mitten av 1990-talet,
            troligtvis mycket tidigare än så.
          </note>
          <note>
            Jag drar upp det här resonemanget för att peka på att högre utbildning
            inte går att se isolerat. Det går inte att se bara den tid man
            är i den högre utbildningen för att analysera vad som går rätt
            och vad som går fel, utan man måste börja långt tidigare än så.
          </note>
          <note>
            Svensk högre utbildnings resultat beror ju på faktorer som ackumuleras
            under en väldigt lång tid. Det kan vara så att vi inte har den
            viktigaste debatten för den framtida svenska högre utbildningen
            här i dag. Den hade vi kanske för någon vecka sedan när vi diskuterade
            förskolan, grundskolan eller gymnasieskolan.
          </note>
          <note>
            Sverige har haft en spännande tid när det gäller propositioner
            för ökad kunskap. Vi antog för en tid sedan en ny innovationsstrategi.
            Vi antog för några veckor sedan en ny forsknings- och innovationsproposition.
            Väldigt mycket har det handlat om just att stimulera innovation
            och samverkan mellan samhällets olika sektorer, däribland givetvis
            akademin. Men det går inte att tala om innovation och samverkan
            utan att tala om studenter. Den viktigaste faktorn när det gäller
            att sprida kunskap från forskningen ut i samhället är givetvis
            de studenter som befinner sig i systemet och som plockar ut detta
            till arbetsgivare, till föreningsliv och till offentlig sektor.
          </note>
          <note>
            Här har det som sagt hänt en hel del positivt. Men det finns
            mycket kvar att göra. Det finns goda exempel som borde spridas
            ytterligare. Vi har i de här debatterna ofta talat om studentmedarbetare,
            alltså tanken att du varvar dina studier med ett arbete som är
            kopplat till dina studier. Det här konceptet kallas studentmedarbetare,
            som sagt.
          </note>
          <note>
            Det finns goda exempel som borde spridas. I Region Skåne har
            man varit duktig på att tillskapa sådana här platser för att främja
            samverkan mellan akademi och näringsliv och offentlig sektor men
            också för att knyta till sig ny och bra kompetens. Är det någonting
            svensk offentlig sektor behöver så är det olika saker som gör
            att man blir en bättre och mer attraktiv arbetsgivare.
          </note>
          <note>
            Vi har, precis som tidigare år, diskuterat kvantitet och kvalitet
            i den här debatten. Kvantitet är ju också en kvalitet. Det är
            viktigt att så många som möjligt kan gå sin drömutbildning. I
            vissa fall är drömutbildningen den som ligger nära hemmet. Därför
            är det viktigt att den högre utbildningen är utbyggd i hela landet,
            precis som den är i dag.
          </note>
          <note>
            När vi pratar om kvantitet kan vi än en gång konstatera att det
            är fler i dag som tar del av den högre utbildningen än det någonsin
            varit tidigare, än det någonsin varit under socialdemokratiskt
            styre.
          </note>
          <note>
            En ökad kvantitet får aldrig ske till priset av minskad kvalitet.
            Det här var någonting som skedde under flera år, flera decennier.
            Man utökade antalet platser, men det skulle hela tiden finansieras
            inom ramen. Det var fler platser men inte mer pengar.
          </note>
          <note>
            Nu har vi vänt trenden. Vi visar att en utbyggd högre utbildning
            och en utbildning som fler än någonsin tar del av går att kombinera
            med högre ambitioner när det gäller kvalitet. Och vi visar att
            vi satsar riktiga miljoner och riktiga miljarder när vi faktiskt
            sitter på makten. Det är lätt att lägga in mer pengar när man
            är i opposition och inte måste ta ansvar för en helhet. Men vi
            visar att vi klarar av både och.
          </note>
          <note>
            År 2013, om vi jämför med år 2011, är det 800 miljoner mer tillsatt
            på humsamområdet, humaniora och samhällsvetenskap. Och svenska
            studenter, inte minst de som studerar dessa ämnen, kan vara trygga
            i att vi har en regering och en politik som sakta men säkert stärker
            kvaliteten i utbildningen och undervisningen. Det var inte länge
            sedan motsatsen var fallet.
          </note>
          <note>
            När jag nu ändå talar om kvantitet och kvalitet kan jag säga
            att det har bollats mycket med de olika målsättningar som finns.
            Från oppositionen hänvisar man till det faktum att regeringen
            har en målsättning om antalet personer i högre utbildning som
            är i linje med det vi redan i dag ser, ungefär 40 procent.
          </note>
          <note>
            Och om man på allvar ser alla människor som enskilda individer
            som har egna mål och egna drömmar som de jobbar mot menar jag
            att det enda mål man kan ha för den högre utbildningen är att
            alla som vill ska ha möjlighet att ta del av en högre utbildning.
          </note>
          <note>
            I dagsläget handlar det ackumulerade målet för Sverige om alla
            svenskar som vill ta del av en högre utbildning. Det är ungefär
            40 procent. År efter år har vi faktiskt haft fler platser i den
            högre utbildningen än antalet människor som söker. Det hade mycket
            väl kunnat studera fler i den högre utbildningen om det hade varit
            fler som sökt, eftersom antalet platser har varit större än antalet
            sökande.
          </note>
          <note>
            Det är det mål man kan ha. Det innebär också att den samlade
            svenska målsättningen blir vad den blir. Om 60 procent av dem
            som nu går ut gymnasiet absolut söker sig till den högre utbildningen,
            verkligen vill det och jobbar hårt för detta är det givetvis 60
            procent som vi ska försöka tillskapa högkvalitativa platser för.
            Det är enligt mig den enda målsättning som man kan ha.
          </note>
          <note>
            Under den första mandatperiod som Alliansen hade makten, 20062010,
            tog vi en rad beslut för autonomi och självstyre. Jag tror att
            en viktig del i att vidareutveckla den svenska högre utbildningen
            och vidareutveckla kvaliteten är att lägga mer makt och befogenheter
            i händerna på administratörer och pedagoger ute på våra lärosäten.
          </note>
          <note>
            Det är helt enkelt så att hundratals och tusentals kloka administratörer
            och pedagoger tillsammans och i inbördes konkurrens kommer att
            vara smartare, oavsett hur kloka människor vi placerar på Utbildningsdepartementet.
            En tro på ökad autonomi är inget annat än en tro på alla de duktiga
            pedagoger och administratörer som verkar i vårt högskolelandskap.
          </note>
          <note>
            Nu har jag bara tre sekunder kvar, men jag tror att jag drar
            ut lite på tiden, för jag skulle vilja prata om några trender
            man kan se i den högre utbildningen i Sverige och globalt.
          </note>
          <note>
            Vi ser att distansundervisningen fortsätter att öka. Dessutom
            ökar distansundervisningen på ett sådant sätt att många studenter
            kombinerar studier på campus med distansundervisning på det egna
            lärosätet eller andra lärosäten.
          </note>
          <note>
            Globalt ser vi samma sak. De amerikanska toppuniversiteten och
            de globala toppuniversiteten erbjuder mer och mer av sin undervisning
            fritt på nätet eller mot en mindre kostnad.
          </note>
          <note>
            Det är givetvis en stor utmaning för hela den globala högre utbildningen
            och för den svenska högre utbildningen att även det här området
            håller på att globaliseras. Om ett antal år kan det mycket väl
            vara så att det är lika naturligt att läsa en distansutbildning
            vid Stanford, Harvard eller Oxford som att läsa vid Mittuniversitet,
            KTH eller Chalmers.
          </note>
          <note>
            Svaret på hur vi hanterar den här utmaningen har inte jag, utan
            det är samma sak där. Det handlar om hundratals och tusentals
            kloka människor ihop. Men jag kan gissa att svaret handlar om
            en ökad samverkan över nationsgränser och att man kanske inte
            bara kombinerar studier vid olika svenska lärosäten utan kanske
            läser både på Högskolan Dalarna och vid Stanford University.
          </note>
          <note>
            Vi kan också se att fler aktörer knackar på dörren lite lätt
            i det svenska högre utbildningslandskapet. Det mest kända exemplet
            är väl tanken om att tillskapa Johan Skyttes högskola, alltså
            en fristående lärarutbildning. Ett antal aktörer har sagt att
            de vill jobba fram ett nytt institut, en ny akademi, som utbildar
            framtidens lärare.
          </note>
          <note>
            Jag tror att det här är början på en trend där fler aktörer tar
            på sig ledartröjan för att utveckla den högre utbildningen. Jag
            tror att det är bra.
          </note>
          <note>
            Som sagt: Aldrig förr har så många människor tagit del av den
            högre utbildningen i Sverige. Och aldrig förr, vågar jag lova,
            har man kunnat kombinera en så pass hög kvantitet med en så pass
            hög kvalitet.
          </note>
          <note>
            Det här är allianspolitik när den är som allra bäst. Det innebär
            att vi lägger riktiga pengar på detta viktiga område när vi faktiskt
            har möjlighet att göra detta.
          </note>
          <note type="speaker">
            Anf. 24 LOUISE MALMSTRÖM (S) replik:
          </note>
          <note>
            Herr talman! Vi lägger fler platser och mer pengar till högre
            kvalitet, Emil. Och vi har samma krav som ni för att skapa en
            budget som går ihop. Men vi gör lite andra prioriteringar.
          </note>
          <note>
            Emil talar väl om hög utbildning i hela landet och möjligheten
            att utnyttja distansutbildning. Det tycker jag är spännande och
            bra. Den öppna utbildningskulturen skapar verkligen fantastiska
            möjligheter, om man tar till vara dem. Tyvärr har man sett en
            del nedskärningar när det gäller infrastrukturen för distansutbildningar
            de senaste åren.
          </note>
          <note>
            Vi har föreslagit en ordentlig, nationell översyn av högskolelandskapet
            eftersom vi tror att tillväxt och välfärd förutsätter en högre
            utbildningsnivå i hela landet och hos hela befolkningen, och jag
            uppfattar att du hade lite samma ingång här.
          </note>
          <note>
            För att ett litet land som Sverige ska kunna leva upp till så
            höga ambitioner som vi har behöver den nationella politiken för
            högre utbildning möjliggöra mångfald, variation och olikhet. Vi
            behöver såväl breda universitet som specialiserade mindre högskolor
            för att uppfylla kunskapsbehoven och skapa kvalitet i grundutbildning
            och forskning.
          </note>
          <note>
            Det som har skett de senaste åren är långsamma strypningar av
            vissa högskolor, utifrån bristfälliga och ibland närmast godtyckliga
            kriterier.
          </note>
          <note>
            Jag undrar hur du vill att det framtida högskolelandskapet i
            Sverige ska se ut och varför ni inte vågar säga ja till en sådan
            översyn som vi föreslår, där man kunde gå på djupet och se vad
            som är kvalitetskriterier i olika delar av landet, om det eventuellt
            ska slås samman eller läggas ned men att man gör det på goda grunder.
          </note>
          <note type="speaker">
            Anf. 25 EMIL KÄLLSTRÖM (C) replik:
          </note>
          <note>
            Herr talman! Louise Malmström börjar med att hävda att Socialdemokraterna
            i ännu högre grad än regeringen kan satsa på både högre kvalitet
            och högre kvantitet. Då får jag tillåta mig att säga, Louise Malmström,
            att förtroendet är lite naggat i kanten, för detta är inget som
            ni praktiserade när ni faktiskt hade makten. Vi har bevisat att
            det går att göra det i praktiken och inte bara när man har i det
            här fallet privilegiet att sitta i opposition.
          </note>
          <note>
            Det har varit ett ständigt återkommande tema från oppositionen
            de senaste åren att vi ska göra en översyn av det svenska högre
            utbildningslandskapet. Jag kan känna att det är att göra det lite
            lätt för sig. Frågan är vad den översynen ska komma fram till
            och vad som är grunden för den. Jag kan känna att det i viss mån
            är ett argument som gör det enkelt för oppositionen att opponera
            sig mot vissa förändringar och säga: Vi vill faktiskt göra en
            översyn, och efter den kommer allt att bli bra.
          </note>
          <note>
            Innan vi lägger skattepengar på att tillsätta utredare och genomföra
            översyner är det bra att veta vad man ska komma fram till eller
            varför man gör det. Men jag kan inte se något tydligt tecken på
            just detta. Jag ställer mig frågande till varför man ska lägga
            energi på detta, när det finns så många andra utmaningar att lägga
            tid, energi och pengar på inom den högre utbildningen.
          </note>
          <note type="speaker">
            Anf. 26 LOUISE MALMSTRÖM (S) replik:
          </note>
          <note>
            Herr talman! Ibland kan det vara klokt att lägga lite skattepengar
            på att förbereda reformer i stället för att slänga ur sig dem,
            skjuta från höften och sedan liksom få ta hand om hur det landar.
          </note>
          <note>
            Vi bejakar förändringar. Men det ska finnas goda argument för
            vilka förändringar man gör. Om sektorn uppfattar att kvalitetsutvärderingssystemet
            har stor utvecklingspotential, för att uttrycka det diplomatiskt,
            och om det får kritik för att det innehåller allvarliga brister
            och kan leda till bristande förtroende för svensk högre utbildning
            internationellt, då får det allvarliga konsekvenser.
          </note>
          <note>
            Om då högskolornas resurser fördelas utifrån det kanske man ska
            se över lite grann vad som är kvalitet. Då kanske det visar sig
            att Halmstad är bäst på att koppla sina utbildningar till näringslivet,
            apropå det vi pratade om tidigare om anställbarhet och snabbt
            ut i arbetslivet, att Högskolan Väst kanske är bäst på breddad
            rekrytering, vilket också är ett viktigt kriterium, att det kan
            vara Karlstad som är bäst på att samverka med det omgivande samhället
            och så vidare.
          </note>
          <note>
            Om man då drar undan förutsättningarna för dem genom långsam
            strypning utan att veta riktigt vad man gör och vad man förlorar
            då undrar jag om du inte är lite rädd för att man helt enkelt
            kastar ut barnet med badvattnet.
          </note>
          <note type="speaker">
            Anf. 27 EMIL KÄLLSTRÖM (C) replik:
          </note>
          <note>
            Herr talman! Det här gör vi hela tiden. Det pågår en ständig
            översyn. Varje klok regering utvärderar hela tiden genomförda
            reformer och försöker vässa dem lite mer.
          </note>
          <note>
            Jag tror att svensk högre utbildning i ännu högre grad behöver
            fokusera på kvalitet oavsett var den finns i landet. Jag tror
            att vi måste fokusera ännu mer på samverkan med övriga näringslivet.
            Vi tar viktiga steg vartenda år, varenda gång vi lägger fram en
            proposition. Senast var det på forskningssidan, där vi satsar
            mer än någonsin på detta viktiga.
          </note>
          <note>
            Det sker hela tiden, och det är givetvis ingen emot. Men det
            du vill ha är en lite luddig översyn som låter dig opponera på
            sådant som händer utan att själv visa korten. Det ser jag inget
            större behov av. Däremot ska vi absolut, som jag nämnde, fortsätta
            att höja kvaliteten i hela landet. Vi ska fortsätta att sätta
            fokus på samverkan och de saker som du nämnde. Där är vi helt
            överens.
          </note>
          <note>
            Men en översyn får du presentera lite bättre argument för att
            jag ska gå med på.
          </note>
          <note type="speaker">
            Anf. 28 YVONNE ANDERSSON (KD):
          </note>
          <note>
            Herr talman! Högskolepolitisk debatt är spännande eller hur?
            Som sista talare kommer jag ändå att ta upp lite av de stora drag
            som jag funderade på när jag förberedde den här debatten.
          </note>
          <note>
            Sverige är en kunskapsnation. En allt större andel av svenska
            ungdomar går vidare till och är i dag inom vårt system för högre
            utbildning. Den högre utbildningen har två viktiga mål. Det ena
            är det som vi i huvudsak har uppehållit oss vid i dag: att förbereda
            inför arbetsmarknaden, att skaffa riktigt kompetenta människor
            som kan klara av att utveckla och fortsätta på vår arbetsmarknad.
            Men högskola och universitet har också ett annat mål: det breda
            bildningsidealet, bildningen som upprätthåller en kultur och ett
            samhälle inför framtiden.
          </note>
          <note>
            Jag kommer naturligtvis att tala om framtidens arbetsmarknad,
            som är en viktig del, eftersom den är väldigt kunskapsinriktad.
            Dagens och morgondagens samhälle kräver medborgare med hög utbildning
            och god yrkeskompetens så god yrkeskompetens att man också kan
            svara mot en flexibilitet i arbetsuppgifter.
          </note>
          <note>
            Dessutom ska vi klara den internationella konkurrensen och skapa
            ekonomisk tillväxt i ett land som är en kunskapsnation. Då behöver
            vi också locka studenter med de villkor som gör att just Sverige
            blir det goda land där man ska studera.
          </note>
          <note>
            Vi har i vårt land länge haft ett alltför teoretiskt utbildningsutbud.
            Det tilltalar inte alla. Nu har vi äntligen en riktigt bra yrkeshögskola
            på plats. Vi har följt den under några år och sett att den är
            populär och har oerhört gott rykte och goda resultat. Den står
            i sin tur på två ben: den kunskap som ska generera produktion
            av varor och tjänster men också vetenskap med förankring i forskningsresultat.
          </note>
          <note>
            Det är viktigt att finna vägar för att få in ungdomar på arbetsmarknaden
            i både praktiska yrken och mer teoretiska yrken. Alla måste ges
            möjligheter och förutsättningar att utvecklas och komma vidare
            i livet efter vars och ens förmåga. Därför har Högskoleverket
            under många år haft ansvar för uppdrag som rör studenter och arbetsmarknad
            tillsammans, till exempel via examensarbete eller att man har
            fått arbeta delvis. Från den 1 januari 2013 är det Universitets-
            och högskolerådet som har det ansvaret.
          </note>
          <note>
            Herr talman! Samhället investerar pengar och kompetens i utbildning,
            som i sin tur möjliggör att arbetsmarknadens behov av kompetent
            arbetskraft kan tillgodoses och att individen bildas i vid mening.
            Studenter i sin tur investerar tid, engagemang och inte minst
            pengar i en utbildning. Då måste såväl samhället som den enskilde
            garanteras att utbildningen håller absolut högsta kvalitet.
          </note>
          <note>
            Därför är det tydliggjort att vi i dag har ett högre golv min
            kollega Betty Malmberg har på ett föredömligt sätt beskrivit hur
            det har åstadkommits för att också kunna visa det gentemot de
            internationella konkurrenter som svenska universitet har i dag.
          </note>
          <note>
            Utbildningen ska kvalitetsgranskas, och det görs i dag. Den delen
            vill vi utveckla. Incitamenten har delvis fått kritik periodvis.
            Men vi vill gärna utveckla det vidare, och från vårt håll är det
            peer review som vi tror kan bli en framgångsfaktor när det gäller
            att mäta kvalitet. Det är helt enkelt en metod som innebär att
            kolleger går in i varandras verksamheter och granskar den.
          </note>
          <note>
            Vi i Alliansen är inte färdiga med allt som rör högskola och
            universitet. Vi har gjort stora ekonomiska satsningar, och vi
            har gjort stora förändringar. Vi kommer att fortsätta med dem,
            vi kommer att ta in de uppföljningsresultat som kommer, och vi
            kommer att gå framåt sakta på olika områden.
          </note>
          <note>
            När det gäller utbildning för studenter från andra länder välkomnar
            vi, precis som tidigare, att många får studera i Sverige. I dag
            får många betala för det, precis som man gör i andra länder. Men
            vi har ett generöst stipendiesystem som är olika beroende på vilket
            land man kommer från. Därmed vill vi ta till vara alla de människor
            och studenter som vill söka sig till Sverige så att de ska få
            en möjlighet.
          </note>
          <note>
            Men studenter kräver något från utbildningsprogrammen som jag
            känner att jag gärna vill ta upp här. Vi behöver fler hela utbildningsprogram
            som ges på ett världsspråk. I Sverige är det engelskan som ligger
            närmast till hands. Vi har många lärosäten i landet som på ett
            föredömligt sätt ger kurser och avgränsade delar av utbildningar
            på engelska. Men vi har fortfarande alltför få som ger hela utbildningsprogram
            på engelska. Den dag som vi kan ge det kommer det att attrahera
            många fler studenter från andra länder som vill komma till vårt
            land. Vi i Alliansen vill öppna upp för dessa möjligheter.
          </note>
          <note>
            Vi vill också betona vikten av att kvaliteten finns hela vägen.
            Det gäller till exempel forskningen. På ett lärosäte med en bra
            lärarutbildning är det viktigt att man också har en förankring
            till den viktiga skolforskningen. Det är därför som vi har lämnat
            den utbildningsvetenskapliga kommittén med ambitionen att få detta
            som vetenskapsområde så att hela denna verksamhet nu ska vara
            möjlig för varje lärosäte.
          </note>
          <note>
            I och med den utökade möjlighet till autonomi som Alliansen har
            gett lärosätena ger vi förutsättningar för varje lärosäte att
            på ett självständigt sätt forma sin verksamhet i fråga om innehåll
            med ökad kvalitet, med en bättre pedagogik och med andra möjligheter
            som finns. Då ger vi en frihet. Där känner jag att vi skiljer
            oss från oppositionen, som hela tiden tror att vi i detta rum,
            eller åtminstone på andra sidan vattnet, kan avgöra hur pedagogiken
            ska vara och hur man ska ta till sig forskning och annat.
          </note>
          <note>
            Ett viktigt konkurrerande medel för oss i Sverige när det gäller
            våra lärosäten, utöver att ge program på engelska och utöver att
            ge de förmånliga villkor som utländska studenter har, är själva
            boendet. Där tror jag att vi har mycket mer att göra, och där
            arbetar regeringen febrilt.
          </note>
          <note>
            Boendet är en central del av vår tillvaro, oavsett om man är
            student från Sverige eller från något annat land. Bostadsbristen
            är ett problem. Det är särskilt bekymmersamt när någon har fått
            en utbildningsplats och inte kan ordna med boende. Inför varje
            terminsstart brukar bostadsbristen för studerande vara ytterst
            påtaglig.
          </note>
          <note>
            År 2010 beslutades det om ett pilotprojekt beträffande andrahandsuthyrning
            av bostäder som vissa lärosäten de största får ägna sig åt. Stockholms
            universitet har gjort det. Detta projekt ska utvärderas 2014.
            Naturligtvis kan många av oss tycka att detta system borde införas
            redan nu. Behövs det egentligen en utvärdering? Men så är det
            sagt, och vi hoppas på ett bra resultat av denna utvärdering.
            Förmodligen kommer detta att kunna permanentas. Det är åtminstone
            min och många andras förhoppning.
          </note>
          <note>
            Sedan finns det naturligtvis andra möjligheter att klara studentboendet.
            Man kan låta universiteten själva få bygga studentbostäder och
            kanske ge ytterligare gynnsamma villkor för studentkårernas egna
            bolag. Det gäller att få en byggare som kanske bygger upp ett
            campus. Det blir ett långt kontrakt, och man hyr ut till studenter.
            Det görs bland annat på Linköpings universitet, och Lunds universitet
            diskuterar denna lösning.
          </note>
          <note>
            Vi måste också diskutera och underlätta regelverket. Där har
            regeringen gett Boverket i uppdrag att rensa i regelverket. Endast
            regler som påverkar människors hälsa och säkerhet ska anses självklara.
          </note>
          <note>
            Regeringen gör mycket på detta område, och mer kommer att göras.
          </note>
          <note>
            Slutligen vill jag återigen säga att vi aldrig ska låta debatten
            om högskola och universitet handla enbart även om det är en mycket
            viktig del om den direkta användningen av utbildningen i arbetslivet.
            Universitet och lärosäten har en stor betydelse för hela vårt
            samhälle och för hela vår kultur när det gäller bildning i vid
            mening. Därför har Alliansen satsat med ett rejält anslag på humaniora
            och samhällsvetenskap.
          </note>
          <note>
            Därmed yrkar jag bifall till förslaget i betänkandet och avslag
            på samtliga reservationer.
          </note>
          <note>
            Överläggningen var härmed avslutad.
          </note>
          <note>
            9 § Klimatpolitik m.m.
          </note>
          <note>
            Föredrogs
          </note>
          <note type="speaker">
            Anf. 29 SARA KARLSSON (S):
          </note>
          <note>
            Herr talman! Världen är på väg mot fyra katastrofala graders
            uppvärmning. Under några veckor, eller kanske bara några dagar,
            i höstas diskuterades detta intensivt i medierna, kring köksbord
            och kring fikabord på arbetsplatserna. Sedan upphörde diskussionen
            nästan helt. Varför? Var det på grund av ointresse? Nej, jag tror
            inte det. Det var kanske snarare på grund av uppgivenhet och på
            grund av att medierna inte tillräckligt väl granskar och rapporterar
            om frågorna och kanske framför allt på grund av bristen på politiskt
            ledarskap. Vi måste fortsätta diskutera.
          </note>
          <note>
            I höst släpper FN:s klimatpanel, IPCC, sin nya rapport. Alla
            är överens om att denna rapport kommer att visa att läget är mycket
            allvarligare än vi trodde och vad som visades när IPCC släppte
            sin förra rapport. För första gången kommer rapporten att ta upp
            de återkopplingsmekanismer som finns inbyggda i klimatsystemet
            och som vi absolut inte bör överträda. Det är ett mycket allvarligt
            läge, och för varje dag som ingenting händer skärps allvaret.
          </note>
          <note>
            Ofta sägs det att klimatet är vår tids ödesfråga. Det är helt
            rätt. Jag invänder inte mot det. Jag brukar också säga det. Men
            vad betyder det egentligen? Det handlar såklart om allvaret i
            frågan. Hur vi lyckas med att hantera frågan är helt avgörande
            för vår framtid och rentav för vår överlevnad. Vi får helt enkelt
            inte misslyckas.
          </note>
          <note>
            Men det är också just det som man ska komma ihåg. Det betyder
            att vi har en möjlighet att faktiskt lyckas. Ibland när larmen
            duggar tätt kan situationen kännas hopplös. Men så är det inte.
            Vi kan göra något, och vi ska göra något. Det är vårt ansvar att
            göra något och att göra vårt yttersta.
          </note>
          <note>
            Det handlar inte bara om att stoppa utsläppen. Det skulle vi
            faktiskt rent tekniskt kunna göra mycket snabbt. Den stora utmaningen
            är att avveckla utsläppen och samtidigt fortsätta att utveckla
            samhället och världen, att skapa bättre förutsättningar för människor
            och att skapa rättvisa och jämlikhet. Det är det som klimatpolitiken
            handlar om. Det är inte bara en fråga om vilka energikällor eller
            vilken produktionsteknik vi använder utan om vilket samhälle och
            vilken värld vi vill leva i.
          </note>
          <note>
            Herr talman! Det vi debatterar i dag är miljö- och jordbruksutskottets
            betänkande nr 11 Klimatpolitik m.m. I betänkandet behandlas 75
            motionsyrkanden från allmänna motionstiden 2012 om såväl nationell
            klimatpolitik som klimatpolitik inom ramen för EU-samarbetet och
            det globala samarbetet. Jag vill här beröra några av förslagen.
          </note>
          <note>
            Klimatförändringarna är av naturen gränsöverskridande problem
            och kräver därför gränsöverskridande lösningar. Det måste hänga
            ihop, från den enskilda individen upp till den globala nivån.
            Detta kan kännas tufft. Internationellt fortsätter utsläppen att
            öka, och varje år åker stora delegationer till internationella
            förhandlingar och återkommer i det närmaste tomhänta. Visst går
            det framåt, men sett till de behov som finns är resultaten av
            klimatförhandlingarna helt otillräckliga.
          </note>
          <note>
            Världens länder enades i Durban om att ta fram ett nytt internationellt
            avtal till 2015, men det ska enligt planen inte börja gälla förrän
            2020. Det betyder att även om man får till ett nytt avtal och
            det har vi inte sett än skjuter vi utsläppsminskningarna framför
            oss. Ju senare de globala utsläppen viker av och börjar minska,
            desto mer dramatisk blir därefter takten vi måste minska utsläppen
            i om vi ska klara tvågradersmålet, vilket är det minsta vi bör
            göra.
          </note>
          <note>
            Detta reser som sagt varningar om att vi är på väg att inte nå
            upp till de målsättningar vi har satt. Vi är i stället på väg
            in i en värld där temperaturen ökar med tre till fyra grader kanske
            även ännu mer. Enligt FN:s klimatpanel innebär fyra grader att
            öknarna breder ut sig över världen, till exempel i Spanien och
            Sydeuropa, att stora problem med stormar och skogsbränder hotar
            regnskogens existens, att kustöversvämningar kommer att drabba
            miljontals människor och så vidare och vidare i all förskräcklighet.
          </note>
          <note>
            Hittills har alltså de internationella klimatförhandlingarna
            inte levererat tillräckligt för att skydda människor, och de kan
            inte heller garantera att utsläppen minskar. I stället för att
            fortsätta med den strategi man hittills har haft borde alltså
            regeringen fundera över en ny strategi i klimatförhandlingarna.
            Med en strategi som bygger mindre på hot och mer på förtroende
            och respekt kan vi nå framåt i klimatförhandlingarna.
          </note>
          <note>
            En av knäckfrågorna i de internationella förhandlingarna är frågan
            hur utsläppsminskningar och anpassningsarbete i fattiga delar
            av världen ska finansieras. Världens rika länder har varit rätt
            frikostiga med att ställa ut löften som de sedan inte har levt
            upp till. Det skadar inte bara det arbete med anpassning i fattiga
            delar av världen som behöver ske utan undergräver hela CDR-principen,
            som är grundläggande i det internationella klimatarbetet och innebär
            att vi har ett gemensamt, delat ansvar för problemen och lösningarna.
          </note>
          <note>
            Vi som har stått för de historiska utsläppen och också har störst
            möjligheter att ställa om måste ta detta ansvar, inte bara på
            hemmaplan utan också genom att hjälpa till att finansiera arbetet
            i andra delar av världen. Här måste Sverige ta en mycket tydligare
            roll för att hitta nya finansieringskällor. Där är regeringen
            alldeles för passiv. Vi pekar bland annat på att man ska öronmärka
            intäkterna från ETS och även hitta nya källor, som internationella
            skatter på till exempel flyg och sjöfart. Vi måste diskutera olika
            alternativ betydligt mer konkret, och regeringen måste ta en aktiv
            roll och driva på både inom EU och i det internationella samarbetet.
          </note>
          <note>
            Det måste också till en annan strategi för utsläppsminskningarna.
            EU bör inte bara för sin egen skull utan även för att kunna spela
            en mer konstruktiv roll i förhandlingarna skala upp sina målsättningar
            om utsläppsminskningar till åtminstone minus 30 procent till 2020.
            Där har regeringen vacklat betänkligt, eller rättare sagt: Miljöministern
            har vacklat betänkligt. Det är svårt att veta vad den svenska
            regeringens position över huvud taget är.
          </note>
          <note>
            Sverige måste ta en mer aktiv roll inom EU, och EU måste ta en
            mer aktiv roll i världen. Här har Sverige hamnat på efterkälken.
            När det till exempel gäller den reformering av EU:s handel med
            utsläppsrätter som så uppenbart är nödvändig hamnade Sverige tydligt
            på efterkälken. Vi välkomnar såklart att regeringen till slut
            ställde sig bakom de förslag som finns från kommissionen om att
            reformera systemet för att få det att funka, men medan andra länder,
            som Storbritannien, var ute och aktivt drev kommissionen framför
            sig satt Sverige tyst in i det sista innan man tillkännagav sin
            position.
          </note>
          <note>
            Sverige måste vara mer aktivt, annars blir orden om att vara
            föregångare bara just ord. Detta gäller inte bara internationellt
            och inom EU utan också på nationell nivå. Svensk klimatpolitik
            har tappat takten sedan den borgerliga regeringen tog över. Här
            behövs långsiktighet, och här behövs ambitiösa målsättningar men
            här behövs också konkret politik.
          </note>
          <note>
            Ett förslag som finns med i betänkandet är ett förslag som förekommer
            under olika namn och som det ofta pratas om under olika namn.
            Man kan välja att kalla det ett klimatpolitiskt ramverk, en klimatbudget
            eller en klimatlag. Det är ett förslag Socialdemokraterna tillsammans
            med Miljöpartiet och Vänsterpartiet står bakom. Det gör vi just
            för att vi ser behovet av långsiktighet i klimatpolitiken. Det
            behövs ordning och reda och förutsägbarhet. Det är så man hanterar
            klimatutmaningen och också använder den för att skapa nya jobb
            och säkra välfärden. Det kan man inte göra med en klimatpolitik
            som svajar hit och dit och är osäker.
          </note>
          <note>
            Klimatpolitiken måste sättas som en ram eller sättas i centrum
            för politiken. Här kan vi hämta inspiration till exempel från
            Storbritannien. Det kan låta tråkigt med ett klimatpolitiskt ramverk,
            men poängen är ju att sätta upp ett långsiktigt mål och dela upp
            det i budgetperioder med tydliga tak för att få styrning på klimatpolitiken
            med en årlig uppföljning som underlag för budgeten. De förslag
            man lägger fram på andra områden måste testas eller prövas mot
            klimatmålet. Vi behöver få ordning på klimatpolitiken.
          </note>
          <note>
            När regeringen eller representanter för regeringspartierna tillfrågas
            om behovet av ett sådant styrande ramverk blir man lite fundersam.
            Några säger att den politik som bedrivs nu räcker. Centerpartiet
            säger sig vara för som parti, och samtidigt säger miljöministern
            att det är just detta Naturvårdsverkets arbete med Färdplan 2050
            syftar till. Man blir lite förvirrad. Hur är det? Finns det en
            majoritet i Sveriges riksdag för att genomföra ett klimatpolitiskt
            ramverk? Varför gör vi då inte det?
          </note>
          <note>
            Jag tror att de partier som ställer sig bakom ett sådant förlag
            inser allvaret i frågan, och vi borde i så fall ta saken i egna
            händer. Eller är det detta som är på gång? Ska man lyssna på miljöministern?
            Är det detta som är på gång? Är det detta regeringen tänker genomföra?
            Det vore bra med ett klargörande på detta område.
          </note>
          <note>
            Herr talman! Jag vill avsluta med att yrka bifall till reservation
            19.
          </note>
          <note>
            (Applåder)
          </note>
          <note type="speaker">
            Anf. 30 HELENA LEANDER (MP):
          </note>
          <note>
            Herr talman! I går kunde vi läsa i tidningen att 80 procent av
            Sveriges unga har klimatångest. Det är ingen sjuklig reaktion
            att ha klimatångest, utan det är tvärtom en ganska frisk reaktion
            när världen rusar på mot fyra graders uppvärmning trots att vi
            vet att fyra graders uppvärmning vore en total katastrof.
          </note>
          <note>
            Fortsätter vi så här klarar vi inte tvågradersmålet, och då vet
            vi ändå att redan två grader egentligen är för mycket och att
            vi kanske borde försöka hålla oss under en och en halv grad om
            vi ska undvika katastrofala effekter. Trots att vi vet allt detta
            trots att vi innerst inne vet vad vi borde göra gör vi så lite.
            Inte konstigt att man får ångest! Men mitt i denna ångest finns
            också ett stort hopp: Just för att vi vet allt detta och vet vad
            vi borde göra är det faktiskt bara att göra det.
          </note>
          <note>
            Redan nu skapar driftiga människor jobb genom att utveckla förnybar
            energi, genom energieffektivisering och genom de andra strategier
            som behövs i omställningen till ett klimatsmart samhälle. Redan
            nu ser vi kloka människor som själva ställer om och visar hur
            man kan hitta andra livsstilar som förenar hög livskvalitet med
            lägre klimatpåverkan. Det som saknas är inte kunskapen eller tekniken,
            utan det är det politiska modet.
          </note>
          <note>
            Det handlar om modet att inte bara lyssna på dem som ryggar för
            alla förändringar, oavsett i vilken riktning, utan också lyssna
            på alla de ungdomar som inte tycker att politiker tar klimatfrågan
            på allvar i dag. Det handlar om modet att lyssna på de enskilda
            och de företag som redan i dag försöker vara en del av lösningen
            och kräver av sina politiker att vi också ska vara det. Vi ska
            skapa de ramar som gör det lönsamt att ställa om och som gynnar
            den gröna omställningen där det lönar sig att göra de klimatsmarta
            valen både i affären och i bolagens styrelserum.
          </note>
          <note>
            För att skapa dessa ramar tror jag att vi behöver ett klimatpolitiskt
            ramverk, ungefär på samma sätt som vi har ett finanspolitiskt
            ramverk för att se till att ekonomin inte kajkar i väg. I Storbritannien
            har man sedan ett par år en klimatlag där politiker över alla
            partigränser enas om ett långsiktigt klimatmål och en utsläppsbana
            på vägen dit som man sedan är skyldig att följa.
          </note>
          <note>
            När det gäller hur man väljer att göra det är det upp till varje
            regering att utifrån sin politiska hemvist ta fram de konkreta
            åtgärderna. Det man inte kan förhandla med är att man ska nå målen.
            På samma sätt som man inte får tricksa med siffrorna i budgeten
            får man inte tricksa med utsläppssiffrorna. På samma sätt som
            budgeten måste gå ihop i slutändan måste utsläppen gå ned i slutändan
            med den engelska klimatlagen.
          </note>
          <note>
            Till sin hjälp har man ett klimatpolitiskt råd, ungefär som vi
            har ett finanspolitiskt råd i Sverige. Precis som vårt finanspolitiska
            råd granskar politiken ur finanspolitisk synvinkel och ger råd
            till regeringen gör det klimatpolitiska rådet samma sak fast med
            klimatet. Detta ramverk har skapat en stadga i Storbritannien
            en stadga som gör att inte bara politiker och frivilligorganisationer
            utan också näringslivet ställer sig mycket positiv till lagen.
            Det ger en trygghet om man står inför en stor investering. Man
            vet att det kommer att löna sig att göra de klimatsmarta valen
            och ta fram de klimatsmarta lösningarna, för det finns en tydlig
            riktning för klimatpolitiken.
          </note>
          <note>
            Också Sverige behöver en sådan här klimatlag för att ge stadga
            åt klimatpolitiken och för att alla ska veta att det lönar sig
            att satsa på de klimatsmarta lösningarna. Klimatpolitiken får
            inte landa i fluffiga visioner som sedan inte tas på allvar. Det
            måste också bli verkstad på riktigt. Med ett klimatpolitiskt ramverk
            får vi en struktur som ser till att målen kontinuerligt följs
            upp och att styrmedlen justeras så att målen verkligen nås mer
            ordning och reda, helt enkelt.
          </note>
          <note>
            Nu kanske vän av ordning invänder att Sverige är så litet att
            det inte spelar så stor roll vad vi gör. Och visst är det så;
            vi kan inte ensamma lösa klimatfrågan. Visst måste hela världen
            hjälpas åt utifrån ansvar och förmåga. Men nu är det sällan en
            särskilt vinnande förhandlingsstrategi att åka i väg på klimattoppmötena
            och i allmänna ordalag tala om för andra länder att de ska ta
            sig i kragen. Vår bästa ja, kanske vår enda chans att påverka
            förhandlingsklimatet och få fler länder att höja sina klimatambitioner
            är att visa på det goda exemplet. Vi ska visa att det går att
            ställa om vårt samhälle till ett mer klimatsmart samhälle med
            bibehållen välfärd.
          </note>
          <note>
            I dag är inte Sverige den förebild vi har så goda förutsättningar
            för att vara. Inför det senaste klimattoppmötet varnade klimatforskare
            och miljöforskare generellt för att Sverige halkar efter i omställningen.
            Andra länder har inte bara sprungit i kapp utan också sprungit
            om oss. Vi hade höga ambitioner tidigt på klimatområdet, men i
            mitten av 2000-talet hände någonting. Ambitionerna sjönk. Men
            det går att ändra på. Sverige kan åter ta ledartröjan i klimatfrågan.
          </note>
          <note>
            Men det kräver en klimatpolitik där vi inte bara utlokaliserar
            utsläppsminskningarna utan också tar ansvar på hemmaplan. Det
            handlar inte bara om att det ger oss bättre förutsättningar att
            driva konstruktiva förhandlingar i klimatarbetet. Det är också
            vårt moraliska ansvar som ett land med historiskt höga utsläpp
            och med en ekonomi som gör att vi borde kunna vara föregångare.
          </note>
          <note>
            Vi har byggt upp vårt välstånd till priset av höga utsläpp. Den
            resan kan inte dagens fattiga länder göra när de vill resa sig
            ur fattigdom, för det klarar inte planeten. Vi måste bidra med
            resurser och med teknik så att de kan resa sig ur fattigdom på
            ett mindre klimatskadligt sätt. Då behöver vi både bidra med pengar
            och göra saker hemma. Vi kan inte bara göra det ena, utan vi behöver
            både och.
          </note>
          <note>
            Det finns olika sätt att räkna på hur stort ansvaret är. En modell
            som har tagits fram av Stockholm Environment Institute är Greenhouse
            Development Rights eller GDR. Den tar hänsyn både till länders
            historiska ansvar och till deras ekonomiska kapacitet. Jag tycker
            att det borde vara en rimlig utgångspunkt för den svenska klimatpolitiken.
          </note>
          <note>
            Ett annat angreppssätt är att titta på vad vi har lovat i internationella
            förhandlingar. Där har de rika länderna lovat att till år 2020
            skala upp klimatfinansieringen till fattiga länder till 100 miljarder
            US-dollar årligen. Det är pengar som ska gå till FN:s gröna fond
            för utsläppsminskningar och klimatanpassning i fattiga länder.
          </note>
          <note>
            Hittills har Sverige tagit varenda krona från biståndet trots
            att vi har lovat att komma med nya pengar. Trots allt har inte
            behovet av fattigdomsbekämpning minskat bara för att klimatförändringarna
            har kommit som en ytterligare börda för redan hårt prövade länder.
            Vi behöver både vanligt bistånd och nya pengar för klimatsatsningar.
            Att inte stå upp för de löften vi har givit är inget som inger
            förtroende i klimatförhandlingarna. Tvärtom spär det på den misstro
            som har skapats mellan rika och fattiga länder.
          </note>
          <note>
            Här behöver Sverige skärpa sig och presentera nya pengar. Det
            ska inte bara vara från statsbudgeten, antar jag, även om regeringen
            naturligtvis är välkommen. Sverige behöver också bli mer drivande
            i att få fram nya internationella finansieringskällor om vi ska
            kunna leva upp till de stora summor som vi trots allt har lovat.
            Det kan till exempel handla om internationella skatter på flyg-
            och sjöfart, det kan handla om att öronmärka intäkterna från EU:s
            utsläppshandel och det kan handla om internationell skatt på finansiella
            transaktioner. Här behöver vi vara aktiva i stället för att vara
            bromsklossar, som regeringen med Anders Borg i spetsen tyvärr
            har blivit i dag.
          </note>
          <note>
            Förutom att skaka fram de pengar vi har lovat behöver vi göra
            mer på hemmaplan. Om vi ska hålla utsläppsminskningarna under
            1,5 grad behöver hela världen gå ned till i princip noll i utsläpp
            till år 2050. Jag säger i princip helt enkelt därför att det finns
            vissa utsläpp i gränslandet mellan naturlig och mänsklig påverkan.
            Det handlar om visst kolläckage från marker och så vidare som
            kan vara svårt att helt eliminera. Då tycker jag att det är ärligare
            att vi säger det rakt ut i stället för att vi vindlar bort oss
            i någon sorts resonemang om sänkor och att detta skulle kunna
            lagras in i skog och mark.
          </note>
          <note>
            Givetvis är kolinlagringen i skog och mark en viktig sak som
            vi måste jobba med. Vi måste vårda våra kolsänkor, inte minst
            för att ta hand om de utsläpp som redan har gjorts. Men jag vill
            inte öppna för ett resonemang där de förmodade upptagen i skog
            och mark, som är vetenskapligt osäkra, ska kunna legitimera alla
            möjliga sorters utsläpp som vi borde ta itu med på riktigt. Det
            vore ansvarslöst.
          </note>
          <note>
            Nåväl, det är lätt att ha fina mål långt fram i tiden. Men om
            det ska hända någonting här och nu behöver vi också ha mål på
            närmare håll. Om vi drar en rak linje från i dag till noll utsläpp
            2050 blir det en minskning på ungefär 40 procent till 2020 och
            66 procent till 2030. Det är mål som kanske är mer styrande för
            det vi gör här och nu. Händelsevis säger även regeringen minus
            40 procent till 2020, men man räknar helt annorlunda. Först räknar
            man bort hela industrin och allting som ingår i EU:s utsläppshandel.
            Sedan räknar man dessutom bort en tredjedel som man helt enkelt
            tillgodoräknar sig för att man gör utsläppsminskningar i fattiga
            länder. Det är utsläppsminskningar som vi också är för men som
            vi inte tycker legitimerar att man ska göra mindre på hemmaplan.
            Efter allt detta siffertricksande blev det inte ens 20 procent
            kvar att minska. Med denna takt tar det närmare 200 år innan vi
            får ned utsläppen till någorlunda hållbara nivåer i Sverige.
          </note>
          <note>
            En sådan passivitet och ett sådant siffertricksande är helt obegripligt
            i det som vi nästan alla är överens om är en av vår tids stora
            ödesfrågor. Siffertricksandet lurar knappast klimatet. Vi behöver
            en ny klimatpolitik. Vi behöver en klimatlag där politiker från
            alla partier förbinder sig att ta klimatfrågan på allvar på riktigt!
            Därför, herr talman, yrkar jag bifall till reservation nr 19.
          </note>
          <note type="speaker">
            Anf. 31 JOSEF FRANSSON (SD):
          </note>
          <note>
            Herr talman! Jag vill inleda med att yrka bifall till Sverigedemokraternas
            reservationer 6 och 27.
          </note>
          <note>
            I dag debatterar vi som sagt återigen klimatpolitik. Det var
            inte så länge sedan vi stod här och hade en extrainsatt debatt
            med anledning av Världsbankens vid den tidpunkten uppmärksammade
            rapport.
          </note>
          <note>
            Jag gjorde den gången ett försök att lyfta fram några delar av
            klimatpolitiken som sällan sägs i debatten. Det är saker som borde
            kunna vara välkomna. Jag tog nämligen upp det faktum att det inte
            på över 15 år har gått att utläsa några signifikanta höjningar
            av den globala temperaturen, vilket för övrigt är ett faktum som
            IPPC:s ordförande Rajendra Pachauri har bekräftat i en tidningsintervju.
            Man skulle kunna tro att detta skulle vara goda nyheter och en
            god utveckling för alla som lever med den ångest för framtiden
            som det har talats om här tidigare. Det kanske inte slår med sådan
            hård kraft som klimatmodellerna har låtit göra gällande. Det kan
            tyda på det. Det indikerar i varje fall någonting.
          </note>
          <note>
            Jag inser dock att jag, trots att jag höll mig till ganska verifierbara
            enkla fakta, gav uttryck för saker som inte ostraffat får yppas
            i denna debatt. Debatten refererades i en av Sveriges största
            tidningar, Dagens Nyheter, där Socialdemokraternas Matilda Ernkrans
            lät göra gällande att jag i och med mitt debattinlägg placerade
            mig på yttersta, yttersta högerkanten.
          </note>
          <note>
            Vad Ernkrans nu menade med det är jag något osäker på. Är det
            kanske så att man är fascistoid om man tar upp andra infallsvinklar
            på en mycket komplex fråga än den som Socialdemokraterna framhärdar
            med? Jag visste inte ens att klimatfrågan var en vänsterfråga,
            även om det ofta tycks finnas synergieffekter med att sammanföra
            klimatpolitik med socialistiska plansamhällen.
          </note>
          <note>
            Miljöminister Lena Ek gjorde vidare i samma artikel gällande
            att mitt anförande var väldigt långt ifrån verkligheten och fullt
            av felaktiga fakta. Det kan vid en första anblick tyckas vara
            ganska betryggande att vår minister sitter på verkligheten i denna
            fråga. Men jag undrar samtidigt om inte hennes självförtroende
            utmynnar i en viss fartblindhet trots allt. Jag lyckas nämligen
            inte utläsa vad det var för faktauppgifter som var felaktiga i
            mitt anförande. Kanske kan jag be ledamöterna som sitter i kammaren
            här i dag hjälpa mig att reda ut det.
          </note>
          <note>
            De faktauppgifter som jag framförde i denna debatt var i kronologisk
            ordning
          </note>
          <note>
            Det var en liten sammanställning av de faktauppgifter jag framförde
            under den debatten. Skulle det vara så att någonting av det är
            väldigt felaktigt tar jag tacksamt emot rättelse. Fakta är alltid
            fakta, och man får inte blanda ihop fakta med åsikt. Det är väldigt
            viktigt.
          </note>
          <note>
            Herr talman! En annan sak som jag tycker är intressant inom forskningen
            är hur man nu kan observera hur jorden blir allt grönare och att
            växtligheten frodas på grund av den högre koncentrationen koldioxid
            i atmosfären. Denna globala förgröning har påvisats i tropikerna,
            den arktiska tundran, på höga höjder och i de alltmer effektiva
            jord- och skogsbruken världen över.
          </note>
          <note>
            Den högre koldioxidhalten bidrar till att växterna kan invadera
            torrområden och minska ökenutbredningen på jorden. Det tycks alltså
            inte ensidigt vara problem kopplade till användande av fossila
            bränslen, vilket varit bärande i debatten de senaste årtiondena.
            Det är givetvis en helt otroligt glädjande utveckling, i varje
            fall för alla som inte investerat stor trovärdighet i enkelriktade
            utsagor i en mycket komplex vetenskap.
          </note>
          <note>
            I en debattartikel i Expressen för några månader sedan oroade
            sig Miljöpartiets Maria Ferm över de miljontals klimatflyktingar
            världen över som man i framtiden ska hantera. De nya rönen om
            den globala förgröningen kan kanske därför ses som glädjande.
            Kanske kan i varje fall några av alla dessa klimatflyktingar nu
            sadla om och bli entreprenörer inom skogs- och jordbruksnäringarna.
            Allt är med andra ord inte nattsvart.
          </note>
          <note>
            Herr talman! I Sverigedemokraternas reservation 6 i detta betänkande
            tar vi upp att LULUCF-sektorn, alltså hur man använder skogsarealer,
            ska inkluderas i EU-ländernas EU-interna utsläppsåtagande i enighet
            med Kyotoprotokollet. Det är vår uppfattning. Detta ser vi skulle
            ge goda incitament till en aktiv skogspolitik där mer av Europas
            marker kan återplanteras.
          </note>
          <note>
            I Sverige sparkade alla partier utom SD bakut inför förslaget
            när man insåg att detta skulle ge positiva effekter på beräkningarna
            av landets utsläpp och därmed bespara skattebetalarna stora summor
            pengar. Det tycker jag är en märklig politik. För Sverigedemokraterna
            däremot faller det sig naturligt att verka för Sveriges medborgares
            intressen.
          </note>
          <note>
            Herr talman! Sist men inte minst skulle jag vilja säga några
            ord om Sverigedemokraternas reservation 27 som handlar om biodrivmedel.
            Det verkar nu som att vi närmar oss att regeringen ska införa
            den kvotplikt man har talat om ett tag, det vill säga en tvingande
            inblandning av etanol och biodiesel i våra drivmedel.
          </note>
          <note>
            Det är problematiskt på flera sätt. Det är nämligen inte bara
            så att många äldre bilar kommer att haverera till följd av denna
            inblandning, om man inte kan få tag på annat bränsle. Det är inte
            heller bara så att denna politik lastar Sverige med kostnader
            på några miljarder per år. Det är också dåligt för miljön.
          </note>
          <note>
            Enligt en uträkning från riksdagens utredningstjänst uppgår skattesubventionerna
            till ungefär 4,5 miljarder per år om regeringen genomdriver den
            föreslagna politiken. För detta får vi förutom en större global
            jordbrukssektor runt om i världen, med allt vad det innebär, dessutom
            ökade utsläpp av koldioxid under tiotals år. Detta beror på den
            koldioxidskuld de nya jordbruksarealerna ger upphov till.
          </note>
          <note>
            Vidare kommer givetvis användandet av mineralgödsel och diverse
            kemikalier att öka i motsvarande utsträckning. Vi betalar alltså
            stora summor pengar för att belasta miljön ytterligare och dessutom
            under kanske 5060 år öka utsläppen av växthusgaser, givetvis lite
            beroende på varifrån vi tar etanolen.
          </note>
          <note>
            Det kan tyckas lite kontraproduktivt med tanke på att politikens
            själva syfte är att minska dessa utsläpp. Jag hoppas givetvis
            att regeringen tänker om i frågan och handlar mer utefter miljöns,
            medborgarnas och statskassans intressen.
          </note>
          <note type="speaker">
            Anf. 32 JENS HOLM (V):
          </note>
          <note>
            Herr talman! Samtidigt som klimattoppmötet i Doha ägde rum i
            slutet av förra året svepte tyfonen Bopha över ön Mindanao i södra
            Filippinerna. Över 100 000 personer blev hemlösa, och tusen personer
            dog. Dessutom förstördes vägar, jordbruk, skolor och annan samhällsbärande
            verksamhet.
          </note>
          <note>
            Jag har tagit upp det exemplet förut i kammaren. Jag gör det
            igen för att varna för den formen av extremt väder som kommer
            att bli allt vanligare i takt med att klimatet blir varmare.
          </note>
          <note>
            Det finns en djup ironi och orättvisa i detta. Det är vi i den
            rika världen som här och nu släpper ut. Andra får betala notan.
            Det är våra barn och de som lever i dag i den fattiga delen av
            världen, och det är exempelvis de tusentals människor i södra
            Filippinerna som drabbades av tyfonen.
          </note>
          <note>
            Detta är inte acceptabelt. Vi i Vänsterpartiet menar att Sverige
            måste ta ett större ansvar för att minska våra utsläpp än vad
            vi gör i dag. Därför lägger vi i detta betänkande fram konkreta
            förslag på hur Sverige ska kunna skärpa de svenska klimatmålen.
          </note>
          <note>
            Våra förslag från Vänsterpartiet torde vara de mest långtgående
            av alla partiers i denna kammare. Vi i Vänsterpartiet föreslår
            att det svenska klimatmålet skärps till att Sveriges utsläpp ska
            minska med 45 procent till 2020. För den icke handlande sektorn
            blir vårt klimatmål minskningar med 52 procent jämfört med 1990.
          </note>
          <note>
            Dessutom har vi föreslagit en förbättring av EU:s målsättning.
            Vi har också lagt fram ett konkret förslag om ett helt nytt additionellt
            klimatbistånd för att hjälpa utvecklingsländerna att hantera klimatförändringen.
          </note>
          <note>
            Jag ber om ursäkt för att det blir en del procent och siffror,
            men så får det bli när man talar om klimatmål. Det är viktigt
            att vi är noggranna med Sveriges klimatåtaganden.
          </note>
          <note>
            I ton räknat handlar Vänsterpartiets klimatmål om att vi ska
            minska utsläppen i Sverige med drygt 32 miljoner ton, från 72
            miljoner ton, som det låg på 1990, till knappt 40 miljoner ton
            2020.
          </note>
          <note>
            Vad föreslår då regeringen? Jo, regeringen säger att man vill
            minska utsläppen med 40 procent till 2020. En tredjedel av dessa
            utsläppsminskningar ska göras genom uppköp av osäkra utsläppskrediter
            i andra länder. Räknar vi bort dessa uppköp blir det endast 13
            miljoner ton kvar att minska för den svenska regeringen. Detta
            kan jämföras med vårt förslag på 32 miljoner ton.
          </note>
          <note>
            Regeringens klimatmål räcker inte. Därför föreslår Vänsterpartiet
            nya klimatmål, och jag yrkar därför bifall till reservation 18
            där detta förtydligas.
          </note>
          <note>
            Att lägga fram riksdagens mest långtgående klimatmål förpliktar.
            Det är därför som Vänsterpartiet har lagt fram ett helt batteri
            av åtgärder för att vi snabbt ska kunna minska Sveriges utsläpp.
            Det handlar om att i grunden ställa om samhället.
          </note>
          <note>
            Att häri ensidigt förlita sig på så kallade marknadsmekanismer
            är en synnerligen riskabel strategi. Jag instämmer helt med den
            brittiske ekonomen Nicholas Stern, författare till den så kallade
            Sternrapporten, som jag tror kom ut 2007, som menar att klimatförändringarna
            visar på marknadsekonomins största misslyckande.
          </note>
          <note>
            Vi behöver riktiga åtgärder som kan minska de svenska utsläppen
            på riktigt. Vänsterpartiet föreslår bland annat höjd koldioxidskatt,
            skatt på långtradartransporter och en flygskatt. Dessa skatter
            bidrar till en finansiering av en kraftfull utbyggnad av järnvägen
            och kollektivtrafiken i Sverige.
          </note>
          <note>
            Vi vill också ha ett separat klimatprogram för de troligen mest
            omfattande klimatinvesteringarna i våra kommuner och landsting.
          </note>
          <note>
            Vi vill ha ökat stöd till förnybar energi, klimatrenoveringar
            av de så kallade miljonprogramsområdena, investeringar i grön
            teknik och ökade satsningar på miljö- och klimatforskning.
          </note>
          <note>
            Dessutom vill vi ha en handlingsplan för minskad köttkonsumtion.
            Låt mig utveckla detta. Animaliekonsumtionen, det vill säga konsumtionen
            av kött, mjölk och ägg, bidrar till ungefär lika stora utsläpp
            som Sveriges cirka fyra miljoner privatbilar. Nästan en tredjedel
            av hushållens utsläpp kommer från det vi äter, och här är köttkonsumtionen
            den dominerande faktorn.
          </note>
          <note>
            I så gott som alla andra sektorer i Sverige har vi beslut om
            minskade utsläpp, och vi har konkreta styrmedel för det, dock
            inte när det gäller det vi äter. Den svenska köttkonsumtionen
            har ökat med nästan 50 procent sedan 1990. Det är inte hållbart.
          </note>
          <note>
            Vänsterpartiet lägger sig inte i vad människor har på tallriken,
            men vi vill att animaliesektorn ska ta sitt klimatansvar. Därför
            har Vänsterpartiet och Miljöpartiet en gemensam reservation där
            vi föreslår ett nationellt mål för en minskad köttkonsumtion.
            Vi vill också ha satsningar på god, näringsrik och klimatvänlig
            vegetarisk mat. Jag yrkar därför bifall till reservation nr 23.
          </note>
          <note>
            För att underlätta arbetet med att minska utsläppen föreslår
            vi rödgröna partier, S, V och MP, ett klimatpolitiskt ramverk.
            Detta har kommenterats tidigare av Sara Karlsson och Helena Leander,
            så jag ska inte gå in alltför mycket i detalj på det.
          </note>
          <note>
            Jag vill dock understryka att det är ett system som redan finns
            och fungerar i Storbritannien. Danmark är i full färd med att
            sätta upp en så kallad klimatbudget eller koldioxidbudget. Man
            kommer att ha ett separat råd som noggrant kommer att följa utvecklingen
            och ge konkreta förslag på minskningar om Danmark är på fel kurs
            i klimatpolitiken.
          </note>
          <note>
            Vänsterpartiet tycker att detta är ett bra förslag. Det ska vara
            ordning och reda i klimatpolitiken. Därför vill vi ha en koldioxidbudget
            och ett så kallat klimatpolitiskt ramverk. Jag yrkar bifall till
            reservation 19, även om det redan har gjorts.
          </note>
          <note>
            Jag avslutar med att upprepa ett citat som jag tidigare har framfört
            i kammaren. Det kommer från Filippinernas chefsförhandlare Naderev
            Saño. I klimatförhandlingarna i Doha i fjol sade han: Om inte
            vi vem? Om inte nu när? Om inte här var?
          </note>
          <note>
            Detta apropå att det är här och nu som vi måste ta tag i klimatförändringarna.
            Det är här och nu som vi måste se till att utsläppen minskar.
          </note>
          <note type="speaker">
            Anf. 33 LARS HJÄLMERED (M):
          </note>
          <note>
            Herr talman! Jag tänkte börja i en lite mer positiv ton genom
            att konstatera att vi har haft en fantastisk utveckling de senaste
            decennierna. Vi har haft en otrolig ekonomisk utveckling och en
            globalisering som på olika sätt knutit människor och länder närmare
            varandra.
          </note>
          <note>
            Den ekonomiska utvecklingen och handeln har gjort att världen
            når FN:s millenniemål om halverad fattigdom i världen till 2015.
            Många är de människor i världen i dag som kan ta del av välstånd
            på ett sätt som vi i Sverige länge kunnat ta för självklart.
          </note>
          <note>
            Men problemen finns där såklart, herr talman. Fortfarande lever
            miljarder människor i fattigdom, och vi har ett fortsatt behov
            av en stark ekonomisk utveckling med nya jobb och nya möjligheter.
            Vi har också stora klimatutmaningar och andra miljömässiga utmaningar
            som kommer i spåren av en sådan utveckling. Vi måste bryta den
            trend som varit där global tillväxt knutits ihop med ständigt
            ökade utsläpp globalt och ständigt ökad användning av fossil energi.
          </note>
          <note>
            Sverige är och ska vara ett föredöme i klimat- och miljöpolitiken.
            Vi har de senaste decennierna visat att vi har kunnat kombinera
            en växande ekonomi med minskade utsläpp. Vi har bland de lägsta
            utsläppen i relation till vår ekonomi. Vi ligger också bra till
            när man jämför de utvecklade länderna inom OECD. Mycket återstår
            dock.
          </note>
          <note>
            För att bidra till vår del av ansvaret har vi fattat beslut om
            en samlad klimat- och energipolitik i Sverige. Vi ska minska våra
            utsläpp i Sverige med 40 procent till 2020 relativt utsläppen
            i Sverige 1990. Det är ett tydligt utsläppsmål kopplat till konkreta
            åtgärder, krona för krona och gram för gram, för att kunna nå
            det målet.
          </note>
          <note>
            Vi arbetar också med visionen om en fossiloberoende fordonsflotta
            till 2030. Här tar vi oss an en av de stora, viktiga utmaningarna
            för Sverige.
          </note>
          <note>
            Vi har dessutom det långsiktiga klimatmålet, med sikte på 2050,
            om att inte ha några nettoutsläpp i Sverige och ett pågående så
            kallat färdplansarbete i detta.
          </note>
          <note>
            Tillsammans med dessa utsläppsmål, åtgärder och långsiktiga visioner
            och arbeten finns energipolitiken där vi vill hålla fast vid ett
            robust energisystem på tre ben med vattenkraft, kärnkraft och
            förnybar energi. Det är ett system som redan i dag är i princip
            koldioxidfritt i produktionen.
          </note>
          <note>
            Till detta ska givetvis läggas ett fortsatt arbete för att få
            det nödvändiga på plats, nämligen en internationell överenskommelse
            med tillräckliga åtaganden om utsläppsreduktioner.
          </note>
          <note>
            Allt detta vill vi fortsätta kombinera med jobbpolitik och ordning
            och reda i svensk ekonomi eftersom dessa frågor så tydligt hänger
            ihop. Att vi tar ansvar för svensk ekonomi och jobbpolitik gör
            att Sverige, till skillnad från i stort sett varje annat europeiskt
            land, kan gasa i detta konjunkturläge. Vi har råd med viktiga
            välfärdssatsningar och en rejäl miljöbudget. Vi kan också göra
            viktiga framtidsinvesteringar, till exempel på forskningsområdet.
          </note>
          <note>
            Herr talman! Med den nya forskningspolitiken läggs 1,3 miljarder
            kronor på energiforskning i år. Fullt utbyggd kommer denna forskningspolitik
            omfatta 34 miljarder skattekronor varje år. Det gör Sverige till
            ett av de länder i världen som satsar allra mest på forskning.
            Denna typ av framtidsinvestering är viktig för framtida jobb i
            Sverige och för svensk konkurrenskraft och avgörande för att klara
            viktiga klimatutmaningar och andra miljöutmaningar.
          </note>
          <note>
            Runt om i vårt land finns mängder av idéer, lösningar med mera
            som forskats fram. Jag tänkte passa på att fördjupa mig i tre
            exempel.
          </note>
          <note>
            Det första är ett företag som heter Heliospectra. Det erbjuder
            ljuslösningar som i ett slag minskar energiförbrukningen i växthus
            med 50 procent och minimerar det svinn som i dagsläget uppgår
            till kanske en tredjedel i den typen av växtodlingar.
          </note>
          <note>
            Visste ni att det används 50 000 ton koppar varje år till bottenfärg
            till båtar och fartyg? I Göteborg huserar ett företag som heter
            I-Tech. Baserat på forskning vid Göteborgs universitet har de
            tagit fram och patenterat en lösning som de kallar för Selektope,
            något som de själva betecknar som en miljövänlig biocid. Det är
            ett lite konstigt begrepp.
          </note>
          <note>
            Poängen är i alla fall att det här till skillnad från koppar
            och andra lösningar på ett miljövänligt sätt kan hantera den svåra
            beväxning som finns på båtar och fartyg. I tester har de kunnat
            visa att lösningen klarar detta utan att samtidigt ge negativa
            effekter på miljön. Man kan dessutom få en signifikant bränslebesparing
            och minskade utsläpp från sjöfarten, vilket ju är en av våra riktigt
            stora utmaningar.
          </note>
          <note>
            Idén med el från strömmande vatten är något som företaget Minesto
            arbetar med. En finurlig vinge som rör sig i vattnet gör att mer
            vatten kan strömma genom turbinen så att man får mer elektricitet.
            Deras lösning testas nu skarpt och ska köras ut i större koncept
            på den europeiska marknaden.
          </note>
          <note>
            Dessa tre företag som jag tog som exempel det finns naturligtvis
            många fler alltså Heliospectra, I-Tech och Minesto, är alla exempel
            på sådant som har kommit ur forskning. Jag tycker att det är viktigt
            att utöver siffror om 1,3 miljarder till energiforskning och att
            Sverige har en historiskt stor forskningsbudget också lyfta fram
            några konkreta exempel, för det är egentligen det som det handlar
            om i slutändan.
          </note>
          <note>
            Ska vi klara klimatutmaningen och andra viktiga miljöutmaningar
            är teknik, kunnande och nyttiggörande av det som kommer ur forskning
            en bärande och avgörande del för att möta detta och även en avgörande
            del i en ansvarsfull klimat- och energipolitik, naturligtvis jämte
            de politiska beslut vi redan har fattat och fortsatt måste fatta
            vad gäller utsläppsmål och åtgärder, som handlar om att på olika
            sätt ställa om jordbruk, transporter, bostäder och andra delar
            av vårt samhälle.
          </note>
          <note>
            Det handlar också om de internationella överenskommelser som
            vi naturligtvis måste få på plats. Vi har nu en fortsättning på
            Kyotoprotokollet. Vi har det viktiga och framgångsrika arbete
            som miljöministern gör med kortlivade klimatgaser, men långsiktigt
            behöver vi en rättslig överenskommelse med helt andra åtaganden
            än vad som nu är uppe på bordet och till diskussion.
          </note>
          <note>
            Sist och slutligen har vi naturligtvis vårt eget personliga ansvarstagande.
          </note>
          <note>
            Herr talman! Vi har gjort rätt mycket i Sverige. Vi har otroligt
            mycket mer framför oss. Med detta vill jag yrka bifall till förslaget
            i betänkandet och avslag på reservationen.
          </note>
          <note>
            (Applåder)
          </note>
          <note type="speaker">
            Anf. 34 HELENA LEANDER (MP) replik:
          </note>
          <note>
            Herr talman! Lars Hjälmered gav i sitt anförande några positiva
            exempel på företag som på basis av proffsig svensk forskning tar
            fram ny miljöteknik som kan vara en del av lösningen i omställningen
            till ett mer klimatsmart samhälle.
          </note>
          <note>
            Det finns många sådana goda exempel på företag i framkant. Men
            det är också företag som förväntar sig att vi politiker tar vår
            del av ansvaret och blir en del av lösningen.
          </note>
          <note>
            Under 90-talet hade vi stora ekonomiska problem i Sverige. Politiker
            tog inte ansvar utan var alldeles för kortsiktiga. Då skapade
            man ett finanspolitiskt ramverk, en budgetlag, som numera alla
            i alla fall Moderaterna och några till står bakom. Detta har varit
            en stor framgångssaga som verkligen har bidragit till att få ordning
            på svensk ekonomi.
          </note>
          <note>
            Jag skulle därför vilja fråga Lars Hjälmered om han inte tror
            att det skulle kunna vara en idé att ha något motsvarande på klimatpolitikens
            område, alltså ett klimatpolitiskt ramverk, en klimatlag där vi
            sätter ramarna precis som vi gör i budgetpolitiken. Självklart
            får varje parti fylla sin budget med vad de vill så länge plus
            och minus går ihop. Vi har de övergripande ramarna vilket innebär
            att vi inte får vara ansvarslösa och skjuta problemen på framtiden,
            men sedan får vi utifrån politiska prioriteringar forma vår budget
            eller vår klimatpolitik på det sätt vi tycker är bäst.
          </note>
          <note>
            Det här har man gjort i Storbritannien, och fler länder är på
            gång. Är det inte dags att Sverige gör något liknande?
          </note>
          <note type="speaker">
            Anf. 35 LARS HJÄLMERED (M) replik:
          </note>
          <note>
            Herr talman! Jag skulle vilja påstå att vi har ett rätt solitt
            ramverk i Sverige. Vi har mål på kort, medellång och lång sikt.
            Vi har utsläppsmålen i Sverige fram till 2020. Vi har gemensamma
            beslut inom EU, och vi har långsiktiga visioner och arbete i Sverige
            kring fordonsflottan till 2030 och det långsiktiga målet till
            2050. Efter att Naturvårdsverket som myndighet har lagt fram förslag
            på hur vi ska kunna nå detta är det remitterat och bereds nu i
            Regeringskansliet.
          </note>
          <note>
            Med de etappmål som riksdagen har fattat beslut om med konkreta
            åtgärder som lyfts fram tycker jag alltså att vi har ett samlat
            ramverk.
          </note>
          <note>
            Jag har naturligtvis, likt Helena Leander, tittat på det brittiska
            exemplet och deras lösning. Den är klart intressant, men den väcker
            också en hel del frågor. Vad händer efter 2030? Det har de inte
            riktigt svar på. Vad händer om man inte lever upp till det som
            är sagt i den klimatlagen?
          </note>
          <note>
            Det är för mig lite oklart, och då tycker jag att vi här och
            nu bättre kan följa upp det svenska ramverket som vi tydligt har
            med mål på olika tidslängder kopplat till konkreta åtgärder.
          </note>
          <note type="speaker">
            Anf. 36 HELENA LEANDER (MP) replik:
          </note>
          <note>
            Herr talman! Det är egentligen ingen brist på mål och visioner
            i svensk klimatpolitik, men ibland kan det vara lite otydligt
            vad de egentligen innebär. Vad är en fossiloberoende fordonsflotta?
            Det visste man inte när man satte upp målet. Det ska liksom tolkas
            efter hand. Det var samma sak med nettonollutsläpp till 2050.
            Man började med målet, och sedan ska man fundera på vad det innebär.
          </note>
          <note>
            Det kan vara en liten brist att man har målvisioner som man inte
            riktigt är överens om vad de innebär. Men även om man skulle vara
            överens om vad de innebär, vilket någonstans är steg ett, måste
            man också se till att politiken hänger ihop med de målen.
          </note>
          <note>
            Där brister det i dag. Med den takt som regeringen håller i klimatpolitiken
            kommer vi att nå de långsiktiga målen om så där 200 år. Det är
            lite för sent, tycker jag, och det tror jag nog att även Lars
            Hjälmered tycker.
          </note>
          <note>
            Det är här vi behöver mer konsekvens. Det är det de har lyckats
            med i Storbritannien. De har skarpa åtaganden som innebär att
            om vi ska nå ett mål där borta måste vi ta de här stegen på vägen.
            Då får man ha tydliga utsläppsperioder med mål för varje utsläppsperiod
            som man måste hålla sig till. Det är inte så att någon kommer
            och rycker en i näsan om man misslyckas, men det blir ändå ett
            starkt politiskt åtagande där det blir väldigt pinsamt om man
            misslyckas, på samma sätt som det blir väldigt pinsamt om man
            bryter mot budgetlagen. Det blir ett mycket starkare politiskt
            åtagande än att bara ha fluffiga mål och visioner som inte förpliktar
            till någonting.
          </note>
          <note>
            Att ha den här stadgan i klimatpolitiken ger också större trygghet,
            inte minst för näringslivet. Det är därför de är så positiva i
            Storbritannien. De vet nämligen vad de kan räkna med. De vet att
            styrmedlen kommer att utvecklas, att klimatpolitiken kommer att
            se till att vi går mot en omställning och att det kommer att löna
            sig att göra klimatsmarta investeringar.
          </note>
          <note>
            Den tryggheten finns inte i dag i Sverige, där det kan gå lite
            hur som helst med målen och visionerna. Därför vill jag än en
            gång fråga: Vore det inte bra för Sverige att ha ett ordentligt
            klimatpolitiskt ramverk i stället för lite oklara mål och visioner?
          </note>
          <note type="speaker">
            Anf. 37 LARS HJÄLMERED (M) replik:
          </note>
          <note>
            Herr talman! Jag tycker ärligt talat att vi har ett rätt tydligt
            ramverk i Sverige. Vi får heller inte glömma bort att det världen
            behöver är en rättslig överenskommelse med tillräckliga åtaganden
            om utsläppsreduktioner. Det är det samlade svaret för att klara
            utmaningen globalt, för den här utmaningen är global.
          </note>
          <note>
            Sedan handlar det om att vi utifrån detta gemensamt i Europa
            och nationellt i Sverige måste bryta ned och se vad våra mål och
            åtgärderna kopplade till dessa mål är. Det har vi gjort inom de
            internationella förhandlingar som har varit. Riksdagen har fattat
            beslut om en samlad klimat- och energipolitik med utsläppsmål
            till 2020, med kopplade åtgärder krona för krona och gram för
            gram för att kunna klara det målet, en tydlig kontrollstation
            2015 och naturligtvis en årlig uppföljning från Naturvårdsverket
            och andra expertmyndigheter för att se hur vi ska klara vägen
            fram till 2020 måste fler saker vidtas för att klara det målet?
          </note>
          <note>
            Detta gäller också om vi blickar framåt till 2030 med omställningen
            av transportsektorn och det långsiktiga målet 2050. Det är riktigt
            som Helena Leander säger att allt inte är definierat när det gäller
            detta. Alla åtgärder är inte på plats nu, men det är arbetet med
            hur Sverige ska ta sikte på 2050 med hjälp av olika åtgärder som
            pågår i Regeringskansliet utifrån förslag från bland annat Naturvårdsverket.
          </note>
          <note>
            Då tycker jag att vi får en långsiktighet som kan riktas både
            till mig som enskild och till näringslivet och att vi också får
            det ramverk samlat och solitt som vi så tydligt behöver.
          </note>
          <note type="speaker">
            Anf. 38 JENS HOLM (V) replik:
          </note>
          <note>
            Herr talman! Jag har två frågor till Lars Hjälmered. Den ena
            rör regeringens minskningsmål. Som jag sade i mitt anförande,
            och det är ingen hemlighet, så vill ni minska med 20 miljoner
            ton varav en tredjedel, det vill säga ungefär 7 miljoner ton,
            görs genom uppköp av billiga utsläppskrediter i andra länder.
          </note>
          <note>
            Det är inte bara jag som tycker att det här är en tveksam metod.
            Dels innebär det egentligen bara att man skjuter den stora klimatomställningen
            här på hemmaplan på framtiden, dels innebär det en stor osäkerhet
            om de här projekten i sig verkligen kommer att leverera någonting.
            EU:s klimatkommissionär Connie Hedegaard har tagit upp frågan
            flera gånger. Och jag tror inte att det är någon slump att stora,
            viktiga länder som Tyskland, Storbritannien och Danmark alla har
            bestämt sig för att göra sina utsläppsreduktioner på hemmaplan.
            De köper inte billiga utsläppsrätter.
          </note>
          <note>
            Jag skulle vilja veta om Lars Hjälmered tycker att det blir fler
            eller färre klimatinvesteringar ifall en tredjedel av klimatmålet
            ska klaras av genom uppköp i andra länder. Anser Lars Hjälmered
            att det är ett säkrare sätt att arbeta, som regeringen gör, genom
            uppköp? Vore det inte säkrare ur klimatperspektiv att göra alla
            minskningar på hemmaplan?
          </note>
          <note>
            Det är bra att Lars Hjälmered tar upp frågan om forskning och
            ny teknik, men där anser jag att regeringen totalt sviker på solenergiområdet.
            Solenergi är en teknik som håller på att växa nu. Vi ser hur det
            i andra länder är ett område som växer. Svenska företag flyttar
            tyvärr till exempelvis Tyskland, där det finns en stor solenergimarknad.
            Men det gör det inte här i Sverige. Ni har exempelvis dragit in
            det riktade solvärmebidraget. Varför har ni gjort så?
          </note>
          <note type="speaker">
            Anf. 39 LARS HJÄLMERED (M) replik:
          </note>
          <note>
            Herr talman! Den typen av investeringar som Sverige gör, att
            bidra med pengar och teknik till andra länder, är en avgörande
            och viktig del i en ansvarsfull klimat- och energipolitik.
          </note>
          <note>
            Vi gör en majoritet av de saker som vi har sagt fram till 2020.
            Vi vidtar åtgärder i Sverige i snart sagt varje del i samhället,
            med omställning av transportsektorn, jordbruket och annat, och
            ungefär en tredjedel i andra delar av världen. Det är för att
            möta ett behov som finns i många länder av pengar och hjälp med
            teknik för att kunna anpassa och också minska utsläppen av växthusgaser.
            Jag skulle säga att det är en avgörande och viktig del i en ansvarsfull
            klimat- och energipolitik. Vi vill fortsätta att använda den typen
            av system, och vi ska göra det utifrån de FN-krav som finns på
            att det ska vara additionellt, hållbart och ge lokala arbeten.
            Då måste systemet naturligtvis utvecklas för detta.
          </note>
          <note>
            Jens Holm säger: Ska man inte göra allting hemma och nationellt?
            Nej, jag tycker faktiskt inte det. Det här är en internationell
            utmaning. Svaret måste vara att ansvaret är globalt. Sverige ska
            ta sin del av ansvaret genom att göra en majoritet av sakerna
            här hemma. Vi ska vara ett föredöme som land och visa på de möjligheter
            som finns och som vi har åstadkommit med en växande ekonomi och
            sjunkande utsläpp. Vi ska bidra med pengar och teknik till andra
            delar av världen. Men detta är ett samlat ansvar, och då ska Sverige
            vara ett föredöme.
          </note>
          <note>
            När det gäller energifrågorna har Sverige valt en lösning med
            certifikatsystem för att på det sättet möjliggöra mer av förnybar
            energi och till detta historiskt stora forskningssatsningar för
            att få fram nya lösningar inom energi och andra områden.
          </note>
          <note type="speaker">
            Anf. 40 JENS HOLM (V) replik:
          </note>
          <note>
            Herr talman! Att köpa billiga utsläppskrediter i andra länder
            handlar inte om att hjälpa andra länder. Det är tvärtom så att
            de länderna hjälper er att nå ert minskningsmål.
          </note>
          <note>
            Vi i Vänsterpartiet tycker att det är otroligt viktigt att vi
            har ett globalt samarbete. Det är därför som vi avsätter pengar
            till ett helt nytt additionellt klimatbistånd för att kunna hjälpa
            utvecklingsländerna. Vi gör inte, som ni gör, så att vi tar pengar
            från det ordinarie biståndet och sedan kallar det för ett klimatbistånd.
          </note>
          <note>
            Jag tycker inte riktigt att Lars Hjälmered svarade på min huvudfråga,
            nämligen om det blir fler eller färre klimatinvesteringar här
            på hemmaplan ifall en tredjedel av klimatmålet ska uppnås i andra
            länder. För mig är det i alla fall helt uppenbart att när så mycket
            som en tredjedel av vårt klimatmål uppnås i andra länder skjuter
            vi den viktiga klimatomställningen på framtiden.
          </note>
          <note>
            Jag tycker att länder som Storbritannien, Danmark och Tyskland
            är viktiga referensländer i klimatpolitiken. Dessa tre länder
            har bestämt sig för att göra allting för att uppnå sina klimatmål
            på hemmaplan.
          </note>
          <note>
            När det gäller solenergin får den i praktiken inte ett öre, nästan
            ingenting, från elcertifikatssystemet. Så är det bara. Det är
            därför som det behövs ett riktat stöd till solenergin. Det finns
            ett solcellsbidrag, men det minskar ni nästa år. Nu när intresset
            är enormt, när alla vill sätta upp solceller och bli egenproducenter
            av el, drar ni ned på bidraget från och med nästa år. Och det
            riktade stödet till solvärmen har ni helt och hållet avskaffat.
            Flera företag inom den här branschen har nyligen gått i konkurs,
            därför att ni har fört en så dålig politik.
          </note>
          <note>
            Jag tycker att ni måste tänka om på det här området, så att inte
            fler företag går i konkurs eller flyttar till andra länder.
          </note>
          <note type="speaker">
            Anf. 41 LARS HJÄLMERED (M) replik:
          </note>
          <note>
            Herr talman! Vad världen behöver är en rättslig överenskommelse
            med tillräckliga åtaganden om utsläppsreduktioner. Vi får inte
            tappa det konceptet på något sätt, för det är det som världen
            behöver. Då ska Sverige naturligtvis ta en väldigt stor del av
            sitt ansvar, baserat på historik och annat, på det sätt som vi
            redan har gjort och på andra sätt. En viktig del i den här typen
            av förhandlingar handlar om förtroende och arbete länder emellan
            och mellan olika delar av världen. Där har Sverige agerat och
            ska fortsätta att agera.
          </note>
          <note>
            Ett exempel på det, herr talman, är det som har skett efter det
            möte som var i Köpenhamn för några år sedan. Då talade man om
            snabbstartsfinansiering. Sverige är ett av få länder som verkligen
            har levt upp till det som vi har sagt. Sverige har bidragit med
            ungefär 10 procent av EU:s samlade finansiering till detta. Vi
            sade 8 miljarder, och det blev uppemot 9 miljarder kronor som
            vi använde för att bidra i enlighet med vad vi hade sagt. Det
            skapar förtroende i de internationella klimatförhandlingarna.
          </note>
          <note>
            Vi har använt biståndspengar för detta, för vi tycker just att
            arbete med miljö och klimat ska gå hand i hand med utvecklingspolitiken.
            Inte sällan riktas den och även de flexibla mekanismerna in på
            just fattigdomsbekämpning kopplat till klimatanpassningsåtgärder,
            till exempel inom jordbruket. Jag ser det som fortsatt viktigt
            att bidra med kunskap och pengar till detta.
          </note>
          <note>
            Jag tror, herr talman, att jag och Jens Holm har lite skiftande
            syn i delar av klimat- och energipolitiken. Jens talar om stora
            satsningar som han vill göra. Problemet är att de och ekonomin
            inte riktigt hänger ihop. Föreslår man uppemot 90 miljarder i
            skattehöjningar och gör det dyrare att anställa och att starta
            och driva företag kommer Sverige att tappa jobbtillfällen. Det
            tror jag inte riktigt kan gå hand i hand med den typ av satsningar
            som han här vill ge sken av att han tänker göra.
          </note>
          <note type="speaker">
            Anf. 42 SARA KARLSSON (S) replik:
          </note>
          <note>
            Herr talman! Lars Hjälmered vill vara positiv. Och, visst, för
            all del finns det skäl att också vara positiv. Men Moderaterna
            framstår här som oroväckande nöjda.
          </note>
          <note>
            Lars Hjälmered pekar på färdplanen som Naturvårdsverket har tagit
            fram och på målet om en fossiloberoende fordonsflotta. Men det
            betyder ju rätt lite om det inte är styrande, om politiken inte
            hänger ihop, om de konkreta åtgärder som behövs inte kommer på
            plats. Det var därför lite konstigt att Lars Hjälmered i replikskiftet
            med Helena Leander ville ge sken av att det finns ett styrande
            ramverk på plats. Det finns det ju inte om man till och med fortfarande
            utreder vad målen innebär.
          </note>
          <note>
            Det jag menar, och som jag tror att vi är överens om i oppositionen,
            är att vi behöver ett ramverk som ger långsiktighet och styrning
            som gör att klimatpolitiken hänger ihop, och det finns inte på
            plats. Det fiffiga med ett sådant ramverk är att vi inte behöver
            vara överens om alla åtgärder, för det vet vi att vi inte är.
            Vi vill satsa på mycket av lokalt klimatarbete och koppla ihop
            det nationella och lokala klimatarbetet, en åtgärd som Moderaterna
            tillbakavisar. Detta behöver vi inte vara överens om, men vi skulle
            kunna komma överens om att sätta klimatpolitiken i ett ramverk
            som gör att det blir styrande för politiken.
          </note>
          <note>
            Menar Lars Hjälmered att detta finns på plats? Om han inte gör
            det: Varför ska det inte finnas?
          </note>
          <note type="speaker">
            Anf. 43 LARS HJÄLMERED (M) replik:
          </note>
          <note>
            Herr talman! Jag skulle vilja säga att vi har ett ramverk för
            klimatpolitiken i Sverige med de utsläppsmål, etappmål och åtgärder
            som riksdagen har fattat beslut om, med de presenterade visionerna
            till 2030 vad gäller transportsektorn och samlat det till 2050
            så kallade färdplansarbetet.
          </note>
          <note>
            Det är riktigt att allt i detta inte är fullt ut definierat.
            Det är riktigt att vi inte har alla förslag till åtgärder på plats
            för hur Sverige stegvis ska kunna ta sig fram till 2050. Men jag
            ser framför mig att bland annat underlaget från Naturvårdsverket,
            som har varit ute på remiss och som bereds i Regeringskansliet,
            senare kommer att koka ned till konkreta saker som ska göras.
            Rimligen sätts det också upp mål för Sverige på klimatområdet
            till 2030 och 2040, så att vi får en tydlig inriktning framåt.
            Det är något som jag skulle välkomna. Jag menar att det sammantaget
            ger oss ett rimligt regelverk med en långsiktighet vad gäller
            vart Sverige är på väg och kopplat till olika saker som vi behöver
            göra inom transport, jordbruk och andra delar av samhället för
            att kunna klara vår del av åtagandena.
          </note>
          <note>
            Vi får inte glömma bort att det ska göras en stor avstämning
            av det beslut riksdagen fattade 2009 om en samlad klimat- och
            energipolitik. År 2015 är det sagt att det ska göras när det gäller
            riksdagsbeslutet för att se vart vi är på väg, hur långt vi har
            kommit och om vi behöver vidta extra åtgärder för att klara våra
            mål till 2020. Regeringen kommer under mandatperioden att återkomma
            i någon form vad gäller klimatpolitik och siktet framåt.
          </note>
          <note type="speaker">
            Anf. 44 SARA KARLSSON (S) replik:
          </note>
          <note>
            Herr talman! Jag tycker att Lars Hjälmereds svar visar att vi
            inte är överens om vad som behövs. Det som Lars Hjälmered hänvisar
            till är inte den typ av ramverk som jag menar är nödvändigt för
            att komma till rätta klimatproblemen.
          </note>
          <note>
            Klimatpolitik är delvis ett område för sig där man kan koppla
            konkreta åtgärder till målen, men all politik behöver genomsyras
            av klimatarbetet för att vi ska kunna nå målen. Det är därför
            vi behöver den typ av ramverk som gör att alla förslag måste prövas
            mot klimatmålet. Anser inte Lars Hjälmered att det är nödvändigt?
            I annat fall tror jag att han inte är överens med sina kolleger
            som sitter här och som om en stund ska ge sin syn på klimatpolitiken.
          </note>
          <note>
            Jag kan inte låta bli att fråga om Moderaternas inställning till
            EU:s klimatpolitik. Jag och andra har diskuterat mycket med framför
            allt Centerpartiet synen på EU:s målsättningar och på reformeringen
            av EU:s handel med utsläppsrätter. Där får man lätt känslan av
            att vi är tämligen överens om att EU behöver ta på sig mer i form
            av skarpare målsättningar oavsett vad andra länder gör. Det finns
            stora behov av att reformera handeln med utsläppsrätter och gå
            ännu längre än vad kommissionen föreslår, kanske i linje med vad
            Storbritannien föreslår.
          </note>
          <note>
            Då är frågan vad det är som hindrar. Jag tror knappast att det
            är Kristdemokraterna eller Folkpartiet som sätter sig som bromsklossar
            i frågan, utan det är Moderaterna. Därför skulle jag vilja höra
            om Lars Hjälmereds syn på det. Varför ska inte EU ta på sig målet
            minus 30 procent oavsett vad andra länder gör? Vad är det som
            gör att Moderaterna inte driver på reformering av EU:s handel
            med utsläppsrätter?
          </note>
          <note type="speaker">
            Anf. 45 LARS HJÄLMERED (M) replik:
          </note>
          <note>
            Herr talman! Låt mig vara tydlig med att det var två fel från
            Sara Karlssons sida. Hon säger att vi inte vill höja målet till
            30 procent. Vi vill inte utveckla och reformera utsläppshandelssystemet
            i Europa. Båda är fel, det är någonting vi tvärtom vill göra.
            Vi tycker att EU borde gå mot ett 30-procentsmål i en internationell
            överenskommelse. Vi vill reformera utsläppshandelssystemet. Skulle
            man skärpa EU:s mål till 30 procent skulle det få en ökad styrkraft
            också i handelssystemet. Det vore den bästa vägen för att reformera
            systemet och få en bättre styrverkan. Det är vi absolut beredda
            att göra.
          </note>
          <note>
            När det gäller frågan om ramverk vill jag komma tillbaka till
            att jag tycker att vi med de beslut som vi har fattat och det
            så kallade färdplansarbetet har ett samlat ramverk för klimatpolitiken
            i Sverige. Sedan får man se var detta konkret landar. I Naturvårdsverkets
            underlag är ett bland många förslag från deras sida till exempel
            att olika förslag på alla områden ska inte bara klimatbedömas
            utan klimat- och miljöbedömas. Det är ett förslag som sagt från
            deras sida. Man täcker in det i alla delar av beslutsfattande.
            Vi får se var det landar, men vi tycker att man då får ett samlat
            ramverk, som är det viktiga.
          </note>
          <note>
            Avslutningsvis tycker vi att det väsentliga är att vi fortsätter
            arbeta aktivt i Sverige, fullfölja de åtaganden vi har sagt att
            vi ska göra nationellt, finansiera aktiviteter i andra länder,
            leva upp till det vi har beslutat inom ramen för FN-beslut och
            fullfölja arbetet för att på sikt kunna nå en internationell överenskommelse.
            Då vill jag återigen, som jag gjorde i talarstolen förut, trycka
            på det viktiga och framgångsrika arbete miljöministern har gjort
            och gör när det gäller kortlivade klimatgaser. Jag tror att det
            kan vara en framkomlig väg om det är låst i de internationella
            förhandlingarna om de stora och viktiga avtal som behöver komma
            på plats när det gäller sot, partiklar, metan och så vidare, och
            vi har fått med väldigt många länder. Det tror jag, tillsammans
            med att vi i Sverige fullföljer det vi har sagt vi kan göra, gör
            att vi kan skapa förtroende och ha fortsatt inflytande i klimat-
            och energipolitiken internationellt.
          </note>
          <note type="speaker">
            Anf. 46 ANITA BRODÉN (FP):
          </note>
          <note>
            Herr talman! Att klimatutmaningen är vår tids största utmaning
            är nog de flesta av oss överens om, liksom om att det finns ett
            samband mellan ekosystemen och klimatförändringarna. Ekosystemens
            välmående påverkar våra möjligheter att stävja klimatförändringar.
            Klimatfrågan kan ändå inte ses separat; den måste ses i ett sammanhang
            tillsammans med miljön och den biologiska mångfalden men också
            tillsammans med energifrågorna.
          </note>
          <note>
            Folkpartiets tidigare partiledare Bengt Westerberg myntade begreppet:
            Det behövs både hjärna och hjärta i politiken. Det är ett begrepp
            som har bäring inom alla politikområden, inte minst inom klimatområdet,
            som vi i dag debatterar.
          </note>
          <note>
            Att vi ska dra nytta av våra framstående forskarhjärnor Lars
            Hjälmered har pekat på en hel del konkreta och positiva exempel
            och att vi ska använda smarta ekonomiska styrmedel nya forskningsinnovationer,
            grön teknik och internationella överenskommelser är lika viktigt
            som att vi i maggropen, i hjärtat ska känna och inse att dessa
            ansträngningar krävs för kommande generationers skull, för att
            vi även framöver ska få njuta av den obeskrivliga skönhet och
            rikedom som finns i naturen, för att de allra fattigaste i de
            mest utsatta områden ska slippa accelererande klimatförändringar
            med extrema oväder som följd och för att vi alla, ja, alla, ska
            få tillgång till hållbar och trygg energiförsörjning.
          </note>
          <note>
            Herr talman! I september kommer återigen IPCC, FN:s klimatpanel,
            att presentera sin nya rapport. Det kommer man att göra här i
            Stockholm. Det hyses farhågor, stora sådana hos många av oss,
            om att rapporten kommer att vara en mer dramatisk läsning än tidigare,
            och många av oss ställer in sig mentalt på att målet 2 grader
            kan behöva skärpas ytterligare.
          </note>
          <note>
            I detta betänkande lyfts klimatförhandlingarna upp. Ofta uttrycks
            besvikelser, många gånger med rätta, och en frustration över att
            vi inte kunnat ta de beslut och steg som vi upplever är helt nödvändiga.
            Sällan framförs de framsteg som faktiskt har gjorts, till exempel
            förlängt Kyotoavtal, den gröna fonden och alla de beslut som vi
            inom EU har fattat om gemensamma klimat- och miljömål och alla
            de gemensamma och nationella forskningsinsatser som vi har varit
            beredda att göra. Nästan aldrig, herr talman, tas det upp vad
            som händer mellan klimatförhandlingarna, där inte minst svenska
            klimatförhandlare och nordiska samarbetspartner har framgångsrika
            bilaterala möten, vilkas dialog och förtroendeskapande utgjort
            och utgör värdefulla plattformar inför kommande klimatmöten.
          </note>
          <note>
            Sara Karlsson nämnde i sitt anförande att det krävs en ny strategi
            för förtroende och respektfulla möten, något i den stilen. Jag
            skulle säga att den strategin finns på plats. Det finns konkreta
            exempel. Bolivia har till exempel fullständigt vänt, 180 grader,
            i sin syn på och i sitt engagemang i klimatfrågor. Det kan vi
            till stor del tacka den svenska klimatförhandlaren för. Där skapades
            förutsättningarna.
          </note>
          <note>
            Herr talman! Under den gångna veckan hade jag förmånen att delta
            vid ett Climate Parliament-möte i Bryssel. Det var delegater från
            1718 länder. Vår gemensamma agenda handlade om utbyggnad av förnybar
            energi och smarta nät, nät med hög kapacitet att ta emot och distribuera
            el. För att detta ska kunna ske krävs utöver en politisk insikt
            och vilja gemensamma resurser. Det är det som många av oss nu
            jobbar för.
          </note>
          <note>
            De politiska prioriteringar som nu sker i samband med EU-budgeten,
            där bland annat en del av CAP-stödet, jordbruksstödet, kommer
            att kanaliseras till forskning, är en konkret satsning och ett
            viktigt steg i rätt riktning.
          </note>
          <note>
            Herr talman! Det krävs tuffa politiska beslut om att agera så
            att fossilsubventionerna snabbt fasas ut. Den frågan har tagits
            upp många gånger här i kammaren. Det kommer att krävas en hel
            del. Det handlar om 400 miljarder dollar årligen. Vi vet också
            att det finns många människor som är beroende av detta i de allra
            fattigaste länderna. Därför måste en del av de pengarna användas
            till ett direktstöd till de allra fattigaste människorna. Vi skulle
            också kunna använda en hel del av de här pengarna till att gemensamt
            bygga ut de smarta näten. Då kan vi koppla ihop många av de olika
            energisatsningar som finns.
          </note>
          <note>
            Som svenska politiker lever vi inte på en isolerad ö, utan vi
            har en plikt, en skyldighet, att ta reda på hur andra löser problemen
            och att samverka.
          </note>
          <note>
            England har nämnts här. Jag hade möjlighet att vara med när tankesmedjan
            Global Utmaning helt nyligen anordnade ett seminarium. Där tog
            de upp den engelska klimatlagen som lägger fokus på ekonomi. Det
            är fokus i de olika sektorerna. Man har ett prisgolv för koldioxidutsläpp
            och en skatt för att upprätthålla priset. Där finns det skarpa
            klimatmål inom varje sektor som också följs upp mycket noggrant,
            precis som har redovisats här. Det har också visat sig att utvecklingen
            har gått snabbare och i en mer positiv riktning än vad man kunde
            ana från början.
          </note>
          <note>
            Jag tycker att det här är viktigt. Vi ska absolut följa detta.
            Vi ska ta till oss alla goda idéer. Vi ska också vara medvetna
            om att vi ibland glömmer bort vilka mål vi själva sätter upp.
            I England är målet minus 80 procent till 2050. Vårt mål är noll
            utsläpp i Sverige till 2050, så vi är inte så dåliga.
          </note>
          <note>
            Det har nämnts här att vi skulle ha ett ramverk. Jag håller med
            Lars Hjälmered om att vi har planering och en uppföljningsplan,
            men det fortsatta arbetet med Färdplan 2050 kommer självfallet
            att innebära ytterligare konkretisering. Det är det hela den här
            processen kommer att handla om. Vi som politiker har ett ansvar
            för att se till att det blir av. Vi kan kalla det ramverk, planering,
            uppföljning eller målsättning. Låt oss titta på det. Det är det
            som är grejen.
          </note>
          <note>
            Herr talman! Om vi fortsätter att se oss om kan vi se att vi
            givetvis inte ännu har kunnat utläsa de klimatmässiga effekterna
            efter energibeslutet i Tyskland. Det beslutet fattades ju nyligen.
            Men vi kan ändå vara övertygade om att koldioxidutsläppen kommer
            att öka på kort sikt. De kommer att tvingas använda främst kolkraft
            men också gas. Samtidigt med detta pågår det en snabb utbyggnad
            av såväl vind- som solenergi. Där har man använt feed-in-tariffer
            och garantipris som har haft stor betydelse.
          </note>
          <note>
            Men man kan ändå drista sig att ställa frågan om det inte hade
            varit klokare utifrån ett klimatperspektiv att de hade hejdat
            sig när det gäller snabbstoppet för kärnkraft och i stället använt
            den befintliga kärnkraften som en brygga från det fossila till
            det förnybara samhället samtidigt som man bygger upp det förnybara
            i snabb takt. Jag tycker att den frågan är berättigad. Mer grön
            energi hade kunnat konkurrera ut mycket av den fossila användningen.
          </note>
          <note>
            Herr talman! Vi ska också lyfta fram det positiva som sker i
            vårt land. Vi har lyckats fördubbla vår tillväxt samtidigt som
            utsläppen nästan halverats. Det låter som, och är till viss del,
            en framgångssaga, men vi kan inte blunda för den totala konsumtionen,
            inklusive de utsläpp som den förorsakar i andra länder. Det går
            förstås inte att räkna bort dem, utan vi måste se klimatfrågan
            i ett globalt sammanhang. Det är därför som globala klimatöverenskommelser
            är så viktiga.
          </note>
          <note>
            Vi anser att EU:s klimatstrategi 20-20-20 måste skärpas. Vi har
            pratat om 30 procent. Det är oerhört angeläget att vi driver på
            så att det verkligen sker inom ramen för EU, och det gäller även
            energieffektiviseringsmålet. Där har vi mycket att hämta, och
            vi måste också vara pådrivande i den frågan.
          </note>
          <note>
            Herr talman! Regeringen har visat stort intresse för Gröna fonden.
            Den har lyfts fram här i dag också. Det är pengar för bland annat
            klimatanpassningsåtgärder till de allra fattigaste. Det är viktigt
            att den nu tar form. Här har vi funnits med. Vi har en delegat
            i styrelsen. Vi har tillfört 5 miljoner för att man ska kunna
            bygga upp en strategi för att komma i gång med ett styrsystem.
            Det är viktigt att det kommer på plats så fort som möjligt. Vi
            är fullt eniga om att dessa pengar, 100 miljarder dollar, ska
            finnas på plats. De ska finnas där årligen från 2020. Vi ska också
            hitta smarta finansieringsmekanismer i Gröna fonden. Vi drev på
            detta under det svenska ordförandeskapet. Vårt engagemang för
            att få en operationell fond på plats är oerhört viktigt och angeläget
            för Sverige.
          </note>
          <note>
            Det är också viktigt att hela tiden säga att det humanitära biståndet
            är angeläget. Vi vill att det ska fortsätta att vara högt. Men
            det humanitära biståndet måste också vara klimat- och miljösmart.
            Vi är också mycket positiva till det additionella klimatbiståndet
            och tycker att det är viktigt.
          </note>
          <note>
            Herr talman! Om en liten stund kommer jag att åka till Karlstad.
            Där kommer jag att prata om Arktis. Det är något som engagerar
            väldigt många människor. Det finns en stor oro och ett stort engagemang,
            inte minst med tanke på det som har hänt.
          </note>
          <note>
            Josef Fransson ville ha bevis på att det har skett en temperaturförhöjning.
            Jag kan informera Josef Fransson om att en tredjedel av sommarisen
            i Arktis har smält sedan 1970. Hälften av den fleråriga isen i
            Arktis har smält under den senaste tioårsperioden. Jag tycker
            att det talar sitt tydliga språk, herr talman.
          </note>
          <note>
            Nu finns det ett ökat intresse för prospektering av olja och
            gas. Det är viktigt att vi tillsammans skyddar de allra sköraste
            områdena, och där arbetar vi väldigt mycket inom ramen för Nordiska
            rådet, Nordiska ministerrådet och Arktiska rådet. Där får det
            inte ske prospektering, och vi ska förhindra att utvinning sker
            där. Det handlar också om att förhindra att en olycka sker, och
            skulle någonting hända måste det finnas en stor kapacitet.
          </note>
          <note>
            Det är genom arbetet inom Norden, EU, på global nivå och på nationell
            nivå som vi sammantaget måste bemästra, och ska bemästra, klimatutmaningen.
          </note>
          <note>
            Herr talman! Med detta yrkar jag bifall till förslaget i betänkandet
            och avslag på samtliga andra yrkanden.
          </note>
          <note type="speaker">
            Anf. 47 HELENA LEANDER (MP) replik:
          </note>
          <note>
            Herr talman! Till att börja med vill jag tacka Anita Brodén för
            den öppenhet som jag uppfattar finns vad gäller möjligheten att
            ha någon form av klimatpolitiskt ramverk också i Sverige, även
            om vi än så länge kanske lägger lite olika betydelser i begreppet.
            Att det finns en öppenhet tycker jag är lovande. Dessutom är det
            glädjande att Anita Brodén tar upp frågan om Arktis. Där ser vi
            tydligt konsekvenserna av klimatförändringarna. Samtidigt har
            vi den paradoxala situationen att man utnyttjar det faktum att
            isen drar sig tillbaka. Man börjar borra efter ny olja och förvärrar
            därmed situationen ytterligare.
          </note>
          <note>
            Jag vet att Anita Brodén personligen har engagerat sig för att
            skydda åtminstone de allra känsligaste bitarna om man nu kan peka
            ut några bitar som okänsliga i den känsliga arktiska miljön; det
            i sig är ju lite märkligt. Tyvärr har Sveriges utrikesminister
            inte alls tagit vara på den möjligheten under Sveriges ordförandeskap
            i Arktiska rådet. Sverige har under två år varit ordförande i
            Arktiska rådet, och några begränsningar för oljeprospektering
            har inte blivit av. Överenskommelsen om att begränsa skadorna,
            eller i alla fall öka beredskapen för skador, vid oljekatastrofer
            har ju kritiserats starkt från miljöhåll för att vara alldeles
            för tunn. Här har Sveriges Arktisbeting tyvärr blivit en flopp.
          </note>
          <note>
            Hur ser Anita Brodén på det? Kan vi försöka skärpa Arktispolitiken
            så att vi inte endast tar hand om olyckorna när de väl skett och
            inte bara skyddar de mest känsliga områdena, vilket vi inte ens
            lyckats få igenom ännu, utan också försöker få ett skydd av Arktis
            på samma sätt som av Antarktis så att man lämnar Arktis i fred
            och inte går in och borrar i Ishavet på ett sätt som kan medföra
            helt ohejdbara konsekvenser både för den lokala, känsliga miljön
            och för det globala klimatet?
          </note>
          <note type="speaker">
            Anf. 48 ANITA BRODÉN (FP) replik:
          </note>
          <note>
            Herr talman! Tack, Helena Leander, för frågorna! Jag börjar med
            frågan om ramverket, för det verkar vara den stora oppositionsfrågan.
            Jag håller med Lars Hjälmered om att vi har utsläppsmål, vi har
            etappmål och vi arbetar konkret med Färdplan 2050. Det sammantaget
            antingen vi kallar det för ett gemensamt ramverk eller inte kommer
            att utmynna i många konkreta förslag. Vi måste åtminstone vart
            tionde år göra avstämningar för att se vad som kommer att hända.
            De olika sektorerna kommer givetvis att komma med sina planer
            för att uppnå målet om noll utsläpp år 2050. Låt oss därför återkomma
            till det. Vad vi kallar det hela är egentligen det minst viktiga.
            Det viktigaste för oss är att se till att uppnå målet. Det var
            det ena.
          </note>
          <note>
            Det andra gällde Arktis. Det är viktigt med internationella avtal.
            Den svenska positionen har skrivits in i den första svenska arktiska
            strategi som någonsin presenterats. Den har levererats för två
            år sedan. Ett antal marina reservat är viktiga. Vi har bärighet
            och kan jobba i de internationella delarna. Att tänka sig ett
            reservat över hela Arktis, ja då vet man inte hur Arktis ser ut
            geografiskt. I så fall skulle en stor del av Sverige hamna i ett
            reservat.
          </note>
          <note>
            Jag hoppas att jag kan återkomma i nästa replik, för jag ser
            att min repliktid är slut.
          </note>
          <note type="speaker">
            Anf. 49 HELENA LEANDER (MP) replik:
          </note>
          <note>
            Herr talman! Med en definition av Arktis som allt norr om polcirkeln
            är Kiruna en del av Arktis, och oljeborrningen i Kiruna är som
            bekant ganska begränsad. Jag tror att vi kan enas om en hanterbar
            definition av vad som är en problematisk oljeborrning i Arktis
            och som inte får ett löjets skimmer över sig. Det tror jag inte
            är något problem.
          </note>
          <note>
            Problemet är att få till stånd en sådan överenskommelse på riktigt.
            Man har lyckats göra Antarktis till ett skyddat område. Det är
            förvisso en kontinent med vatten runt omkring i stället för land,
            men det visar att om den internationella viljan finns går det
            att nå överenskommelser för att skydda en känslig miljö. Jag skulle
            gärna se att man försökte göra något liknande med Arktis.
          </note>
          <note>
            När det gäller ramverket får vi väl helt enkelt diskutera vad
            vi ställer för krav på ett sådant, om det räcker att vi har långsiktiga
            mål, vilka kontrollstationer vi behöver på vägen, på vilket sätt
            vi behöver hålla politiker ansvariga för att nå målet, på vilket
            sätt vi behöver bindande utsläppstak, och inte minst om vi är
            överens om vilka mål vi siktar mot.
          </note>
          <note>
            Det är spännande att höra Anita Brodén säga att det ska vara
            noll utsläpp år 2050. Det gläder mig mycket. Regeringens linje
            har ju varit att det ska vara noll nettoutsläpp, vilket innebär
            att man kan handla bort dem lite hur som helst om man tror att
            det finns någon att handla med, eller kan räkna med kolsänkor
            på mer eller mindre vetenskapliga sätt. Det kan göra stor skillnad,
            alltså hur många ton vi egentligen måste minska med om man säger
            noll eller om man säger noll nettoutsläpp. Om Folkpartiet står
            bakom noll utsläpp till 2050 vill jag i så fall gärna höra det.
          </note>
          <note type="speaker">
            Anf. 50 ANITA BRODÉN (FP) replik:
          </note>
          <note>
            Herr talman! Låt oss börja med Arktis. Där är vi överens. Det
            handlar om den marina delen av Arktis. Därför har vi tagit fram
            ett antal marina reservat, skyddade områden, där det är nödvändigt
            och där vi kan jobba internationellt för att få acceptans för
            det. De frågorna har drivits när vi arktiska parlamentariker har
            mötts under våra överläggningar.
          </note>
          <note>
            Det är viktigt att påpeka att Sverige som ordförandeland i Arktiska
            rådet lyckats få gehör för det första bindande avtalet någonsin.
            I maj hålls nästa möte. Då är ett andra bindande avtal på gång.
            Det visar att det går att komma överens. Norge och Ryssland har
            jobbat bilateralt med gemensamma frågor. Mycket fokus ligger på
            Arktis, och det ska det göra. Jag tycker att Sverige drivit på
            i rätt riktning. Det är jätteviktigt.
          </note>
          <note>
            Självklart har vi utmaningar. Vi har utmaningar till exempel
            när det gäller den ökade turismen. Det är oerhört många fartyg
            som nu finns i området. Skulle det hända en katastrof vore det
            verkligen allvarligt, för där finns inte räddningsberedskap på
            samma sätt som på andra håll.
          </note>
          <note>
            Sedan var frågan om det gällde nettoutsläpp eller nollutsläpp.
            Jag måste vara noggrann med orden. Det handlar om nettoutsläpp.
            Det är viktigt att säga. Här är det viktigt att vi ständigt är
            realistiska. Det hela måste kunna balanseras. Det handlar alltså
            om nettoutsläpp. Att ha målsättningen noll nettoutsläpp år 2050
            är en gigantisk utmaning.
          </note>
          <note type="speaker">
            Anf. 51 JENS HOLM (V) replik:
          </note>
          <note>
            Herr talman! Jag förstod inte riktigt vad Anita Brodén menade
            när hon sade att Bolivia har gjort en kovändning i klimatpolitiken.
            Visst har deras klimatpolitik förändrats. De röstade exempelvis
            inte emot resolutionen i Doha, vilket de gjort tidigare. I allt
            väsentligt tycker jag att Bolivia har en intressant klimatpolitik
            där de kritiserar den utvecklade världen, alltså de rika länderna,
            för att dessa inte tar tillräckligt stort klimatansvar. De kritiserar
            bland annat den stora användningen av så kallade flexibla mekanismer.
          </note>
          <note>
            Anita Brodén menar att vi kan tacka den svenska regeringens chefsförhandlare
            i det här avseendet. Det kom ett förslag från Sidas generaldirektör
            nyligen om att helt och hållet skrota biståndet till alla latinamerikanska
            länder, därmed även Bolivia. Kommer Folkpartiet att motsätta sig
            det förslaget och verka för att biståndet till Bolivia ska finnas
            kvar? Det vore intressant att få veta.
          </note>
          <note>
            Anita Brodén talade också om den gröna klimatfonden och vikten
            av finansiering av den, liksom av andra multilaterala fonder.
            Det tycker också jag är viktigt. När jag gav riksdagens utredningstjänst
            i uppdrag att titta på Sveriges direkta bidrag till de globala
            miljö- och klimatfonderna visade det sig att vårt direkta bidrag
            gått ned från 755 miljoner kronor år 2010 till endast 500 miljoner
            kronor, budgeterat, i år.
          </note>
          <note>
            Därför vill jag fråga om Folkpartiet kommer att verka för att
            det anslås mer pengar till de globala miljö- och klimatfonderna
            och om de kommer att verka för nya och additionella medel, så
            att man inte stjäl från biståndsbudgeten.
          </note>
          <note type="speaker">
            Anf. 52 ANITA BRODÉN (FP) replik:
          </note>
          <note>
            Herr talman! Tack för frågorna! Jag börjar med Bolivia. I Mexiko
            ställde sig Bolivia i ett hörn. De ville inte vara med i omröstningarna.
            Jag minns det mycket väl. Jag var inte där, men jag följde det
            mycket noga på tv; jag undrar om inte Jens Holm faktiskt var där.
            Den kvinnliga ordföranden klubbade ganska resolut, och det blev
            ett rejält beslut trots att ett av länderna, Bolivia, ställde
            sig vid sidan av. Efter det har det förts mycket fruktbara bilaterala
            samtal. Bolivia hade en idé. Man ville ha moder jords rättighetslag.
            Den gav Sverige stöd till. Den fördes in i förhandlingar, och
            den fördes in i texterna. Det skapade ett förtroende.
          </note>
          <note>
            För bara någon månad sedan drygt var vi ett par riksdagsledamöter
            som hade möjlighet att träffa Bolivias klimattoppförhandlare tillsammans
            med Sveriges klimattoppförhandlare Anna Lindstedt. Det var fascinerande
            att höra och se. Man har nu drivit igenom den lagen. Man är oerhört
            angelägen och aktiv vad gäller klimatfrågorna. Under en tid stoppade
            man till och med i Bolivia subventioner till fossilanvändning.
            Det blev starka protester, varför man fick dra tillbaka det. Men
            det visar ändå att man vill jobba mycket framåt vad gäller klimatfrågorna.
          </note>
          <note>
            Vad gäller pengar till bistånd upplever inte jag att man snor
            pengar. Jag tycker att det är ett vårdslöst uttryck. Det handlar
            om hur vi förvaltar de gemensamma pengar vi har. Det är ingen
            hemlighet att Folkpartiet och flera av oss folkpartister ska jag
            säga för att vara riktigt, riktigt rättvis är väldigt positiva
            till och angelägna om additionellt klimatbistånd.
          </note>
          <note type="speaker">
            Anf. 53 JENS HOLM (V) replik:
          </note>
          <note>
            Herr talman! Det vore bra om vi fick ett additionellt klimatbistånd
            på riktigt också, inte bara att ni i Folkpartiet gärna vill det.
            Det är ju resultatet som räknas.
          </note>
          <note>
            Vad gäller det direkta multilaterala bidraget drar Sverige ned
            det från ungefär 750 miljoner kronor till 500 miljoner kronor
            i år. Det tycker jag inte är acceptabelt.
          </note>
          <note>
            Sedan tycker jag att det är jättebra att ni reser till Bolivia
            som har en socialistisk president, Evo Morales, som jag tycker
            har lyckats åstadkomma otroligt mycket vad gäller både miljö och
            fattigdomsbekämpning under extremt svåra omständigheter. Där behövs
            det ett fortsatt svenskt bistånd. Det är därför jag är så oroad
            över Sidas förslag att avskaffa biståndet till Bolivia. Det vore
            väldigt bra med en tydlig markering från Folkpartiet i det här
            avseendet, där man understryker vikten av att ha kvar biståndet
            till Bolivia. Det får Anita Brodén gärna berätta här och nu i
            den här kammaren.
          </note>
          <note>
            Sedan skulle jag vilja ta upp en annan fråga, eftersom Anita
            Brodén talade om andra länders klimatmål, Tysklands, Storbritanniens
            och så vidare. Den stora skillnaden i förhållande till de länderna
            är att de gör allting på hemmaplan. De tricksar inte med utsläppsstatistiken
            och vidtar stora åtgärder i andra länder. Där tror jag att de
            vinner väldigt mycket trovärdighet.
          </note>
          <note>
            Jag tycker att det blir symtomatiskt när ni på den borgerliga
            kanten liksom inte riktigt kan definiera målet till 2050 utan
            måste prata om nettoutsläpp, vilket innebär att man ska fortsätta
            att tillgodoräkna sig en mängd åtgärder i andra länder. Det tycker
            jag inte är trovärdig klimatpolitik.
          </note>
          <note type="speaker">
            Anf. 54 ANITA BRODÉN (FP) replik:
          </note>
          <note>
            Herr talman! Den trovärdigaste klimatpolitiken är när vi kan
            presentera hur vi använder varenda krona. Jag skulle vilja säga
            att det inte alltid handlar om påsens storlek, men det handlar
            om att varenda krona i den påsen används optimalt. Då är det smart,
            då är det vettigt att också satsa på insatser i andra länder,
            i utvecklingsländer där pengarna förvaltas, där en krona förmeras.
            Det är mycket därför jag tycker att Jens Holm, Vänsterpartiet,
            ibland glömmer att förvaltandet, vad vi kan göra med pengarna,
            inte alltid handlar om summan, utan det handlar om innehållet.
          </note>
          <note>
            Vad gäller biståndet till Bolivia kan jag säga att det jag särskilt
            var och besökte och tittade närmare på handlade mycket om samverkan
            mellan universitet och högskolor. Den samverkan hoppas jag verkligen
            att vi på något sätt kan fortsätta. Det handlar bland annat om
            hur Sverige, Linköpings universitet och Högskolan Väst, har bidragit
            och stimulerat till att ett urfolksuniversitet har startat. Man
            har tagit vara på den kompetensen. Det är dialoger och utbyte
            som har oerhört stor betydelse.
          </note>
          <note>
            För övrigt får diskussionen om vilka länder det är fråga om fortsätta
            internt. Det är vettigt många gånger. Här vill jag verkligen säga
            att den diskussionen tar vi i partiet och i Alliansen. Men rent
            generellt måste man också ha möjlighet som regering att se till
            att använda pengarna där de gör den allra största nyttan. Det
            är väl den helhetsbedömningen som man får göra och som inte minst
            UD får göra. Vi fortsätter som sagt den debatten internt.
          </note>
          <note type="speaker">
            Anf. 55 ROGER TIEFENSEE (C):
          </note>
          <note>
            Herr talman, ledamöter och åhörare på distans! Vi diskuterar
            miljö- och jordbruksutskottets betänkande nr 11 om klimatpolitik
            med mera. En dag som denna är det särskilt viktigt att göra skillnad
            mellan väder och klimat. Alla önskar vi väl att våren ska sluta
            tveka. Kalla dagar som en sådan marsdag som i dag kommer gärna
            argument och påståenden upp om att klimatförändringarna orsakade
            av mänsklig aktivitet bara är påhitt. Vi har ju haft tre rejäla
            vintrar på raken. Dagar som dessa har vi kallt väder, men det
            säger inget om klimatet.
          </note>
          <note>
            Klimatförändringar ser vi, herr talman, i att fästingar breder
            ut sig alltmer i Sverige. Jag som småbarnsförälder behöver fundera
            på att vaccinera mig och mina barn mot TBE. Allt oftare ser vi
            extremt väder i världen, ökad nederbörd och översvämningar på
            vissa håll, ökad torka och dåliga skördar till följd av det på
            andra håll. Precis som Anita Brodén sade har istäcket i Arktis
            under sommaren minskat med en tredjedel sedan 1970-talet. Vi ska
            komma ihåg att saltis smälter vid minus 1,6 grader. Det behöver
            inte ens vara plusgrader för att saltis ska börja smälta. Det
            man ser är att sommaren, issmältningssäsongen, blir längre. Våren
            kommer lite tidigare, och vintern kommer lite senare. Därför,
            herr talman, är det viktigt med klimatpolitik, och det är nödvändigt
            för Sverige, för Europa och för världen.
          </note>
          <note>
            Jag hade tillsammans med Jens Holm möjligheten att representera
            riksdagen vid klimatförhandlingarna i Doha i december. På plats
            vid klimatförhandlingarna, herr talman, kan man känna en stor
            frustration, en brist på globalt ledarskap och ansvarstagande.
            Man lurpassar på varandra i stället för att se det gemensamma
            ansvaret.
          </note>
          <note>
            Jag fick själv uppleva i en arbetsgrupp hur en representant från
            Kina blockerade förhandlingarna och inte ville binda sig för åtaganden
            därför att man i en annan arbetsgrupp inte hade kommit fram till
            något. Då gick jag till ett parallellt seminarium. Där fanns näringslivsföreträdare
            från många länder, inklusive Kina, som slog sig för bröstet över
            hur mycket man gör på hemmaplan. Den paradoxen, att man blockerar
            förhandlingarna och samtidigt gör väldigt mycket på hemmaplan,
            är otroligt frustrerande.
          </note>
          <note>
            Herr talman! Förhandlingarna i Doha klarade skamgränsen. Man
            fick till en andra åtagandeperiod för Kyotoprotokollet och en
            fortsatt process för ett globalt avtal som ska beslutas 2015,
            ett avtal som ska omfatta alla länder och alla klimatutsläpp.
            Kyotoprotokollet, som vi då har en andra åtagandeperiod för, omfattar
            enbart 15 procent av världens utsläpp. EU står för 11 procent
            av de 15.
          </note>
          <note>
            Två frågor som är avgörande för att nå framgångar i internationella
            klimatförhandlingar är dels åtaganden för att minska utsläpp,
            dels åtaganden för att finansiera klimatinvesteringar i utvecklingsländer.
            Båda delarna har vi varit inne på i debatten tidigare.
          </note>
          <note>
            Herr talman! Det Sverige gör, har gjort och aviserar att göra
            väcker respekt, både när det gäller utsläppsminskningar och när
            det gäller klimatfinansieringar. Det märkte jag på plats i Doha,
            även om den svenska debatten både här i dag och i övrigt låter
            lite annorlunda.
          </note>
          <note>
            Regeringen jobbar nu med en färdplan för att Sverige 2050 ska
            ha noll utsläpp netto av klimatgaser. Parallellt jobbas det också
            med målet om en fossiloberoende fordonsflotta till 2030. I underlagsrapporten
            från Naturvårdsverket jämför man den svenska klimatplanen med
            andra länders klimatarbete.
          </note>
          <note>
            I debatten har Storbritanniens klimatplan, Climate Change Act,
            kommit upp. Det är viktigt att jämföra och se vad vi kan lära
            av Storbritannien. I Naturvårdsverkets underlag trycker man mycket
            på uppföljning och styrning. Samtidigt skulle jag vara lite försiktig
            med att ta en blåkopia av vad Storbritannien gör. Det är oklart
            vad landet ska göra efter 2030.
          </note>
          <note>
            Alla som har gått på toaletten på ett hotell i London vet att
            det är svinkallt där. De har många lågt hängande frukter att plocka.
            Det är sådant som vi har gjort i Sverige. Till synes kan det framstå
            som att de gör massor av saker nu, men Sverige har gjort massor
            av saker redan tidigare. Vi behöver fortsätta att göra saker.
            Det är därför som färdplansarbetet kommer att innebära att vi
            behöver sätta upp mål för 2030 och 2040 inför det långsiktiga
            målet 2050. Vi ska lära oss av vad Storbritannien och andra länder
            gör.
          </note>
          <note>
            För någon vecka sedan hade jag tillsammans med Åsa Romson ett
            seminarium där vi benchmarkade Storbritanniens och Sveriges arbete.
            Storbritanniens representant sade sig ha översålt Storbritanniens
            arbete och var glad åt samarbetet på andra områden med Sverige.
            Jag känner också att reservanterna översäljer det Storbritannien
            gör. Jag skulle inte vara beredd att göra en blåkopia av deras
            arbete. Det innebär exempelvis vad Anita Brodén var inne på, nämligen
            att sänka vårt mål och minska klimatutsläppen med 80 procent till
            2050 i stället för målet noll utsläpp netto till 2050.
          </note>
          <note>
            Herr talman! Vad Sverige och EU gör har stor betydelse. Vi behöver
            öka våra åtaganden i fråga om utsläppsminskningar i EU till 30
            procent. Det tror jag är helt nödvändigt för att vi ska nå fram
            till ett globalt avtal. Strategin hittills har varit att för att
            få ett globalt avtal ska vi gå upp till 30 procent. Jag tror att
            EU behöver ett mandat vid kommande klimatförhandlingar att kunna
            avisera antingen innan eller under förhandlingen att vi kan gå
            upp. Nu är det fråga om att komma i efterhand. För att lösa detta
            bör vi komma i förhand.
          </note>
          <note>
            Sedan var det frågan om klimatfinansiering. Sverige har Lars
            Hjälmered var inne på det hållit vad vi har lovat när det gäller
            snabbstartspengar. Vi lovade 8 miljarder 20102012, och vi överträffade
            det. Finansieringen av den gröna fonden ska uppgå till 100 miljarder
            US-dollar från 2020 och framåt per år. Sveriges första prio har
            varit att få ramverket på plats. För både den som ger och som
            får pengar från klimatfinansiering är det viktigt med ett ramverk
            som funkar, som är transparent så att det går att lita på så att
            det blir effekt av pengarna.
          </note>
          <note>
            Herr talman! Flera har varit inne på frågan om nya finansieringskällor,
            till exempel skatt på internationell flygfart och internationell
            sjöfart. Jag bejakar dem. Det intressanta är EU:s arbete med att
            ta in flygfarten i handelssystemet. Man får inte lägga skatt på
            flygbränsle. Det är ett post-krigstrauma efter andra världskriget.
            Det är en del av Marshallplanen att vi inte kan ta ut skatt på
            flyg- och sjöfartsbränsle. Jag tycker att vi borde ha kommit ur
            post-krigstraumat.
          </note>
          <note>
            Men likafullt, när EU har startat arbetet har man nu fått kalla
            fötter inom ICAO och börjat diskutera inom den internationella
            flygfartsorganisationen att kanske lägga skatt på flygbränsle.
          </note>
          <note>
            När alliansregeringen tillträdde fanns ett förslag om att lägga
            skatt på flygstolar eller flygbiljetter. Herr talman! Jag tror
            mig kunna påstå att den skatten inte hade stressat ICAO. Vårt
            budskap var då att vänta på att EU tar in flyget i handelssystemet
            med utsläppsrätter. Vi ser följdeffekter. Nu kanske vi kan öppna
            diskussionen för skatt på bränsle på internationell flygfart och
            sjöfart. Så kan man driva aktiv klimatpolitik som ger resultat,
            inte bara sådant som är snyggt på plakat.
          </note>
          <note>
            En annan fråga, herr talman, är CDM. I dag finns en avgift på
            CDM, Clean Development Mechanism, på 2, möjligtvis 3, procent,
            som går till FN:s anpassningsfond. Jag anser att en höjning av
            avgiften är en möjlig väg att skapa en klimatfinansiering. Men
            man blir, som Jens Holm, inte trovärdig om man ena stunden avfärdar
            CDM och nästa gång anser att man kan ha en avgift på CDM för att
            fixa klimatfinansiering. Det gäller att bestämma sig för vilket
            ben man ska stå på. För att få ett globalt klimatavtal behöver
            vi system för utsläppshandel. Där är CDM en viktig del. Den var
            det redan i Kyotoprotokollet, och den kommer att bli det för det
            avtal jag ser fram emot att besluta om 2015.
          </note>
          <note>
            Herr talman! Klimatfinansiering måste gå hand i hand med FN:s
            hållbarhetsmål. Vi behöver få en bättre styrning på det generella
            biståndet så att det också gör klimatnytta. Det behövs bättre
            klimatkompetens både på Sida och på UD. Det kan jag som centerpartist
            konstatera.
          </note>
          <note>
            Vi behöver också ta fram nya finansieringskällor. Vi behöver
            i den statliga budgeten få ett särskilt klimatfinansieringsanslag.
            Tillsammans med det arbete som Sverige, Norge och Storbritannien
            gör för att lyfta fram vinsterna av att gå före, benefits of action,
            Ekenplanen, apropå Lena Ek, miljöministern, tror jag att det arbetet
            kan skapa förutsättningar för att Sverige kan fortsätta att vara
            ledare och se till att EU bär en ledartröja. Vad Sverige och EU
            gör har otroligt stor betydelse för att få till ett globalt bindande
            klimatavtal.
          </note>
          <note>
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <note type="speaker">
            Anf. 56 JENS HOLM (V) replik:
          </note>
          <note>
            Herr talman! Anser Roger Tiefensee fortfarande att Sverige har
            Europas mest ambitiösa klimatmål? Jag vet att han sade det i en
            replik till mig i en debattartikel i Dagens Samhälle för ett par
            veckor sedan.
          </note>
          <note>
            Sedan var det frågan om avgiften på CDM. Både Roger Tiefensee
            och jag var på plats i Doha. Sverige motarbetade förslaget att
            höja avgiften på CDM. Det var ingenting som fanns med i den svenska
            linjen. Jag blir lite förvånad när jag hör att Centerpartiet ett
            par månader efter toppmötet i Doha nu är för att höja en sådan
            avgift.
          </note>
          <note>
            Min huvudkritik mot CDM-systemet är inte projekten i sig. Många
            av dem är tveksamma. Vi vet inte om de levererar. Men det faktum
            att vi kan avräkna projekten på vårt nationella klimatmål innebär
            att när ni säger att vårt nationella klimatmål är 40 procent är
            det i själva verket bara 27 procent som sker på hemmaplan. Vi
            gör inte som Storbritannien, Danmark och Tyskland som gör allt
            på hemmaplan. De skjuter inte den stora omställningen på framtiden.
            Det är en viktig trovärdighetsfråga i klimatpolitiken.
          </note>
          <note type="speaker">
            Anf. 57 ROGER TIEFENSEE (C) replik:
          </note>
          <note>
            Herr talman! Tack, Jens Holm, för frågorna!
          </note>
          <note>
            Först var det en fråga om ramverket och hur den gröna fonden
            ska fyllas med innehåll. Jag sade i mitt anförande att Sveriges
            och den svenska regeringens prio ett har varit att få ramverket
            för den gröna fonden på plats. Vi tycker inte att det är ansvarsfullt
            att lova ut eller skicka i väg pengar och inte veta var de hamnar
            och inte veta att de får effekt. Vi är rädda om skattebetalarnas
            pengar. Ramverket formades under klimatförhandlingarna. Nu när
            ramverket är på plats kan vi börja fundera över hur vi ska hitta
            nya finansieringskällor.
          </note>
          <note>
            Sedan var det klimatmålen. Jag tycker inte att Storbritanniens
            mål om en minskning med 80 procent till 2050 är bättre än Sveriges
            mål om noll utsläpp netto. Jag vidhåller att vi har Europas mest
            ambitiösa klimatmål. Sedan kan du ju mäta till 2020 eller så.
            Vi har ännu inte några mål för 2030 och 2040. Men det är väldigt
            osäkert vad till exempel Storbritannien ska göra efter 2030.
          </note>
          <note type="speaker">
            Anf. 58 JENS HOLM (V) replik:
          </note>
          <note>
            Herr talman! Jag ställde en fråga om höjningen av avgiften på
            CDM som går till anpassningsfonden, som är en fond som har funnits
            under ganska lång tid. Det är alltså inte den nya gröna klimatfonden.
            Jag tycker att det är märkligt att man står i riksdagens kammare
            och säger att man vill höja den avgiften när man för ett par månader
            sedan hade en regering som inte biträdde den linjen då det verkligen
            gällde i Doha.
          </note>
          <note>
            Vad sedan gäller Europas så kallade mest ambitiösa klimatmål
            får jag inte ihop det, Roger. Danmark ska minska sina utsläpp
            med 40 procent. De gör allting på hemmaplan. De förlitar sig inte
            på utsläppskrediter i andra länder. Tyskland ska minska sina utsläpp
            med 40 procent. De gör allting på hemmaplan. Storbritannien ska
            minska med 32 procent. De gör också allting på hemmaplan. Vi minskar
            på hemmaplan med 27 procent. Storbritannien säger att de ska minska
            med 80 procent till 2050. Ni säger att ni vill ha nettonollutsläpp,
            och det innebär att ni öppnar för att ni ska kunna fortsätta att
            tillgodoräkna er en mängd utsläpp som görs på andra områden.
          </note>
          <note>
            Då måste jag återigen få fråga: Menar du verkligen att det är
            mer ambitiöst att minska 27 procent här i Sverige mot 40 procent
            i Danmark, mot 40 procent i Tyskland och mot 32 procent i Storbritannien?
          </note>
          <note type="speaker">
            Anf. 59 ROGER TIEFENSEE (C) replik:
          </note>
          <note>
            Herr talman! När det gäller höjd avgift på CDM tog jag exemplet
            att avgiften i dag går till anpassningsfonden. Mitt exempel gick
            ut på att vi skulle kunna höja den avgiften och föra över till
            den gröna fonden. Det var klargörande i den delen. Jag tycker
            att Jens Holm inte är riktigt trovärdig när han ena gången dissar
            CDM:s varande och nästa gång vill höja avgiften på CDM för att
            finansiera anpassning eller klimatinvesteringar. Jag får det inte
            att gå ihop.
          </note>
          <note>
            Sedan gällde det Storbritanniens mål och Sveriges mål nettonollutsläpp.
            Det handlar om olika sektorer. Jag är från Sörmland, och SSAB
            i Oxelösund är den största punktkällan av koldioxid. Kol är en
            aktiv del i ståltillverkningen. Jag tror och tycker att vi ska
            ha en stålindustri även 2050, och då behöver andra sektorer vara
            netto minus därav netto noll. Det är inte nollutsläpp. Med nollutsläpp
            har du stängt SSAB i Oxelösund, och det vill inte jag göra.
          </note>
          <note type="speaker">
            Anf. 60 HELENA LEANDER (MP) replik:
          </note>
          <note>
            Herr talman! Är fem myror fler än fyra elefanter? Det är en fråga
            som barn grubblade över när jag var liten. Och det är lite den
            känslan jag får nu när man jämför mål som uttrycks på så olika
            sätt.
          </note>
          <note>
            Roger Tiefensee pratar om 40 procent, som när man pillar bort
            de där sakerna som man gör någon annanstans och det som inte är
            med egentligen bara är knappt 20 procent. Han pratar om netto
            noll, som i praktiken i alla fall med ett av Naturvårdsverkets
            scenarier inte ens når upp till Storbritanniens 80 procent.
          </note>
          <note>
            Det är väldigt lätt att man kollras bort bland myror och elefanter,
            och saker och ting framstår som mycket bättre, eller mycket sämre,
            än vad de egentligen är.
          </note>
          <note>
            Här tror jag att vi har ett av grundproblemen i klimatdebatten,
            att vi tricksar så mycket med siffrorna att ingen vet vad vi snackar
            om och tappar intresset. Det är inte riktigt det vi behöver i
            klimatpolitiken. Vi behöver enas om ett mål som vi uttrycker på
            samma sätt, så att vi vet vad vi pratar om, och sedan kan vi börja
            dividera om vilka åtgärder vi ska ha för att nå dit.
          </note>
          <note>
            Det var det de gjorde i Storbritannien. Jag kanske översäljer
            Storbritanniens klimatlag det är möjligt men vad de gjorde var
            att i alla fall enas om samma sätt att räkna, samma mål som de
            ska till. Sedan kan man fylla det med olika innehåll.
          </note>
          <note>
            Vi kommer att fortsätta att dividera om vilka skatter vi ska
            ha, hur mycket vi ska lägga på järnvägen och så, men om vi i alla
            fall är överens om hur vi räknar och vart vi ska tror jag att
            vi kommer mycket längre än nu, när vi har en klimatdebatt som
            sjabblas bort genom att vi pratar om helt olika siffror.
          </note>
          <note>
            Jag tror att en klimatlag, ett klimatpolitiskt ramverk, skulle
            ge den skjuts åt klimatpolitiken som vi verkligen behöver, där
            vi tvingas ta ansvar för klimatpolitiken, där vi tvingas koncentrera
            oss på vilka åtgärder vi behöver för att nå målen, i stället för
            att kollra bort varandra med konstiga siffror som inte räknas
            på samma sätt.
          </note>
          <note>
            Jag vill därför ta chansen att fråga Roger Tiefensee, precis
            som jag har frågat alla andra, om detta med ett klimatpolitiskt
            ramverk: Behöver vi inte göra någonting som ändå ger lite mer
            stadga än de lite mer oklara mål vi har i dag?
          </note>
          <note type="speaker">
            Anf. 61 ROGER TIEFENSEE (C) replik:
          </note>
          <note>
            Herr talman! Ja, fem myror är fler än fyra elefanter. För mig
            är netto noll till 2050 mer än minus 80 procent.
          </note>
          <note>
            Även om Naturvårdsverket har haft olika scenarier ser jag att
            vi inte ska nå målet 2050 med internationella utsläppskrediter.
            Då når vi inte de globala utsläppsmålen.
          </note>
          <note>
            Däremot tycker jag att det är helt rätt att en del av vårt mål
            nu är att vi köper internationella utsläppskrediter, för då bidrar
            vi till fungerande klimatmarknader. Det var en viktig del av Kyotoprotokollet.
            Jag tror att det kommer att vara en viktig del av klimatöverenskommelsen
            från 2015. På så sätt bidrar vi, med höga mål och genom att vi
            köper utsläppskrediter på en global marknad, till att vi får fungerande
            klimatmarknader. Det kommer att innebära att vi också kan få ett
            globalt bindande avtal.
          </note>
          <note>
            Färdplan 2050 är ett klimatramverk. Jag tror inte att skillnaderna
            är så stora. Färdplan 2050 är mer inne på vad vi behöver göra.
            Klimatramverket är inne på hur vi administrativt ska fixa det.
            I Färdplan 2050-arbetet kommer det att vara viktigt att bryta
            ned mål sektor för sektor, precis som Storbritannien gör.
          </note>
          <note>
            Det som är intressant, och som det skulle vara intressant att
            höra Helena Leanders syn på, är att Storbritannien köper utsläppskrediter
            om de inte når sina mål. Det är semantik. Om de inte når sina
            mål måste de köpa utsläppskrediter för att kompensera det. Vi
            har för 2020-målet valt att lägga en del av våra mål i utsläppskrediter.
            Storbritannien lägger utsläppskrediterna i efterhand om de inte
            når sina mål.
          </note>
          <note type="speaker">
            Anf. 62 HELENA LEANDER (MP) replik:
          </note>
          <note>
            Herr talman! 80 procent och netto noll ja, det blir lite klurigt
            där. Men om man tittar på Naturvårdsverkets scenarier är ett scenario
            att vi i Sverige 2050 fortfarande ska ha mer än 20 miljoner ton
            i utsläpp. Det är fortfarande en minskning som är mindre än 80
            procent. Med det scenariot blir vårt nettonollmål mindre ambitiöst
            än 80 procent.
          </note>
          <note>
            Det finns ett annat scenario, utan den här internationella handeln,
            som är mer ambitiöst, och om man åtminstone kunde få besked från
            regeringen att det är det som gäller skulle det vara ett positivt
            steg framåt. Än så länge har vi ju ett mål vi styr mot som vi
            inte riktigt vet vad det är. Det är i sig ett problem.
          </note>
          <note>
            Sedan har vi 2020-målet, där regeringen på förhand har sagt att
            en tredjedel av utsläppen ska täckas genom att man köper insatser
            utomlands. Vi i Miljöpartiet är inte på något sätt emot att man
            gör insatser utomlands tvärtom vill vi ge mer pengar till den
            gröna fonden för insatser utomlands. Men det vi är emot är att
            man använder CDM-krediterna, som de kallas, för att göra mindre
            i Sverige inte som Storbritannien, som har det som en nödlösning
            om man på grund av diverse oförutsedda händelser inte lyckas nå
            sina mål. Man kalkylerar helt kallt med att en tredjedel av utsläppen
            ska vi inte bry oss om i Sverige, utan vi ska bara tillgodoräkna
            oss att vi gör saker utomlands. Det är det jag tycker är problematiskt.
            Vi är beredda att göra både och.
          </note>
          <note>
            I Storbritannien har man ändå ett tydligt mål. Det blir en kostnad
            om man inte når målet, för då måste man köpa utsläppsrätterna
            utomlands. Framför allt blir det väldigt pinsamt, på samma sätt
            som det blir väldigt pinsamt om man inte lever upp till budgetlagen
            i Sverige. Det blir en betydligt större stadga än att bara ha
            en oklar målsättning för 2050 som man inte ens vet vad den betyder
            och där man kan ha en klimatpolitik som innebär att vi i nuvarande
            takt skulle klara målen om så där 200 år och ingenting händer.
            Det är inte okej. Därför behöver vi ett tydligt klimatpolitiskt
            ramverk.
          </note>
          <note type="speaker">
            Anf. 63 ROGER TIEFENSEE (C) replik:
          </note>
          <note>
            Herr talman! Jag kan upprepa det jag sade i mitt första inlägg
            i det här replikskiftet. Det Centerpartiet och jag förordar är
            ett scenario där vi inte uppnår 2050-målen med utsläppskrediter.
            När vi däremot säger netto noll innebär det att när vi sätter
            upp sektorsmål för att till exempel kunna ha en stålindustri i
            Sverige behöver andra sektorer ha negativa utsläpp. Det kan handla
            om skogen, om jordbruket och om andra sektorer. Det kan till exempel
            vara ett biobränsleeldat kraftvärmeverk där man tar in biokolet
            och koldioxiden åker ut.
          </note>
          <note>
            Aga kan göra gas till kolsyra av det, man kan göra metanol eller
            man kan skicka ned det i berggrunden och göra CCS-teknik. I vilket
            fall som helst behöver man få vissa sektorer som har ett nettoupptag
            av koldioxid. Just sektorsmålen är den stora likheten mellan hur
            regeringen avser att jobba med Färdplan 2050 och hur Storbritannien
            jobbar.
          </note>
          <note>
            Jag vill varna Helena Leander för att göra en blåkopia av Storbritanniens
            arbete. Till exempel bygger Storbritanniens mål med klimatarbetet
            på att man subventionerar kärnkraft. Det har jag inte hört Helena
            Leander säga något om i sitt anförande. Jag vill varna. Vi ska
            lära oss av andra länder, men vi ska inte översälja andra länders
            arbete. I stället ska vi dra goda erfarenheter och använda dem
            i vårt eget arbete.
          </note>
          <note type="speaker">
            Anf. 64 SARA KARLSSON (S) replik:
          </note>
          <note>
            Herr talman! Jag hade egentligen inte tänkt begära replik, men
            Roger Tiefensee jagade upp mig.
          </note>
          <note>
            Jag talade i mitt anförande om att vi behöver byta strategi i
            de internationella förhandlingarna. EU måste höja sina ambitioner
            oavsett vad andra gör i stället för att sätta villkoret att också
            andra höjer sina ambitioner. Dels är det för att vi inom EU ska
            få en rimligare kurva, dels, och framför allt, är det en strategi.
          </note>
          <note>
            Jag uppfattade att Roger Tiefensee i sitt anförande stämde in
            i detta och betonade hur viktig spelare EU är internationellt.
            Bra, men jag frågade också Lars Hjälmered om hans syn på detta,
            och jag lyssnade noga på hans svar. Hans svar var att Moderaterna
            också tycker att EU ska skala upp till minus 30 procent inom ramen
            för internationella överenskommelser. Hur ska jag tolka detta?
            Vad är den gemensamma positionen från regeringspartierna?
          </note>
          <note type="speaker">
            Anf. 65 ROGER TIEFENSEE (C) replik:
          </note>
          <note>
            Herr talman! Jag lyssnade också på vad Lars Hjälmered sade. Han
            sade att EU ska skala upp till minus 30 procent som en del i en
            internationell överenskommelse.
          </note>
          <note>
            EU:s internationella klimatstrategi formades inför Köpenhamnsmötet
            2009. EU:s åtagande där var minus 20 procent, och strategin var
            att om det blev ett internationellt avtal skulle vi skala upp
            till minus 30 procent i efterhand.
          </note>
          <note>
            Jag menar att EU behöver kunna komma till internationella klimatmöten
            och ha mandatet att antingen inför eller under mötet kunna gå
            upp till 30 procent. Löftet om att i efterhand höja till minus
            30 är inget spelkort längre. Det ger inte effekt. Jag såg det
            väldigt tydligt.
          </note>
          <note>
            Det är två saker man behöver kunna ge vid ett klimatmöte. Det
            är antingen utsläppsåtaganden eller finansieringsåtaganden.
          </note>
          <note type="speaker">
            Anf. 66 SARA KARLSSON (S) replik:
          </note>
          <note>
            Herr talman! Tack, Roger Tiefensee, för svaret! Jag uppfattar
            att vi är helt överens om detta och att vi inte är överens med
            Lars Hjälmered och Moderaterna. Det tror jag att också Roger Tiefensee
            är medveten om. Roger Tiefensee gick också inför klimattoppmötet
            i Doha tillsammans med miljöminister Lena Ek ut med en debattartikel
            i opposition mot övriga regeringen eller mot Moderaterna på just
            detta tema.
          </note>
          <note>
            Det är klart att man som partier tycker olika, men regeringen
            måste ju ha en gemensam linje. Regeringspartierna måste i en riksdagsdebatt
            kunna ge något slags gemensamt besked om man gör anspråk på att
            vara en samlad allians som har en gemensam politik. Jag frågar
            mig hur regeringen har tänkt sig bygga trovärdighet kring sin
            klimatpolitik om man inte själv kan redogöra för vad den innebär.
          </note>
          <note type="speaker">
            Anf. 67 ROGER TIEFENSEE (C) replik:
          </note>
          <note>
            Herr talman! Som jag sade formades EU:s klimatstrategi inför
            klimatmötet 2009 och gällde till 2012. Just nu är det lite limboläge
            när det gäller vad som är EU:s klimatstrategi. Vi håller på och
            formar den, och det är just därför jag säger att EU måste ha ett
            mandat att vid ett kommande klimatmöte, helst i Warszawa i december,
            kunna spela ut ett kort som är aktivt och inte bara gäller åtaganden
            i efterhand.
          </note>
          <note>
            Jag ser inga skillnader mellan Centerpartiets och Moderaternas
            hållning i detta. Vi vill använda detta med att gå från 20 till
            30 procent som en aktiv möjlighet i internationella klimatförhandlingar.
            Min erfarenhet från förhandlingen i Doha var att det inte duger
            att bara säga att andra måste göra först och så gör vi i efterhand,
            utan vi behöver vara först.
          </note>
          <note type="speaker">
            Anf. 68 IRENE OSKARSSON (KD):
          </note>
          <note>
            Herr talman! Ansvar, förvalta, förnya, teknikutveckling, nytänkande,
            förändra vårt eget beteende, kunskap som leder till förändring,
            drivkrafter är det detta som hörs från den här kammaren i dag
            när vi debatterar klimat, miljö och vår gemensamma framtid?
          </note>
          <note>
            Jag roade mig med att titta på vad ordet kris betyder. Ganska
            många står i denna talarstol och säger att det är kris nu. Kris
            kan vara detsamma som fara eller hot om man ingenting gör. Då
            kan man köra huvudet i sanden. Men kris är också möjligheten om
            man bearbetar och jobbar vidare. Då leder det in i något nytt.
          </note>
          <note>
            Det vi just nu ser i vår värld och det vi debatterar här är ett
            medvetandegörande om att vi inte kan hålla på som vi har gjort
            när det gäller hur vi behandlar vårt klimat och vår miljö.
          </note>
          <note>
            Vad gäller då för Sverige? För Sverige gäller följande. Det övergripande
            målet för miljöpolitiken är att till nästa generation lämna över
            ett samhälle där de stora miljöproblemen är lösta utan att orsaka
            ökade miljö- och hälsoproblem utanför Sveriges gränser. Det är
            generationsmålet i miljöarbetet, men det skulle kunna vara överskriften
            för allt vi gör.
          </note>
          <note>
            Det gör också att det för mig, precis som också flera av mina
            allianskolleger har sagt, blir mycket knepigt när oppositionen
            och framför allt Vänsterpartiet diskuterar vad vi gör internationellt
            och vad vi gör i Sverige. Som en god förvaltare av det kapital
            vi har att använda ska vi se till att använda det där det gör
            bäst nytta. Alltså ska vi kunna investera en stor del också internationellt
            på det sätt som avnämarna ser som lämpligt. Det ska vara tydligt
            och transparent. Här ska mycket mer göras än vad som har gjorts
            hittills. Vi ska kunna se hur dessa resurser används.
          </note>
          <note>
            Vi ska också, som flera av kollegerna sagt i sina inlägg tidigare,
            kunna använda en liten del av resurserna för att föra över till
            den gröna fonden. Jag undrar ibland om våra åhörare riktigt hänger
            med. Vi börjar ju använda förkortningar och beteckningar som gör
            att man nästan skulle behöva ha en uppslagsbok med sig.
          </note>
          <note>
            I sammanhanget är det viktigt att se att ett gemensamt åtagande
            måste ha ett tydligt ramverk och tydlig inriktning. Det som nu
            görs i den gröna fonden, där vi har förmånen att ha svenskar med
            som leder och styr arbetet med att bygga upp fonden, gör att jag
            med god tilltro till det arbetet vågar säga att alliansregeringen
            kommer att bidra med den finansieringsdel som är Sveriges ansvar
            när vi ser att detta är funktionellt på plats. Jag tillhör inte
            dem som gärna köper grisen i säcken, om uttrycket tillåts, utan
            jag vill veta att det vi gör kan göra nytta först.
          </note>
          <note>
            Mycket har också diskuterats om hur vi ska se på regelverk och
            ramlagstiftning. I det underlag som Naturvårdsverket har tagit
            fram för arbetet mot 2050 skriver man att nationell politik i
            form av propositioner, utredningar och skrivelser bör miljö- och
            kvalitetsbedömas, utvärderas och så vidare mot färdplanens målvisioner
            2050. Man skriver att de bör följas upp och utvärderas regelbundet.
            Det bör tillskapas indikatorer och utsläppsmål, till exempel för
            2030 och 2040.
          </note>
          <note>
            Vad är detta om inte ett förslag till ett ramverk att förhålla
            sig till? Jag har mycket svårt att se skillnaden på det och det
            som ett föredömligt seminarium över blockgränserna hade häromveckan.
            Jag ser inte den skillnaden.
          </note>
          <note>
            Jag säger inte nu att det kommer att bli exakt som det står här,
            för det här är naturligtvis ute på en bred dialog i Sverige på
            typiskt svenskt manér. Vi vill ha en så bred bas runt de här frågorna
            som möjligt. Då har vi alltså åstadkommit en kunskapshöjning.
            Vi har åstadkommit en gemensam målbild, och vi kommer att ha regelverk
            att förhålla oss till under resan fram till 2050.
          </note>
          <note>
            Jag har stor tilltro till att det vår miljöminister nu gör och
            det alliansregeringen har tagit initiativ till kommer att leda
            till att vi får förändringar på det här området. Det är precis
            i samma linje som man i Storbritannien har valt sin modell, utifrån
            sina förutsättningar.
          </note>
          <note>
            Herr talman! Det har också talats mycket om de ämnesområden som
            jag brinner lite extra för. Landsbygd, kan det sammanfattas som.
            Det är skogen och de areella näringarna. Men jag har hört ett
            nytt ord i dag, tror jag: animaliesektorn. Animalier som talar
            för sig själva har jag lite svårt för. Vi förvaltar dem, som människor.
          </note>
          <note>
            Vad händer inom jordbrukssektorn? Händer det något över huvud
            taget? Det undrar en del. Det har gjorts otroligt mycket, och
            det görs mycket, för att vi ska få ett mer klimatsmart jordbruk
            i Sverige än vad vi redan har. Och det är förebilder för många
            andra.
          </note>
          <note>
            Jag skulle önska, herr talman, att vi åt mer svenskt kött. Men
            nästa sats blir då: Det kan vi göra om vi minskar vår totala köttkonsumtion.
            Låt Norrlands inland och kustland få betas, så att vi bevarar
            den biologiska mångfalden. Låt mina hemtrakter få ha ett jordbruk
            som fungerar och som gör att vi också kan njuta de dagar vi får
            vara på annan ort än Stockholm för att se hur våren någon gång
            är i antågande.
          </note>
          <note>
            Jag tittar ut genom fönstret just nu, herr talman, och kan konstatera
            att det blåser snålkallt där ute.
          </note>
          <note>
            Det finns också många andra bitar som har lyfts fram i det här
            sammanhanget. Men klimatet känner inga gränser. Därför är det
            oerhört centralt att regeringen fortsätter att aktivt vara en
            part i det gemensamma arbetet på EU-nivå. Flera av mina allianskolleger
            har redan berört den frågan. Det är också fråga om politisk slughet
            och taktik. Som kristdemokrat ser jag gärna att EU i morgon lyfter
            det till 30 procent. Då var det också klarlagt.
          </note>
          <note>
            Med det yrkar jag bifall till förslaget i betänkandet och avslag
            på samtliga motioner.
          </note>
          <note type="speaker">
            Anf. 69 HELENA LEANDER (MP) replik:
          </note>
          <note>
            Herr talman! Jag ska väl tjata lite om klimatpolitiskt ramverk
            med dig också, Irene Oskarsson.
          </note>
          <note>
            Visst finns det små frön i den här färdplanen, som Naturvårdsverket
            har tagit fram, som skulle kunna bli små delar av ett ramverk.
            Tittar man däremot på det brittiska exemplet kan man se att det
            handlar om lite mer än bara att granska politiken ur ett klimatperspektiv.
            Det är ju också de här tydliga mekanismerna, där man förbinder
            sig att ha ett utsläppstak som politikerna måste hålla sig under
            på ett eller annat sätt.
          </note>
          <note>
            Och för att svara på en tidigare replik kan jag säga att kärnkraftssubventioner
            inte behöver vara en sådan del bara för att man inspireras av
            det brittiska ramverket.
          </note>
          <note>
            Jag vill ändå höra om Irene Oskarsson kan tänka sig att ta lite
            fler steg mot ett sådant här stadigt ramverk.
          </note>
          <note>
            Sedan tyckte jag att det var lite roligt att Irene Oskarsson
            tog upp jordbruket och jordbrukets bidrag när det gäller klimatpåverkan.
            Det kan ju vara både plus och minus, om man tittar på kolinlagring.
            Men det handlar också inte minst om den påverkan som kommer från
            djuren.
          </note>
          <note>
            Det var framför allt glädjande att höra att Irene Oskarsson var
            positiv till en minskad köttkonsumtion även om en större andel
            av köttet skulle vara svenskt. Det kan vi faktiskt vara rörande
            överens om.
          </note>
          <note>
            Jag ser att de svenska betesdjur som betar i artrika hagmarker
            gör en viktig insats för biologisk mångfald. Men när det gäller
            den stora mängd kött som äts i Sverige, där de flesta djur inte
            varit i närheten av en artrik hagmark, är det någonting helt annat.
            Där är klimateffekterna och de sammantagna miljöeffekterna negativa.
          </note>
          <note>
            Därför undrar jag egentligen: Finns det någon öppning här? Vi
            har en reservation om en minskad köttkonsumtion och en minskad
            klimatpåverkan från köttkonsumtionen med 25 procent. Är det någonting
            som vi kanske kan få med oss Kristdemokraterna på en vacker dag,
            om vi också är väldigt tydliga med att vi samtidigt vill gynna
            naturbetet, där djur gör en viktig insats för den biologiska mångfalden?
          </note>
          <note type="speaker">
            Anf. 70 IRENE OSKARSSON (KD) replik:
          </note>
          <note>
            Herr talman! Helena Leander! Det är roligt att få lite repliker
            även om man försöker provocera fram dem från annat håll också
            ibland.
          </note>
          <note>
            Jag ser att frön oftast växer till plantor om vi göder dem på
            rätt sätt med rätt näring. Jag tror mig se att i 2050-strategin,
            som vi nu har förslag till att hantera, finns allt det som både
            du, Helena Leander, och övriga i oppositionen frågar efter.
          </note>
          <note>
            Jag tog upp ett litet utdrag och konstaterade att där finns förslag
            om att vi ska sätta tydliga mål till 30 och 40 för att så småningom
            nå 50. Det handlar om att få hela kedjan att fungera.
          </note>
          <note>
            Jag tror att det är ett gott underlag för den fortsatta diskussionen.
            Det handlar om att förfina det, att tillföra något ytterligare
            och kanske ta bort något för att få det strategiska ramverk som
            vi behöver.
          </note>
          <note>
            Herr talman! Helena Leander berör köttkonsumtionen. Jag brukar
            säga så här: När jag var 15 år konsumerades det betydligt mindre
            kött, och det har inte någon mått dåligt av.
          </note>
          <note>
            Jag hävdar med emfas att vi ska konsumera mer svenskt kött. Jag
            hävdar också med emfas att vi ska göra detta genom kunskapsupplysning,
            dialog och förståelse. Jag tror inte på piskor i det här sammanhanget,
            det vill säga lagstiftning om köttskatter eller annat.
          </note>
          <note type="speaker">
            Anf. 71 HELENA LEANDER (MP) replik:
          </note>
          <note>
            Herr talman! I just det här sammanhanget handlade det faktiskt
            bara om ett litet oskyldigt mål om minskad konsumtion och minskad
            klimatpåverkan från den konsumtionen. Så där kanske vi ändå kan
            nå varandra.
          </note>
          <note>
            Sedan var det frågan om det större klimatpolitiska ramverket.
            Jag ser ändå ett bekymmer med att det är så oklart vad det är
            för mål vi styr mot med det arbete som Naturvårdsverket tagit
            fram inom färdplanen. Vi pratar om netto noll. Det är lite olika
            syn på vad det egentligen innebär. Och med den politik som förs
            i dag skulle det ta 200 år, typ, innan vi ens är i närheten av
            det.
          </note>
          <note>
            Det tycker jag är bekymmersamt. Jag tror att vi behöver ha mer
            av struktur, ett ramverk där vi har tydliga utsläppsperioder,
            inte bara på tio års sikt eller så. Det handlar om att man har
            ungefär en mandatperiod eller någonting sådant där man har en
            utsläppsbudget som man får förhålla sig till. Sedan får man såklart
            fylla den med innehåll utifrån politisk färg.
          </note>
          <note>
            Men vi är då ändå skyldiga att ta klimatpolitiken på allvar i
            stället för att ha lite oklara mål och lite oklara siffror som
            vi tolkar på lite olika sätt. Och det finns egentligen ingen skyldighet
            att nå upp till målen.
          </note>
          <note>
            Det här tycker inte jag är värdigt vår tids stora ödesfråga.
            Därför vill jag i alla fall hoppas att de här fröna kan läggas
            på en hel åker tills vi har ett ordentligt och stadigt klimatpolitiskt
            ramverk.
          </note>
          <note type="speaker">
            Anf. 72 IRENE OSKARSSON (KD) replik:
          </note>
          <note>
            Herr talman! Netto noll är inte så svårt för mig att förstå.
            Det är netto noll. Det är precis som Roger Tiefensee och andra
            har varit inne på. Skulle vi ha absolut noll skulle mycket av
            det som är svensk basnäring i dag inte existera. Vill vi ha kvar
            den måste vi naturligtvis göra mer på andra områden, och då blir
            nettot noll.
          </note>
          <note>
            I det här arbetet är det oerhört centralt att detta genomsyrar
            allt vad som görs från riksdag och ut till vårt eget hem. Däremellan
            finns det andra politiska nivåer. Men det gäller också det som
            vi gör globalt och internationellt.
          </note>
          <note>
            Då är det inte så svårt att se, tycker jag, att ett ramverk i
            den bemärkelsen, som en strategi är tydlig i att göra, driver
            på detta arbete. Då möjliggör det också att det här kommer att
            genomsyra all verksamhet i det som görs. Där kommer vi bland annat,
            tror jag, att kunna se betydligt mer teknikutveckling och resurser
            inom forskning och utveckling till grön teknik som också ger underlag
            för fortsatt utveckling. Vi vet inte i dag hur världen ser ut
            om 5, 10 eller 30 år.
          </note>
          <note>
            Titta i backspegeln! Ingen av oss hade kunnat ana det om vi räknar
            tidsperioder åt andra hållet.
          </note>
          <note>
            Herr talman! För mig är det arbete som nu pågår med 2050-strategin
            just ett led i det arbete vi behöver göra gemensamt.
          </note>
          <note>
            Överläggningen var härmed avslutad.
          </note>
          <note>
            10 § Mineralpolitiska frågor
          </note>
          <note>
            Föredrogs
          </note>
          <note type="speaker">
            Anf. 73 KARIN ÅSTRÖM (S):
          </note>
          <note>
            Herr talman! Vi ska nu debattera mineralpolitiken.
          </note>
          <note>
            För ett år sedan i denna kammare fick vi majoritet för att regeringen
            skulle ta fram ett strategiskt program för gruvnäringen. Regeringen
            har nu i februari presenterat sin mineralstrategi. Det är en mineralstrategi
            som innehåller 20 åtgärdspunkter. Jag kan tycka att det är en
            god början, men samtidigt frågar jag vilken legitimitet och vilken
            tyngd strategin kommer att få, eftersom regeringen inte har gett
            riksdagen möjlighet att ta ställning till den.
          </note>
          <note>
            I Finland antog man en liknande strategi för ett antal år sedan.
            Där gjorde man på samma sätt: Man gick inte till finska riksdagen
            med strategin, så att de kunde ta ställning till den. Nu hörs
            kritiken i Finland. Man säger att det inte blev mycket annat än
            en hyllvärmare och att det inte händer särskilt mycket för vare
            sig gruvnäringen eller de samhällen som finns i Finland.
          </note>
          <note>
            Sverige däremot, som Europas största gruvnation, är värd och
            behöver ett sammanhållet nationellt program för en framåtsyftande,
            offensiv gruvnäring, ett program som riksdagen borde få ta ställning
            till för att det ska få full legitimitet.
          </note>
          <note>
            Herr talman! I början av augusti 2005 var jag i Junosuando. Jag
            var med ett gäng från den lokala S-föreningen. Vi hade samlats
            runt eldstaden ute på gårdsplanen hos Vesa Hiltonen.
          </note>
          <note>
            Vesa och hans fru bor på en liten bergsknabbe. Vesa har under
            stora delar av sitt liv letat efter mineraler. Bäst som vi satt
            där och småpratade och drack det goda skogskaffet reste sig Vesa
            upp och började berätta för mig hur han under många år hade letat
            mineraler i området. Han pekade med handen ut över de vidsträckta
            myrmarker och skogshyggen som fanns runt omkring. Han pekade och
            berättade att det fanns stora järnmalmsfyndigheter.
          </note>
          <note>
            Han berättade med ett oerhört engagemang hur han för sitt inre
            såg en blomstrande gruvnäring i Pajala och hur det skulle bli
            för hela regionen och inte minst för landet. Han var en fantastisk,
            målande konstnär, där han stod och beskrev den utveckling som
            han såg då.
          </note>
          <note>
            Vid det tillfället var vi faktiskt inte så många som trodde på
            Vesas beskrivning. Men faktum var att drygt ett år senare hade
            prospekteringar i området påbörjats, och sju år senare, i oktober
            2012, var jag tillsammans med Vesa och många fler med när första
            sprängsalvan avlossades och det första av tre dagbrott i Kaunisvaara
            öppnades.
          </note>
          <note>
            Vi är oerhört många som har sett och följt den positiva utveckling
            som sker i Pajala och hela regionen. Många av riksdagens ledamöter
            och ministrar har varit dit och beskådat vad som händer. Själv
            möter jag väldigt många människor i bygden och hela regionen som
            har varit mycket positivt inställda och haft framtidshopp inför
            det som sker.
          </note>
          <note>
            Men myntet har också en baksida. Det finns naturligtvis många
            svårigheter. Just nu känner vi allihop till den situation som
            bolaget Northland Resources är ställt inför, med svårigheter med
            finanserna. Men oavsett bolag och hur det kommer att se ut i framtiden
            kan vi vara absolut säkra på att gruvan finns där och att ytterligare
            två gruvor är på väg att öppnas. Brytningen kommer alltså att
            fortsätta, och vi måste naturligtvis förhålla oss till det och
            göra det bästa av situationen.
          </note>
          <note>
            Herr talman! Pajala får för mig här representera många andra
            småkommuner som just nu befinner sig i samma situation. Pajala
            är en kommun som under 50 år bakåt i tiden har minskat sin befolkning
            med två tredjedelar, och nu är man ca 6 000 invånare. Kommunen
            har ett stort ansvar när en gruva etableras. Många jobb kommer
            till, och bostäder, skolor, barnomsorg och annan offentlig service
            behöver utvecklas.
          </note>
          <note>
            För den lilla kommunen Pajala är detta oerhört tufft, inte minst
            ekonomiskt. Man har genom hårda nypor i ekonomin klarat av investeringar
            på 15 miljoner. Enligt plan behövs det ytterligare 340 miljoner
            under åren 20132016. Det är omöjligt för lilla Pajala att klara
            av detta i dagsläget.
          </note>
          <note>
            Pajala är inte den enda kommunen med den här positiva utvecklingsfasen
            och samtidigt så stora svårigheter att klara den förändring som
            primärt behöver göras i gruvsamhällena på en mängd områden. Vi
            har Malmfältskommunerna i norr, inlandskommunerna i Västerbotten
            och många småkommuner i Bergslagen. Alla har samma typ av utmaningar
            framför sig, men problemen kan te sig mycket olika från kommun
            till kommun. Det är viktigt att man ser varje gruva och det omgivande
            samhället var för sig, eftersom det är så specifikt och kan se
            så olika ut, hur man behöver lösa de problem som kan uppstå.
          </note>
          <note>
            Vi menar att kommunerna måste få betydligt mer uppmärksamhet
            från staten, så att de klarar av den omställning som behövs. Ett
            nationellt sammanhållet program kräver enligt vår mening en samverkan
            mellan näringarna, samhället, utbildningsanordnare och facken.
            Det behöver antas på nationell nivå, helt givet. Det behöver antas
            av denna riksdag, för att få den legitimitet och seriositet som
            näringen och samhällena behöver och för att hålla långsiktigt
            över flera mandatperioder. Det är trots allt nationella riksintressen
            som vi debatterar här i dag.
          </note>
          <note>
            Herr talman! Minister Ewa Björling innehar det här året ordförandeskapet
            för Nordiska ministerrådet. Ministern har i sitt ordförandeskapsprogram
            sjösatt ett nordiskt mineralpolitiskt samarbete. Det tycker vi
            är bra.
          </note>
          <note>
            Nationsgränserna staplar ofta onödiga hinder på varandra och
            hämmar en god utveckling och samverkan, exempelvis vid byggande
            av gemensam, nödvändig infrastruktur, gemensamma yrkesutbildningar
            etcetera, men det gäller också att stimulera ett mer ambitiöst
            nordiskt miljöarbete inom gruvnäringen, med forskning och innovation.
            Där finns det så oerhört mycket mer att göra tillsammans för att
            stärka miljöaspekterna och särskilt konkurrenskraften för våra
            nordiska företag inom miljöteknikområdet. Även den delen skulle
            få betydligt större legitimitet om den behandlades här i denna
            kammare av oss riksdagsledamöter.
          </note>
          <note>
            Till sist, herr talman, som jag sagt vid ett flertal tillfällen:
            Våra naturtillgångar är nationella och ska användas på ett långsiktigt,
            hållbart sätt.
          </note>
          <note>
            Det krävs att vi gör en ganska stringent och tydlig ansvarsfördelning
            mellan staten och själva näringen.
          </note>
          <note>
            I medierna har det under ett antal veckor pågått en debatt om
            att införa gruvskatt, höja mineralavgifter etcetera. Vi tycker
            givetvis att det är oerhört viktigt att vi hanterar dessa frågor
            på ett mycket seriöst och bra sätt. Vi behöver ha glasögonen på
            så att vi ser och förstår helheten med gruvnäringen och samhällsutvecklingen
            och på vilket sätt de hänger ihop. Det är oerhört viktigt att
            vi hanterar frågan seriöst.
          </note>
          <note>
            Den stora expansion som vi nu ser inom gruvsektorn talar för
            att det faktiskt finns all anledning att göra en förutsättningslös
            och seriös översyn av mineralavgifterna i syfte att successivt
            komma fram till att dessa ska höjas.
          </note>
          <note>
            Herr talman! Jag yrkar bifall till samtliga våra reservationer
            3, 6 och 9.
          </note>
          <note type="speaker">
            Anf. 74 JONAS ERIKSSON (MP):
          </note>
          <note>
            Herr talman! Jag är uppvuxen i Bergslagen, en trakt starkt präglad
            av gruvnäringen. Sedan medeltiden och fram till modern tid har
            bergshantering, brytning och smältning av malmer haft en stark
            ställning i området.
          </note>
          <note>
            Men efterkrigstidens ökade globalisering och sjunkande järnmalmspriser
            ledde till att samtliga järnmalmsgruvor i Bergslagen lades ned.
            De bergsbruk och järnbruk som tog hand om malmen från Bergslagens
            gruvor gick samma öde till mötes.
          </note>
          <note>
            Samhällen i Bergslagen har gått under, och många kommuner lider
            fortfarande av stora problem på grund av gruvindustrins nedläggning.
            Gruvnäringen har samtidigt skapat många kulturhistoriskt intressanta
            miljöer men också många tickande miljöbomber.
          </note>
          <note>
            Denna utveckling har inte varit unik för Bergslagen. Under de
            senaste 100 åren har antalet gruvor i Sverige minskat från runt
            500 till under 20. Antalet sysselsatta inom gruvindustrin har
            följt samma utveckling.
          </note>
          <note>
            De senaste åren har dock utvecklingen vänt. En ökad global efterfrågan
            på metaller och mineraler har kraftigt ökat intresset för de svenska
            mineraltillgångarna.
          </note>
          <note>
            Trots att antalet aktiva gruvor och anställda är litet har det
            aldrig producerats så mycket malm som i dag.
          </note>
          <note>
            Tidigare nedlagda gruvor i Bergslagen har på nytt blivit intressanta,
            likaså gruvor på andra platser och de stråk av mineraliseringar
            som finns i södra och norra Sverige. Detta väcker förstås stora
            förhoppningar i gamla tynande gruvkommuner om nya arbetstillfällen.
          </note>
          <note>
            I flera internationella jämförelser framstår Sverige som ett
            av de mest fördelaktiga länderna i världen att prospektera och
            starta gruvor i.
          </note>
          <note>
            I slutet av 2012 fanns drygt 1 100 gällande undersökningstillstånd.
            Enligt uppgifter från Sveriges geologiska institut kan det inom
            några år finnas dubbelt så många gruvor i Sverige som i dag och
            på sikt ännu fler.
          </note>
          <note>
            Dagens gruvindustri skiljer sig på många sätt från den som under
            flera hundra år drevs i mina hemtrakter.
          </note>
          <note>
            Man kan räkna med att livslängden för en gruva blir betydligt
            kortare på grund av teknikutveckling och produktivitetsökning
            som varit enorm. Färre arbetstillfällen krävs för att utvinna
            mer.
          </note>
          <note>
            Efterfrågan på mineraler och prisbilden kan snabbt förändras.
            Det är därför inte ologiskt för gruvbolagen att på så kort tid
            som möjligt utvinna så mycket som möjligt för att i tid ta vara
            på det fördelaktiga fönster som man med säkerhet ser framför sig.
          </note>
          <note>
            Högre världsmarknadspriser gör det företagsekonomiskt lönsamt
            att bryta malm med lägre mineralinnehåll än tidigare och i områden
            längre bort från befintliga transportvägar.
          </note>
          <note>
            Gruvorna blir större, gruvavfallet och dess miljöpåverkan likaså.
          </note>
          <note>
            Samtidigt kan kraftiga prissvängningar på världsmarknaden snabbt
            förändra lönsamheten för enskilda gruvor.
          </note>
          <note>
            Sverige står inför ett exploateringstryck av sällan skådat slag
            och helt nya utmaningar. Även om kunskapen om gruvnäringens miljöpåverkan
            och kraven på samhällshänsyn och miljöhänsyn har ökat väcker det
            ökade intresset för svenska mineraler stor oro och många konflikter.
            Jobben är viktiga, men till vilket pris?
          </note>
          <note>
            En ohämmad och överhettad expansion inom gruvnäringen gagnar
            inte samhället.
          </note>
          <note>
            Herr talman! Förra året gav riksdagen regeringen i uppdrag att
            ta fram ett program för en sammanhållen gruv- och mineralindustri.
            Programmet skulle bland annat belysa förhållandet mellan gruv-
            och mineralindustrins expansion å ena sidan och nuvarande riksintressen,
            miljömål och ny kunskap om näringens påverkan på miljön och omgivningen
            å andra sidan.
          </note>
          <note>
            Riksdagen ville också att det omgivande regionala och lokala
            samhällets förutsättningar och behov av stöd för att möta de utmaningar
            som följer av en ny gruva skulle belysas. Det handlar om tillgång
            till infrastruktur, kompetensförsörjning, konkurrens om arbetskraft,
            bostadsförsörjning och kommunal service.
          </note>
          <note>
            För att möta det ökade intresset för Sverige som gruvnation och
            nå en långsiktigt hållbar utveckling krävs tydliga och långsiktiga
            spelregler. Regeringen har nyligen presenterat en mineralstrategi
            som man menar tillgodoser riksdagens krav och förväntningar.
          </note>
          <note>
            Enligt min uppfattning är dock regeringen långt ifrån målet att
            ge de besked samhällets olika aktörer, prospektörer, exploatörer,
            övrigt näringsliv och medborgare behöver för att vi ska uppnå
            ett hållbart nyttjande av Sveriges naturresurser.
          </note>
          <note>
            Regeringens mineralstrategi brister i flera delar.
          </note>
          <note>
            I sin strategi väger regeringen inte in det faktum att oavsett
            om mineraltillgångarna i Sverige är stora är de i grunden en ändlig
            resurs. Ett hållbart nyttjande av Sveriges mineraltillgångar behöver
            en strategi med större fokus på hur vi på ett bättre sätt än i
            dag kan ta vara på de metaller och mineraler som redan har utvunnits.
          </note>
          <note>
            För att öka incitamenten till ett effektivt resursutnyttjande
            och en långsiktigt hållbar ekonomi får de ändliga resurserna inte
            vara för billiga.
          </note>
          <note>
            Vid bedömning av en näringsverksamhets hållbarhet behöver man
            även se till de långsiktiga effekterna på samhället och miljön.
          </note>
          <note>
            En långsiktig hushållning med mark och vatten kräver betydligt
            längre tidsperspektiv och bredare analys än vad regeringen presenterar.
            Regioner och kommuner behöver stöd till regional utveckling för
            att inte bli ensidigt beroende av en näring som man på förhand
            vet har en begränsad livslängd. Värdet av utvunna naturresurser
            behöver i större utsträckning komma hela samhället till del.
          </note>
          <note>
            Även om den ökade globala efterfrågan innebär ett behov av jungfrulig
            malm under en lång tid framöver, måste vi för att uppnå en långsiktig
            hållbarhet sluta kretsloppen för metaller och mineraler. Inom
            detta område finns en stor potential för innovation, nya arbetstillfällen
            och svensk export. Men för en sådan utveckling krävs också statliga
            satsningar.
          </note>
          <note>
            Styrningen mot ett hållbart utnyttjande av våra naturresurser
            och behoven av framtidsinvesteringar kan lämpligen finansieras
            genom en ökad mineralersättning eller, som Miljöpartiet har föreslagit,
            genom en form av naturresursskatt.
          </note>
          <note>
            Herr talman! Mineralstrategin presenterar flera utmaningar och
            hot men på ett alltför förenklat sätt. Existerande målkonflikter
            förminskas, och konkreta och trovärdiga förslag till hur de ska
            hanteras saknas.
          </note>
          <note>
            En långsiktigt hållbar utveckling nås inte genom vackra formuleringar
            om att ökande produktion av mineraler och metaller måste balanseras
            mot ett ökat skydd och vård av naturen och utan avkall på uppfyllelsen
            av miljökvalitetsmål.
          </note>
          <note>
            Regeringens faktiska politik tycks gå i en helt annan riktning
            mot att försvaga miljöbalken och miljöprövningsprocessen och göra
            det lättare för gruvbolag att få sina tillstånd.
          </note>
          <note>
            Att det i dag finns brister i prövningen av vilka bolag som ska
            få bearbetningskoncession och i de villkor som ges för brytning
            är uppenbart. Ett exempel på detta är den tidigare gruvverksamheten
            i Ersmarksberget och Svartträsk. Samhället tvingas nu att till
            stora kostnader för skattebetalarna städa upp efter de konkursade
            bolagen.
          </note>
          <note>
            För att nå den hållbarhet regeringen omskriver behöver miljöhänsynen
            och samhällets intressen tydligt stärkas, inte försvagas. Det
            behöver ställas högre krav på lönsamhetsbedömningar vid tillståndsgivning,
            och jag vill se ett krav på en obligatorisk återställande- och
            saneringsförsäkring för all gruv- och täktverksamhet.
          </note>
          <note>
            Herr talman! En annan konflikt regeringen inte tar på allvar
            är markintressekonflikten mellan gruv- och rennäring. En ökad
            dialog mellan gruvbolagen och samebyarna, som regeringen föreslår,
            lär inte lösa denna konflikt. Maktförhållandena är alltför olika,
            och lagstiftningen som den ser ut i dag står på exploatörernas
            sida. Möjligheten och ansvaret att väga in kumulativa effekter
            av alla olika typer av exploateringar som sker i området är begränsat
            och otydligt. Det måste främst vara statens uppgift att ta ansvar
            för de långsiktiga intressena. Den samiska kulturen och samernas
            rättigheter behöver stärkas och skyddas.
          </note>
          <note>
            Inte heller den utmaning som följer av LKAB:s verksamhet i Kiruna
            och Malmberget kommer särskilt mycket närmare en lösning med regeringens
            mineralstrategi. Tusentals bostäder och andra fastigheter måste
            flyttas på grund av gruvverksamheten. Expropriationslagen garanterar
            den som tvingas lämna sin fastighet en ersättning som motsvarar
            fastighetens marknadsvärde plus 25 procent. I det fall det handlar
            om någon enstaka fastighet skulle lagen troligen utgöra en trygghet
            för dem som förhandlar med LKAB eller andra gruvbolag, men när
            det handlar om en så stor stadsomvandling som i detta fall och
            när tillgången till likvärdiga bostäder och fastigheter är i det
            närmaste obefintlig är det svårt att se hur enskilda och företag
            skulle undslippa förmögenhetsskada. Regeringen behöver återkomma
            med en fördjupad analys och förslag på hur detta problem ska lösas.
          </note>
          <note>
            Herr talman! Vi är alla medvetna om behovet av att snabbt minska
            vår klimatpåverkan och fasa ut vår användning av fossil energi.
            Trots detta läggs det enorma resurser på att prospektera efter
            olja och gas. Inte minst har intresset för att utvinna skiffergas
            ökat globalt, men även i Sverige. Vi behöver inte mer investeringar
            i fossil energi. Vad vi behöver är satsningar på energisystem
            baserade på 100 procent förnybart.
          </note>
          <note>
            Utvinningen av skiffergas är också högst tvivelaktig av andra
            skäl än klimatet. För att utvinna gasen måste berggrunden spräckas
            sönder genom högt tryck och injektioner av sand, vatten och kemiska
            tillsatser. Stora risker finns att grundvatten förorenas och giftiga
            kemikalier läcker ut i miljön. Utvinning av skiffergas är inte
            lösningen på världens eller våra egna energi-, miljö- eller klimatproblem.
            Det finns inget skäl till att utvinna skiffergas i Sverige. Sverige
            bör därför liksom flera andra länder förbjuda fracking som utvinningsmetod.
          </note>
          <note>
            Till sist: Jag står förstås bakom samtliga undertecknade reservationer
            i betänkandet men yrkar för tids vinnande endast bifall till reservationerna
            1 och 8.
          </note>
          <note type="speaker">
            Anf. 75 ANNA HAGWALL (SD):
          </note>
          <note>
            Herr talman! Jag vill börja med att yrka bifall till reservation
            2.
          </note>
          <note>
            Gruvnäringen har en lång och stolt tradition i Sverige och gjorde
            oss en gång till ett rikt land. Sverige har en mycket hög geologisk
            potential och i huvudsak bra minerallagar, och vi ser i dag mineralnäringens
            stora betydelse för den svenska ekonomin. År 2011 levererade LKAB
            26 miljoner ton järnmalmsprodukter, och Boliden bröt 34 miljoner
            ton kopparmalm. År 2011 bidrog gruvindustrin med 26 miljarder
            till Sveriges bnp. Den svenska gruvnäringen bidrar med 10 000
            direkta och 35 000 indirekta arbetstillfällen samt med en stor
            del av industriinvesteringarna.
          </note>
          <note>
            Svensk gruvindustri är en bidragande del till vår välfärd men
            även en viktig del av Europas självförsörjande, med ca 90 procent
            av järnmalmsproduktionen och 30 procent av blymalmsproduktionen.
            Rätt hanterad kan vår gruvindustri få mindre orter i glesbygden
            att blomstra, bidra med ännu fler arbetstillfällen samt skapa
            stora exportintäkter för staten.
          </note>
          <note>
            EU:s ambitioner angående mineraler är att öka självförsörjningen,
            men vi ser en del orosmoln i den europeiska ekonomin. Importen
            av stål är en viss måttstock på medlemsstaters välmående, och
            vi ser att detta kan få negativ effekt på svensk export vid en
            europeisk ekonomisk kräftgång. Vi måste ligga i framkant gällande
            konkurrens i alla dess former, som ekonomi, kvalitet och leveranssäkerhet.
            Även viktiga aspekter som CSR är dock en del av en hållbar produktion
            för att säkerställa svensk exportkraft.
          </note>
          <note>
            Herr talman! Behoven av järnvägssatsningar är stora i såväl Norrbotten
            som Bergslagen, där gruvnäringen leder till stor belastning på
            infrastrukturen. Vi ser prioriteringar på en utbyggnad av ytterligare
            mötesspår på Malmbanan samt en samhällsekonomisk analys av en
            ny sträckning mellan Pajala och Svappavaara innan beslut tas för
            vidare åtgärder. Viktigt att påpeka är att banavgifterna bör hållas
            på en rimlig nivå för att inte utkonkurrera tåget som transportmedel.
            I sammanhanget måste det även poängteras att Finland och Norge
            är starka gruvnationer och att stora mängder malm transporteras
            till djuphamnen i Narvik. En koordinering med våra grannländer
            vad avser satsningar på infrastruktur faller sig därmed fullt
            naturlig.
          </note>
          <note>
            Gruvnäringen sysselsätter fler människor än någonsin, och flera
            gruvor står inför antingen nystart eller expansion. Arbetsmarknaden
            har dock haft svårt att erbjuda den kompetens som näringen så
            väl behöver. Vi ser skyndsamma satsningar på de utbildningar som
            näringen behöver, alltifrån längre ingenjörsutbildningar till
            kortare kvalificerade yrkesutbildningar, exempelvis maskinoperatörer
            och dylikt.
          </note>
          <note>
            För att våra gruvkommuner även ska kunna attrahera varaktig arbetskraft
            krävs fundamentala saker såsom bostäder och en fullgod kommunal
            service i övrigt, exempelvis barnomsorg. Vi ser en reformerad
            mineralersättning där kommunerna får ett större värde från gruvorna
            och därmed en ökad möjlighet att finansiera och attrahera varaktig
            arbetskraft.
          </note>
          <note>
            Vår syn är att det finns ett ömsesidigt intresse mellan stat,
            kommun och landsting samt markägare och gruvbolag gällande en
            reformering av mineralersättningen. Att kommuner och landsting
            kompenseras för denna ökade efterfrågan i den offentliga servicen
            tycker vi är självklart, och vi vill därmed justera mineralersättningen
            så att de erhåller ett rimligt värde av det som bryts. Vi ser
            även att markägaren får rätt till en större del av värdet på det
            som bryts, för de eventuella olägenheter som en prospektering
            faktiskt medför.
          </note>
          <note>
            Om staten ska ha större möjligheter och incitament att bedriva
            en aktiv och gruvvänlig politik måste den även tillföras mer resurser
            för detta ändamål. Statens roll ska vara att bygga lämplig infrastruktur
            och bedriva en aktiv utbildnings- och arbetsmarknadspolitik, en
            aktiv prospektering samt skyndsamt behandla frågor om koncessionstillstånd
            och prospekteringsrättigheter med högt satta miljömål. Enligt
            vår mening bör staten erhålla en större andel av det värde som
            bryts i en gruva.
          </note>
          <note>
            Herr talman! Sveriges geologiska undersökning har en nyckelfunktion
            inom en aktiv gruvpolitik. Utöver att vara expertmyndighet för
            berg, jord och grundvatten vill vi ge SGU en mer proaktiv roll
            i själva prospekteringsarbetet, i likhet med de norska och finska
            motsvarigheterna. Dessutom ser vi positivt på satsningar inom
            forskning i syfte att utveckla och införa ny kunskap och nya metoder
            i SGU:s verksamhet.
          </note>
          <note>
            Även Bergsstaten har en nyckelroll i vår aktiva gruvpolitik.
            Vår ambition är att Bergsstaten måste bli mer effektiv i sin roll
            som koncessionstilldelare. Våra miljömål ska vara högt satta,
            och för att kvaliteten i Bergsstatens verksamhet inte ska bli
            lidande ser vi att erforderliga resurser tillsätts.
          </note>
          <note>
            Sverige har genom sin tradition som gruvnation en stark kompetens
            inom gruvnäringen. Denna kompetens är dock inte given för alltid,
            utan vi måste kontinuerligt hävda vår position. Vi önskar anslå
            medel till ett nytt forskningscentrum för att flytta fram våra
            positioner inom mineralogi och geovetenskap.
          </note>
          <note>
            Detta förutsätter såklart en vilja hos våra grannländer, men
            vår övertygelse är att vi blir mycket starkare och mer konkurrenskraftiga
            om vi söker samordna våra forskningsresurser.
          </note>
          <note>
            Sverigedemokraterna har en pragmatisk och öppen inställning till
            uranbrytning i Sverige. Det finns potentiella värden i en eventuell
            framtida brytning av uran, men vi respekterar det kommunala självstyret
            och ser positivt på att kommunerna fortsättningsvis får behålla
            vetorätten mot eventuell brytning.
          </note>
          <note>
            Vi ser betydande utmaningar med utvinning av skiffergas i dagsläget.
            Man bör därför noggrant följa utvecklingen på området och ta del
            av de utredningar och den kompetens som finns att tillgå. Då utvinning
            av skiffergas är relativt nytt i Sverige är det av största vikt
            att gå varsamt till väga.
          </note>
          <note>
            Gällande den nu framtagna mineralstrategin ser vi positivt på
            att den är klar och att det finns något att utgå ifrån. Givetvis
            finns det delar som bör belysas ännu mer, till exempel tillståndsprocesserna.
            Men en framtagen strategi är bättre än ingen strategi alls.
          </note>
          <note type="speaker">
            Anf. 76 KENT PERSSON (V):
          </note>
          <note>
            Herr talman! Dagens debatt handlar om mineralpolitiska frågor.
            Vänsterpartiet har i två motioner tagit upp yrkanden som berör
            mineralnäringen och närliggande frågor. Jag kommer i mitt anförande
            att beröra frågan om mineralersättningens storlek och frågan om
            uranbrytningen.
          </note>
          <note>
            Men innan dess ska vi komma ihåg att ett modernt samhälle som
            det vi i dag lever i är helt beroende av mineraler och metaller.
            Det är bara att titta på våra Ipadar, mobiltelefoner, tv-apparater
            och vindkraftverk. Alla dessa innehåller mineraler i olika mängder.
            Därför är det också viktigt att förstå och ha en politik som tar
            utgångspunkt i nödvändigheten av att hantera dessa frågor med
            största omsorg.
          </note>
          <note>
            Innan jag kommer in på själva frågan om mineralersättning ska
            vi komma ihåg att svensk gruvnäring också är historien om Sveriges
            framväxt som industrination och välfärdsland. Genom århundraden
            har vi utvecklat svensk gruvnäring till att bli den moderna gruvindustri
            som den är i dag. Vi har haft de grundläggande förutsättningarna.
            Vi har haft skogen och vi har haft vattenkraften som har varit
            en förutsättning för att vi på ett framgångsrikt sätt ska kunna
            bryta och bearbeta våra mineraltillgångar.
          </note>
          <note>
            Ur denna verksamhet har det också växt fram en världsledande
            verkstadsindustri som i sin tur har skapat välfärd, ekonomisk
            tillväxt och arbetstillfällen i hela landet. Detta är någonting
            som vi kan vara stolta över. Det har inte skett bara av nödvändighet,
            utan det har skett genom en upparbetning av kunskap genom generationer
            och en medveten satsning på de naturresurser som vi har använt
            genom historien.
          </note>
          <note>
            Men det har inte alltid varit så. Vi har haft perioder när gruvnäringen
            verkligen har varit ifrågasatt och där vi också har ifrågasatt
            själva existensen för industripolitiken här i Sverige. Det var
            tjänstesamhället som skulle lyfta oss inte den gammalmodiga industripolitiken.
            Under 60-, 70- och 80-talen kallade man Bergslagen för rostbältet
            i mycket negativ bemärkelse. Det fanns ingen framtid. Gruvorna
            lades ned, hyttorna stängdes och stålverken var utsatta för internationell
            konkurrens.
          </note>
          <note>
            I dag är tongångarna helt andra. I dag har gruvnäringen fått
            en renässans som saknar motstycke i svensk historia inte tack
            vare vår historia utan tack vare att det finns en ekonomisk tillväxt,
            en växande befolkning i världen och växande ekonomier framför
            allt i Asien, Kina, Indien och Brasilien. Detta gör att efterfrågan
            på mineraler ökar, och det har också fått återspeglingar på Sverige.
          </note>
          <note>
            Detta är givetvis i grunden positivt. Jag kan försäkra er att
            det i många gamla gruvsamhällen finns luttrade kommunpolitiker
            som har sett nedgångarna, befolkningsomflyttningarna och befolkningsminskningarna.
            De ser nu en framtid med ökad befolkning, ökade skatteinkomster
            och en växande framtidstro.
          </note>
          <note>
            Det finns anledning till framtidstro. Detta är i grunden någonting
            positivt. Men om man vänder på myntet och kikar lite grann på
            baksidan ser man också en rad utmaningar som kommunerna står inför
            och som man måste ta på allvar. Vi ska komma ihåg att gruvverksamhet
            och gruvnäring är extremt miljöpåverkande. Vi kan bara titta på
            det stora experimentet med uranbrytning i Sverige i slutet av
            60- och början av 70-talet i Ranstad. Där ligger dagbrottet som
            ett öppet sår som fortfarande varar. Det belastar fortfarande
            samhället med miljökostnader. Det är kostnader och utmaningar
            som vi inte ser slutet på. Därför måste man ta människors oro
            på allvar när det gäller uranbrytning i Jämtland och i Oviken.
          </note>
          <note>
            För Vänsterpartiet är inte detta några konstigheter. Vi vill
            avveckla kärnkraften. Alltså behöver vi inte heller bryta uran
            eller prospektera efter uran. Därför yrkar jag bifall till reservation
            6, där uranbrytning tas upp.
          </note>
          <note>
            Vi ser också andra konsekvenser. Jonas tog upp de två konkurserna
            i Västerbotten. Det var ett gruvbolag som via sitt dotterbolag
            satte två verksamheter i konkurs. Det fanns ekonomiska orsaker,
            men framför allt kunde man inte lösa de miljöproblem som man hade
            när det gäller gruvverksamheten. Och vad gjorde man? Man försatte
            det i konkurs och lämnade över hela kostnaden på samhället och
            skattebetalarna. Det är oanständigt.
          </note>
          <note>
            Det går att göra någonting åt den här delen. Om man införde ett
            ansvarsgenombrott skulle moderbolaget ha kunnat få stå för hela
            saneringskostnaden. Det hade varit rimligt. Nu får skattebetalarna
            stå för det, och staten får i sista hand möjligtvis skjuta till
            pengar.
          </note>
          <note>
            Det finns också andra utmaningar och konfliktytor. Det handlar
            om markanvändningen och om konflikten mellan industripolitik,
            rennäringen och den växande besöksnäringen. Vad ska marken användas
            till, och på vilket sätt ska den exploateras?
          </note>
          <note>
            Det finns även något annat som vi måste se när vi talar om utvecklingen
            av gruvbygderna. Hur ska man ersätta de fastigheter som blir beslagtagna
            och som ska köpas ut? Den nya expropriationslagen som antogs 2010
            innebär att man ersätter en sakägare med marknadsvärdet plus 25
            procent. Vi har konflikter i Gällivare i dag när det gäller detta.
            Jag kan försäkra att det inte på långa vägar täcker nyproduktion
            av nya hus för dessa villaägare. Marknadsvärde plus 25 procent
            kan röra sig om högst 1 ½ miljon. En nybyggd likvärdig villa går
            på runt 23 miljoner. Det är lika dyrt att bygga uppe i Gällivare
            som nere i Stockholmstrakten. Skillnaden är markpriset. Annars
            är det lika dyrt.
          </note>
          <note>
            Detta måste man lösa, men regeringen har inte gjort någonting
            åt det trots att man tillsatte en utredning 2006 som fick förlängt
            uppdrag till 2008 eller 2010, tror jag att det var. Det var Boverket
            som skulle titta på de här sakerna. Ännu har man inte gjort något.
            I mineralstrategin kommer man fram till att man nog måste se över
            hur man ska lösa byggnationen i gruvkommunerna.
          </note>
          <note>
            Det är en svaghet. Problemet finns och är väl analyserat. Förslagen
            finns inte minst från småkommunsamverkan i landsbygdskommunerna.
            De har lämnat förslag på hur det ska se ut, och ingenting har
            gjorts.
          </note>
          <note>
            Det finns också andra konfliktytor som man måste lösa och som
            inte är lösta. Det gäller infrastrukturen. Vem ska stå för den?
            Den är nödvändig för att man ska kunna låta malmvagnarna återigen
            rulla från Bergslagen eller där nya gruvor öppnas i Norrbotten.
            Det gäller skolan och allmän servicetillgång.
          </note>
          <note>
            Det är väl ingen här som vill ha baracksamhällen i de nya gruvsamhällen
            som byggs upp eller fly-in-fly-out som för oljeborrplattformsarbetare.
            En grundförutsättning för en växande kommun med framtidstro är
            givetvis att så många som möjligt som får jobb i gruvkommunerna
            också bosätter sig där. Men då måste också samhällena kunna erbjuda
            någonting med bostäder, samhällsservice och infrastruktur.
          </note>
          <note>
            Här har staten en viktig roll att spela. Vi menar från Vänsterpartiet
            att det är rimligt att höja mineralersättningen från dagens 2
            promille av uppfordrad malm under ett år till 10 procent, som
            vi har föreslagit senare.
          </note>
          <note>
            Det är rimligt att utveckla och bygga upp regionala fonder som
            man använder för att motverka just den problembild som jag tagit
            upp och lösa de konfliktytor som finns.
          </note>
          <note>
            Om vi ser till mineralpolitiken är den också historien om kampen
            om våra naturresurser. Så har det varit från 1300-talet när de
            första privilegiebreven kom fram till dagens minerallagstiftning.
          </note>
          <note>
            Vem ska äga naturtillgångarna? Är det markägare, gruvägare eller
            staten? Det har reglerats genom historien. Det har sett olika
            ut beroende på vad det varit för maktkoncentrationer.
          </note>
          <note>
            På 1600-talet var det behov av att staten fick in så mycket som
            möjligt av detta. Vi hade krig som vi förde som skulle betalas
            med tillgångar från Falu koppargruva och Sala silvergruva.
          </note>
          <note>
            Så här har det sett ut. Ända fram till 1993 hade vi en kronoandel
            på 50 procent av vinsterna som tillföll staten. Det ändrades 2005.
            Nu är det 2 promille.
          </note>
          <note>
            Herr talman! Det är dags att rikedomarna också kommer gruvsamhällena
            och de regionala delarna av Sverige till del. Genom att höja ersättningen
            och införa en gruvfond har vi möjlighet att möta utvecklingen
            och de utmaningar vi står inför.
          </note>
          <note type="speaker">
            Anf. 77 JOHAN JOHANSSON (M):
          </note>
          <note>
            Herr talman! När fler reser sig ur fattigdom, bostäder byggs
            och industrier utvecklas ökar efterfrågan på mineraler och metaller.
            Sverige har ett ansvar att bidra till den globala försörjningen
            av dessa metaller och mineraler.
          </note>
          <note>
            Det är bra. Det ökar levnadsstandarden för människor världen
            över. Det är bra för miljön och den svenska gruv- och metallindustrin
            som lever upp till hårda miljökrav. Det ger arbetstillfällen på
            de orter där mineraler bryts eller där metaller smälts och i hela
            värdekedjan som börjar på orterna och slutar här i Stockholm med
            it-konsulter, advokatbyråer och reklambyråer. En stor del av vår
            svenska välfärd kommer från råvaror som finns i vår berggrund.
          </note>
          <note>
            Sverige är i dag en ledande gruv- och mineralnation. Naturligtvis
            är de geologiska förutsättningarna avgörande, men det är även
            politiken. Att riksdagen 1992 ställde sig bakom den borgerliga
            regeringens förslag om att prospektering inte längre skulle äga
            rum i statlig regi eller med statliga medel har varit betydelsefullt.
          </note>
          <note>
            Ett viktigt motiv då var att statens roll är att skapa goda förutsättningar
            för företagande, inte att ge särskilt stöd till prospektering.
            Ledtiderna är långa i gruvnäringen. Många av de prospekteringar
            som har påbörjats under de senaste två decennierna börjar nu ge
            resultat i nya gruvor.
          </note>
          <note>
            Herr talman! Allt fler partier vill utveckla mineralavgiften
            till en gruvskatt. Ofta förs det fram att det är kortsiktigt utländskt
            riskkapital bakom investeringarna, och undertonen är att dessa
            företag tar våra tillgångar utan att betala för sig. Ingenting
            kan vara mer fel.
          </note>
          <note>
            En investering i en gruva är ett högriskprojekt. Miljarder investeras
            innan produktionen startar. Som exempel kan nämnas att gruvprojektet
            i Pajala startade 2005. Nära 8 miljarder har investerats, och
            det ser ut som att det behövs 2 miljarder till för att projektet
            ska komma i hamn.
          </note>
          <note>
            Ofta tar det åratal innan lönsamhet nås, och under den tiden
            måste ägarna finansiera verksamheten. Att då hävda att det internationella
            riskkapitalet drivs av en jakt efter snabb avkastning kan inte
            beskrivas som annat än okunnigt eller kanske rent av populism.
            Investeringarna i en gruva är mycket långsiktiga. Det tar decennier
            innan investerarna har fått tillbaka sina pengar.
          </note>
          <note>
            I dag har vi två partier som tydligt förordar en förändring av
            mineralavgiften. Det är Miljöpartiet och Vänsterpartiet, samt
            i debatten som pågår utanför riksdagshuset även ett antal socialdemokrater.
          </note>
          <note>
            Vänsterpartiet går längst. Vi har nyss hört Kent Persson säga
            att 10 procent av värdet på mineral som bryts och uppfordras är
            en lämplig nivå. En sådan hög skatt innebär att gruvor med svag
            lönsamhet kommer att avvecklas och nya gruvor blir svårare att
            finansiera.
          </note>
          <note>
            Skälet är helt enkelt att företagets kostnadsbild är det enda
            som företagsledningen kan kontrollera. Intäkterna bestäms av en
            nyckfull världsmarknad. Om skillnaden mellan kostnad och intäkt
            är liten uteblir investeringen. Om kostnaderna är högre än intäkterna
            läggs verksamheten ned.
          </note>
          <note>
            Med en så hög gruvskatt riskerar många av gruvprojekten i Bergslagen
            och Norrland att aldrig bli av. Förespråkarna utsätter gruvnäringen,
            dess anställda och gruvkommunerna för den oro som en hög gruvskatt
            kan innebära tillsammans med fluktuerande mineralpriser.
          </note>
          <note>
            LKAB:s dåliga 80-tal, eller att Boliden var på fallrepet för
            knappt tio år sedan, verkar inte förespråkarna för en gruvskatt
            minnas. Både dollarn och världsmarknadspriset kan snabbt ställa
            till det för dessa cykliska företag.
          </note>
          <note>
            Jag tycker att det ibland flödar av närmast nationalistiska argument
            för att beskatta gruvbranschen hårdare. Det sägs att utländskt
            kapital som ofta kommer gör vinster på våra naturresurser. Ett
            mycket stort utländskt intresse finns även i vindkraften. Man
            kan säga att även där är råvaran gratis. Ska vi då beskatta vindkraften
            hårdare? Nej, jag tycker inte det.
          </note>
          <note>
            Både vind och metaller är återvinningsbara. Både vind och metaller
            leder till investeringar, jobb, miljövänlig energi och stärkt
            svensk konkurrenskraft. Vi ska vara glada och stolta över att
            vi lyckas attrahera utländskt kapital.
          </note>
          <note>
            Herr talman! Regeringen har presenterat en mineralstrategi med
            fokus på att skapa tillväxt i hela landet genom ett långsiktigt
            och hållbart användande av landets mineralresurser i samklang
            med miljö-, natur- och kulturvärden.
          </note>
          <note>
            Mineralstrategin är ett viktigt avstamp för att ytterliggare
            förbättra vår konkurrenskraft och samtidigt hantera de utmaningar
            som följer. Jag har nyss pekat på vikten av att Sverige är ett
            attraktivt land att investera i. Lika viktigt är att man är i
            samklang med andra näringar som exempelvis besöksnäringen och
            rennäringen.
          </note>
          <note>
            Ofta handlar det då om markanvändning. Det är viktigt att dialogen
            och synergierna mellan olika näringar tas till vara. Ofta handlar
            det inte om antingen eller utan om både och.
          </note>
          <note>
            Den vägledning för ren- och gruvnäring vid tillståndsprocesser
            som Länsstyrelsen i Norrbotten nu fått i uppdrag att ta fram är
            en viktig pusselbit för att kunna ta till vara detta liksom Riksantikvarieämbetets
            uppdrag om hur kulturmiljöer kan tas till vara av både gruv- och
            besöksnäringen.
          </note>
          <note>
            Lika viktigt är det att Sverige har en excellent kunskapsbas.
            Som norrbottning gläds jag åt att den kompetens som finns vid
            Luleå tekniska universitet får ett allt större erkännande. Där
            finns ett gediget kunnande inom berg och metallurgi. Utanför universitetsområdet
            finns LKAB:s forskningsmasugn, Swerea Mefos forskningsanläggning
            och SSAB:s produktionsanläggning.
          </note>
          <note>
            Regeringens kraftfulla satsning med närmare 700 miljoner kronor
            på forskning inom gruv- och mineralnäringen, metallurgi, hållbart
            byggande och skogsnäringen gör att dessa institutioner kan bli
            ännu vassare framöver.
          </note>
          <note>
            Att det svenska ordförandeskapet i Nordiska ministerrådet lett
            till att Nordmin, ett expertnätverk, etableras vid Luleå tekniska
            universitet stärker svensk konkurrenskraft ännu mer.
          </note>
          <note>
            Nordmin kommer att jobba med hela värdekedjan inom gruvnäringen,
            från prospektering till återvinning, näringslivsutvecklingsfrågor,
            företagens sociala ansvar och kompetensutvecklingsfrågor. I Luleå
            skapas nu i samarbete mellan regeringen, universitetet, näringens
            aktörer något som kan bli ett världsledande Excellence Center.
          </note>
          <note>
            Herr talman! En expanderande gruv- och mineralnäring innebär
            miljardinvesteringar i delar av landet där investeringar ofta
            har lyst med sin frånvaro. Det är mycket välkommet, men det är
            också en utveckling som ställer krav.
          </note>
          <note>
            De samhällen som växer i takt med gruvnäringen måste byggas på
            ett hållbart sätt, och attraktiva boendemiljöer måste skapas så
            att arbetskraftspendling över långa sträckor undviks.
          </note>
          <note>
            LKAB:s beslut om nya huvudnivåer i Malmberget och Kiruna är två
            mycket viktiga beslut som ger förutsättningar för lokal, regional
            och nationell tillväxt. Besluten innebär stora förflyttningar
            av människor och bostäder i dessa två områden.
          </note>
          <note>
            Här har regeringen tydligt uttryckt att statens ägande i LKAB
            är en viktig och generell förutsättning för att säkerställa bolagets
            ansvar i stadsomvandlingen, där styrelserepresentation och kontinuerlig
            dialog inbegriper ett miljömässigt och socialt ansvarstagande.
          </note>
          <note>
            Ställningstagandet är bra. Det är självklart att staten som ägare
            tar sitt ansvar och att det i regeringens riktlinjer till LKAB
            tydligt framgår vilket ansvar bolaget har för stadsomvandlingen.
          </note>
          <note>
            Regeringens besked till Malmfältsborna skiljer sig därmed rejält
            från dåvarande socialdemokratiska partiledaren Håkan Juholts besked
            vid besöket i Kiruna 2011 då han aviserade att Socialdemokraterna
            avser att utreda ansvaret för stadsflytten. Vad Socialdemokraterna
            nu vill är oklart då deras utkast till samverkansprogram för gruvnäringen
            är ute på remiss.
          </note>
          <note>
            Herr talman! Att upprätthålla en hög nivå på antalet prospekteringar
            är viktigt, dels eftersom prospekteringarna ger kunskap om vad
            som finns i backen, dels eftersom det finns ett samband mellan
            prospekteringsaktivitet och framtida gruvor. Att begränsa möjligheterna
            till prospektering, som vissa motionärer förespråkar, är dumt
            både ur ett kunskapsperspektiv och ur ett samhällsperspektiv.
          </note>
          <note>
            Uran är anledningen till att vissa motionärer vill begränsa möjligheterna.
            Jag förstår oron men upplever den som delvis obefogad då det redan
            finns tydliga bestämmelser för uran. Kommuner har möjlighet att
            yttra sig om undersökningstillstånd för alunskiffer som är en
            bergart som är rik på uran. Dessutom finns ett kommunalt veto
            mot uranbrytning.
          </note>
          <note>
            Efterfrågan på mineraler är stor och växande, inte minst inom
            den högteknologiska energiindustrin och miljöindustrin. Sverige
            som nation har goda möjligheter att vidareutveckla näringen. Vi
            har fyndigheter, lång erfarenhet, hygglig infrastruktur, miljömedvetande
            och bra lagstiftning.
          </note>
          <note>
            Jag avslutar med att yrka bifall till utskottets förslag.
          </note>
          <note type="speaker">
            Anf. 78 KENT PERSSON (V) replik:
          </note>
          <note>
            Herr talman! Jag tackar Johan Johansson för anförandet trots
            att han började hela anförandet med att gå till angrepp mot Vänsterpartiet
            och den höjning av mineralersättningen som vi har föreslagit.
            Det är ingen skatt, utan det är en höjning inom befintligt regelverk
            som vi har inom den minerallag som finns. Det är alltså ingen
            skatt. Det är bara ett sätt för Johan Johansson att förvilla i
            debatten.
          </note>
          <note>
            Johan Johansson sade att staten har ett stort ansvar för utvecklingen
            i gruvbygderna. Det var ju det jag tog upp. Jag tog upp de miljöutmaningar
            som vi står inför när det gäller gruvhanteringen. Vi kan inte
            bortse från dem. Vi kan inte bortse från människors oro när deras
            hus ska beslagtas. Det måste lösas, men ni har inte presenterat
            någon lösning. Vilket är statens ansvar?
          </note>
          <note>
            Vi föreslår att man genom en höjning av mineralersättningen bygger
            upp en regional fond för att kunna bygga bostäder, lösa markfrågor
            och lösa miljöproblem och för att kunna satsa ytterligare på SGU
            så att prospekteringar kan göras i områden som inte är intressanta
            för gruvbolagen att prospektera. Detta tycker vi är viktigt i
            en mineralpolitik, och det borde finnas med i en mineralstrategi.
            Men ni har ingenting.
          </note>
          <note>
            Vad tänker ni göra åt dessa utmaningar? Vi vill ju göra något.
            Storleken på mineralersättningen kan diskuteras men att det skulle
            innebära att vi inte får några nya gruvor är rent nys. De allra
            flesta länder i världen med gruvbrytning har någon form av beskattning
            av den. Extremast är det i Australien.
          </note>
          <note type="speaker">
            Anf. 79 JOHAN JOHANSSON (M) replik:
          </note>
          <note>
            Herr talman! Staten har ett ansvar att sätta upp regelverk. Det
            Kent Persson delvis föreslår med de regionala fonderna är att
            en del av ansvaret flyttas från bolagets axlar till fondens axlar.
            Tar vi exemplet Malmfälten är det klart och tydligt att det är
            LKAB som har ansvaret. Det är de som tar upp malmen och tjänar
            pengarna, så de ska också stå för kostnaden.
          </note>
          <note>
            Regeringen har varit tydlig med det i direktiven till LKAB. LKAB:s
            styrelse har gjort de avsättningar som den anser erforderliga
            för att klara stadsflytten. Den uppgift jag har är att det är
            6 miljarder kronor avsatta för detta. Det är alltså tydligt att
            LKAB har ett ansvar.
          </note>
          <note>
            Det kan finnas annan infrastruktur som kommer som en följd av
            det hela. Där har staten ett ansvar. I budgetpropositionen för
            2013 har avsatts 3 ½ miljard för gruvrelaterad infrastruktur.
            Det är ett sätt för staten att ta ansvar.
          </note>
          <note type="speaker">
            Anf. 80 KENT PERSSON (V) replik:
          </note>
          <note>
            Herr talman! Det räcker inte, och det vet Johan Johansson också.
            När jag frågar vilket ansvar staten har tar Johan Johansson upp
            LKAB. Ja, det är jättebra. Men LKAB är ju statligt; det är vårt
            gemensamma bolag. Det är klart att vi går in där och talar om
            att bolaget har ett ansvar för samhällsutvecklingen i Kiruna och
            Malmberget.
          </note>
          <note>
            Men vad gäller för de privata bolagen? Har de samma ansvar? Nej,
            det har de inte. Vem har då ansvaret? Vem tar ansvaret för att
            bygga ut infrastrukturen i de områden där staten inte driver verksamhet
            via LKAB? Den frågan måste besvaras.
          </note>
          <note>
            Vad händer i Bergslagen, i Ludvika kommun, i Blötberget, i Håksberg
            och i Grängesberg där det kommer att ske gruvbrytning och där
            samhällena behöver byggas upp med infrastruktur och bostäder?
            Ska de privata bolagen ta detta samhällsansvar? Gärna för mig,
            men Johan Johansson vet lika väl som jag att så kommer det inte
            att bli.
          </note>
          <note>
            Hur tänker ni lösa detta? Med en höjd mineralersättning är vi
            en bit på väg mot att bygga upp regionala fonder som tar tag i
            dessa problem. På detta sätt kan vi även få de privata bolagen
            att vara med och ta det ansvar som de annars inte skulle ta.
          </note>
          <note type="speaker">
            Anf. 81 JOHAN JOHANSSON (M) replik:
          </note>
          <note>
            Herr talman! Frågan gled lite grann från stadsomvandling till
            gruvetablering totalt sett, och jag ska göra mitt bästa för att
            svara.
          </note>
          <note>
            En gruvetablering är en jättestor investering, ofta uppemot 10
            miljarder, som kanske hamnar på en liten ort. Det är en enorm
            injektion. Kopplar man då till det de privata investeringarna
            som sker av olika underentreprenörer får man en enorm vitamininjektion
            på orten.
          </note>
          <note>
            Vi kan också koppla till de statliga infrastruktursatsningarna,
            för staten har ett ansvar för infrastrukturen. Då är det ytterligare
            en injektion i det hela.
          </note>
          <note>
            Det finns goda förutsättningar för privata företag och fastighetsägare
            att faktiskt bygga fastigheter på de här orterna. Det är en affär
            i många fall. Titta på Pajala! Där ser vi nu privata entreprenörer
            som vill bygga fastigheter.
          </note>
          <note>
            Det går att lösa. Det behöver inte alltid vara staten som gör
            allting.
          </note>
          <note type="speaker">
            Anf. 82 KARIN ÅSTRÖM (S) replik:
          </note>
          <note>
            Herr talman! Johansson och jag kommer båda från det gruvtätaste
            länet i Sverige Norrbotten. Vi lever med det ständigt, varje dag.
          </note>
          <note>
            Det förvånar mig icke på något sätt att Johansson ständigt ägnar
            tiden åt att bara prata för näringarna. Jag lyssnade nogsamt på
            hans anförande, och han ägnade två tre meningar åt det vi socialdemokrater
            tycker är väldigt viktigt, nämligen gruva och samhällsutveckling
            tillsammans och ihop. Dessa två delar måste ju per automatik funka.
            Så ser vi det, och det är den utvecklingen vi vill ha i Norrbotten
            och i landet i övrigt.
          </note>
          <note>
            Som Johansson säger har LKAB som statligt bolag sina direktiv
            och ska ta ett ansvar för samhällsomvandlingen. Så görs till viss
            del, men regeringen har ett annat ansvar. Den komplikation som
            finns i Kiruna och Gällivare handlar ju om massor med lagstiftning
            och regelverk som regeringen behöver ta ansvar för och titta igenom.
            Det här är pilotkommuner, där det händer någonting som aldrig
            tidigare har hänt i Sveriges, Europas eller världens historia.
          </note>
          <note>
            Därför är det oerhört viktigt att regeringen omgående tar ett
            större ansvar. Det hade varit värdefullt om den här mineralstrategin
            hade kommit åter till riksdagen så att vi hade fått ha en rejäl
            debatt om hur vi ska förändra den lagstiftning som behövs för
            att dessa samhällen ska kunna fortsätta utvecklas och leva.
          </note>
          <note type="speaker">
            Anf. 83 JOHAN JOHANSSON (M) replik:
          </note>
          <note>
            Herr talman! Regeringens mineralstrategi fokuserar på fem olika
            strategiska områden och elva åtgärdsområden. Det är 19 olika konkreta
            uppdrag som har delats ut. Att det här ska ske i samklang med
            andra näringar och med de olika orterna, regeringen och branschens
            aktörer är en självklarhet. Annars kommer man aldrig att få till
            det.
          </note>
          <note>
            Varför inte ärendet hamnade i kammaren är helt enkelt därför
            att mineralstrategin inte har med lagstiftning att göra i det
            här läget. Däremot kan det vara så att många av de saker som initieras,
            de här 19 åtgärderna och uppdragen som har gått ut, kan leda till
            att det kommer att bli ny lagstiftning längre fram.
          </note>
          <note>
            Jag tror därför att vi ska hejda oss lite grann på den punkten.
          </note>
          <note>
            Att bygga attraktiva städer och samhällen är otroligt viktigt
            för de här orterna. Det är inte bara viktigt att bygga attraktiva
            orter som det är trevligt att bo på. Man ska även kunna göra annat,
            så kompletterande näringar är viktiga.
          </note>
          <note>
            Här har dels staten, dels regionerna ett stort ansvar att få
            näringar att växa upp parallellt med gruvnäringen. Fallet Kiruna
            är ett jättebra exempel där man nu ser hur besöksnäringen växer,
            till stor del tack vare att det är drag i gruvnäringen. Man kan
            alltså växeldra varandra och göra varandra starkare.
          </note>
          <note>
            Fler sådana exempel måste till i andra näringar, och då tror
            jag att dialog och samverkan med aktörerna som finns med är vägen
            fram.
          </note>
          <note type="speaker">
            Anf. 84 KARIN ÅSTRÖM (S) replik:
          </note>
          <note>
            Herr talman! Det är självklart så som Johansson säger, att näringar
            på orterna ger vissa synergieffekter som är positiva, men Johansson
            borde väl också förstå att när det gäller besöksnäringen måste
            man ha ett samhälle som kan svara med samhällsservice som är utvecklad,
            där det finns boende för de turister som kommer och så vidare.
            I dag finns inte den möjligheten.
          </note>
          <note>
            Jag blir mäkta förvånad när Johansson säger att det inte är lagstiftning
            som behövs i första hand i den här mineralstrategin. Jag ska säga
            att när det gäller de gruvorter som nu håller på att byggas upp
            är det just lagstiftning som behövs. Man behöver se över regelverk.
            Man behöver titta över hur kommunerna kan få den hjälp som behövs
            för att dessutom veta var de ska söka sig för att få till stånd
            en lagändring.
          </note>
          <note>
            Det är väl självklart att mineralstrategin handlar om lagstiftning,
            och därför borde den ha funnits i riksdagen för diskussion och
            debatt om vad vi behöver göra för att exempelvis Kiruna ska kunna
            klara av att riva de enormt stora fastighetsbestånden mängder
            av skolor, hälso- och vårdcentraler som finns etcetera.
          </note>
          <note>
            Det är sådana kostnader och sådana lagmässiga spetsfundigheter
            som finns. Vi i riksdagen måste se över detta så att det blir
            möjligt för samhällena att utvecklas. Vi är lagstiftarna, Johansson.
            En sådan här form av departementsskrivelse är oerhört olycklig.
          </note>
          <note type="speaker">
            Anf. 85 JOHAN JOHANSSON (M) replik:
          </note>
          <note>
            Herr talman! Mineralstrategin var inte föremål för lagstiftning.
            Däremot kan de åtgärder som vidtas som en följd av de 19 uppdrag
            som har getts leda till lagstiftning. Det var det jag sade.
          </note>
          <note>
            Om vi tittar på mineralstrategin, och jag rekommenderar Åström
            att läsa den, ser vi att det finns väldigt mycket som pekar på
            ett tydligare och effektivare regelverk, kopplat till stad, stadsomvandling,
            stadsbyggnation och även på miljösidan och tillstånd för gruvprocessen.
            Det är oerhört viktiga områden.
          </note>
          <note>
            Karin Åström kommer in på Kiruna och stadsomvandlingen. Det kan
            vara så att det behöver ändras både i lagar och förordningar kopplat
            till denna omvandling. Men i huvudsak är det LKAB:s ansvar. LKAB
            tar vinsterna. Det har regeringen sagt tydligt. Om man behöver
            flytta en skola är jag inte säker på att man behöver genomföra
            en lagändring, utan jag tror nog att det är så att LKAB får öppna
            plånboken och betala ur sin balansräkning.
          </note>
          <note type="speaker">
            Anf. 86 EVA FLYBORG (FP):
          </note>
          <note>
            Herr talman! Så var det dags att åter borra oss ned i något av
            det mest grundläggande vi har, det vill säga vår berggrund och
            de mineraler som finns där. Det är ingen överdrift att säga att
            gruvindustrin, tillsammans med andra viktiga branscher, har hjälpt
            till att bygga hela vårt lands välstånd.
          </note>
          <note>
            Sverige är rikt på naturtillgångar av olika slag som vi också
            använder oss av. Mineralbrytning och gruvverksamhet innebär självfallet
            ingrepp i vår natur, men vi har en stark och bra lagstiftning
            på området som hela tiden har uppdaterats med starkare och bättre
            skydd för miljön.
          </note>
          <note>
            Lagstiftningen ska också tillgodose många olika intressen samtidigt,
            vilket inte alltid är så enkelt. Avvägningen gäller markägarens,
            statens och näringslivets intressen och också allmänna miljöhänsyn.
            Allt det här ska samsas, trots alla dessa inneboende konflikter.
            Samhällsintresset av att mineraler kan brytas och tas till vara
            över huvud taget har bedömts vara ett så starkt allmänt intresse
            att grundlagens förutsättningar för ingrepp i markägarnas rätt
            är uppfyllda.
          </note>
          <note>
            Under de senaste åren har företagen, enligt ansökningarna till
            SGU, i första hand letat efter guld. Därefter kommer järn, koppar
            och zink. Dessutom finns ett starkt ökat intresse för så kallade
            REE, sällsynta jordartsmetaller. Dessa metaller används ofta i
            ny teknik, till exempel i katalysatorer, mobiler, specialmagneter
            i hybrid- och elbilar, vindkraftverk och solceller.
          </note>
          <note>
            Kina har dominerat utvinningen av dessa och dessutom den globala
            handeln. Den snabba tillväxten i Kina resulterar i en ökande egen
            efterfrågan, vilket minskar deras möjligheter att exportera metallerna
            till oss andra. Det innebär att det behövs fler leverantörer för
            den övriga världen, inte minst för oss här i Sverige och i EU
            totalt. Det bidrar i sin tur till det växande intresset för prospektering
            efter dessa metaller i Sverige, vilket inte är helt okomplicerat.
            I takt med till exempel att allt fler vindkraftverk byggs i Sverige
            ökar efterfrågan på sällsynta jordartsmetaller kraftigt. Enligt
            beräkningar kan det gå åt flera tiotals ton neodym om året. Dessa
            ska också brytas, och neodym innehåller även radioaktivt torium
            och uran. Det kanske är bra att veta för dem som hyllar vindkraften
            och samtidigt vill förbjuda uranbrytning.
          </note>
          <note>
            Herr talman! EU använder ca 30 procent av den globala produktionen
            av metaller, men den egna produktionen är så låg som 3 procent.
            Det gör oss beroende av import på ett vanskligt sätt. Därför har
            kommissionen nu satt i gång ett innovationspartnerskap där Sverige
            ingår, och ett arbete med sju EU-ministrar har satts i gång.
          </note>
          <note>
            Herr talman! Frågan om uran, som tagits upp av tidigare talare,
            kan tyckas något laddad. Vi ska komma ihåg att uran förekommer
            naturligt i jordskorpan och ofta tillsammans med andra metaller
            såsom järn, koppar, guld och de sällsynta jordartsmetallerna som
            jag tidigare talade om. Strålningsegenskaperna i berggrunden används,
            även om de är låga, i samband med prospektering. Uran kan därmed
            sägas visa vägen till andra fyndigheter, nästan som en modern
            skattkarta. Parallellt med uranet, hand i hand, sida vid sida,
            ligger i berggrunden alltså de ämnen som är nödvändiga för till
            exempel vindkraften och kärnkraften.
          </note>
          <note>
            Herr talman! Näringsutskottet har vid flera tillfällen under
            de senaste åren tagit ställning till motioner om förbud mot prospektering
            eller brytning av uran. Det är ingen ny fråga. Utskottet har konsekvent
            avstyrkt motionerna och bland annat konstaterat att prospektering
            som omfattar uran är värdefull då den, som jag sade tidigare,
            ökar möjligheten att finna andra brytvärda mineraler. Vidare har
            vi påpekat gemensamt att en vetorätt mot uranprospektering i praktiken
            skulle vara utan betydelse, då det är oundvikligt att finna uran
            när man söker efter andra mineraler. Mineralerna tar ingen hänsyn
            till regler eller gränser, de bara är.
          </note>
          <note>
            I Sverige får särskild uranbrytning med tillhörande processer
            inte ske utan tillstånd utfärdade enligt minerallagen, miljöbalken
            och kärntekniklagen. En miljökonsekvensbeskrivning ska bifogas
            en ansökan enligt samtliga tre lagar. Dessutom finns det kommunala
            vetot, som vi har hört om här tidigare, som är mycket starkt.
            Regeringen måste också ge sitt tillstånd och likaså Strålsäkerhetsmyndigheten.
          </note>
          <note>
            Vi har inte bara hängslen och livrem på oss, herr talman. Vi
            har också gummistövlar, sydväst, regnkappa och gummiraka. Det
            finns därför inget behov av ett generellt brytningsförbud mot
            uran.
          </note>
          <note>
            Herr talman! Sverige har en stor potential för fynd och utvinning
            av malmer och kritiska mineraler. Betydelsen av och tillgången
            på råvaror står högt på den politiska dagordningen över hela världen,
            också i EU. Några av de största industrisatsningarna i vårt land
            görs i dag inom gruvnäringen. Det bidrar, som vi har hört här
            tidigare, till nya jobb, tillväxt, utveckling och framtidstro.
            Det är mycket bra, men det måste samtidigt ske med hänsyn tagen
            till människor och natur.
          </note>
          <note>
            Utnyttjande av våra naturresurser ställer krav på varsamhet mot
            miljö och människors hälsa. Minerallagen ska därför värna det
            allmänna intresset av att värdefulla mineraler kan tas till vara
            på ett effektivt och ändamålsenligt sätt. Att exploateringen sker
            på ett hållbart sätt säkerställs bland annat genom att verksamheterna
            prövas enligt gällande miljölagstiftning. Miljöbalken och minerallagen
            ska tillämpas parallellt, men försiktighetsprincipen gäller alltid.
          </note>
          <note>
            Historiskt har vi i Sverige ofta använt oss av våra gruvor för
            att klara rikets affärer, våra skulder eller för att betala pant.
            Det gällde inte minst när vi betalade lösen för Älvsborgs fästning
            utanför Göteborg som danskarna olyckligtvis tog år 1570. Sverige
            betalade 150 000 silvermynt i lösen. Det var på den tiden när
            hela Sveriges omsättning var 450 000. Det får vi tacka särskilt
            för att man löste i Göteborg.
          </note>
          <note>
            Det är väl dessutom få saker som är så starkt förknippade med
            Sverige som Falu rödfärg och en röd liten stuga med vita knutar.
            Falu rödfärg kommer från Falu koppargruva. Av röd järnoxid, vatten
            och rågmjöl får man Falu rödfärg, som flera av oss säkert har
            använt med varierande framgång på våra sommarstugor. Det är två
            exempel på hur gruvnäringen genom historien har satt sin prägel
            på hela Sverige.
          </note>
          <note>
            Herr talman! Sverige är en erfaren och mycket kompetent gruvnation.
            Den svenska gruvnäringen är en framtidsbransch där modern teknik
            samsas med en ansvarsfull politik. De mycket högt ställda miljö-
            och säkerhetskraven gör att gruvdrift passar Sverige mycket väl.
            Det är dessutom mycket tillfredsställande att se att satsningarna
            kommer kommunerna i norra Sverige till godo med ökat antal arbetstillfällen
            och högre kommunala intäkter där sådana satsningar sker. En ökad
            framtidstro är märkbar och ytterst välkommen.
          </note>
          <note>
            Regeringen har helt nyligen fattat beslut om en sammanhållen
            mineralstrategi, som vi hörde om tidigare. Syftet är att arbeta
            gemensamt med näringen, akademin och forskningen så att Sverige
            fortsätter att utvecklas som EU:s ledande gruvnation. Regeringen
            har också avsatt totalt 50 miljoner fram till år 2016 för genomförandet
            av strategin, och det tycker jag är mycket bra. Ett nationellt
            mineralforum har också inrättats som stöd och motor i det fortsatta
            arbetet med strategin.
          </note>
          <note>
            Låt mig bara avslutningsvis nämna vilka områden det är som man
            nu vill profilera och prioritera.
          </note>
          <note>
            De strategiska områdena innehåller:
          </note>
          <note>
            Herr talman! Vi vill fortsätta att utveckla Sverige som en ledande
            gruvnation, inte avveckla den.
          </note>
          <note>
            Jag yrkar bifall till förslaget i betänkandet och avslag på samtliga
            motioner.
          </note>
          <note type="speaker">
            Anf. 87 KENT PERSSON (V) replik:
          </note>
          <note>
            Herr talman! Tack, Eva Flyborg, för ditt anförande och ditt inlägg
            i debatten.
          </note>
          <note>
            Jag känner igen en del av det som Eva har tagit upp, nämligen
            uranbrytning och uranprospektering. Du sade att det inte går att
            ha ett förbud mot prospektering, därför att när man ändå är ute
            och prospekterar hittar man uran, och så kan vara fallet. Men
            skillnaden är att när Vänsterpartiet talar om uran och uranprospektering
            gör vi det utifrån att det ska föregås av en förstahandsansökan,
            att man talar om vad det i första hand är man letar efter, för
            att man ska få tillstånd eller inte. När det gäller diamant, olja
            och någonting mer är man nämligen tvungen att ange detta i första
            hand. Gör man inte det får man inte prospektera. Vi menar att
            samma sak kan gälla för uran.
          </note>
          <note>
            För oss i Vänsterpartiet är det självklart att vi vill ha ett
            förbud mot prospektering av uran och uranbrytning, eftersom vi
            vill avveckla kärnkraften. Jag kan förstå att det här är helt
            okej för er i Folkpartiet att bryta uran, eftersom ni vill bygga
            ny kärnkraft. Det ställningstagandet respekterar jag givetvis.
            Men det går att förbjuda det.
          </note>
          <note>
            Du talar om gummistövlar, regnrock, säkerhetsväst och mössa,
            att ni har ett säkerhetstänk först, och ändå vill ni tillåta prospektering
            av uran. Det håller inte.
          </note>
          <note type="speaker">
            Anf. 88 EVA FLYBORG (FP) replik:
          </note>
          <note>
            Herr talman! En stor del av mitt anförande försökte jag koncentrera
            mig på att berätta hur det ser ut rent praktiskt. Vi har diskuterat
            de här frågorna vid många tillfällen här i kammaren, i utskottet
            och på andra ställen. Rent konkret och rent praktiskt, utanför
            denna kammare, uppe i Malmberget, runt om i Sverige, i vår berggrund,
            i graniten, i skiffer, vad du vill, ligger mineralerna blandade
            huller om buller. Det finns inga särskilda fack där det ligger
            lite guld. Det finns inget annat fack där det ligger lite zink
            och tredje och fjärde med någonting annat, uran till exempel.
            De ligger huller om buller, och man bryter hela berget, hela malmen,
            och sedan utvinner man de olika mineralerna. Så ser det ut rent
            faktiskt.
          </note>
          <note>
            Därför går det inte att ha ett förbud mot prospektering av uran,
            för det kommer att följa med när du prospekterar och letar efter
            andra saker.
          </note>
          <note>
            Dessutom är ofta, som jag försökte berätta, den radioaktiva signal
            som uran har ganska låg, men den finns och visar ofta vägen till
            guld, zink och andra mineraler som är brytvärda just därför att
            de ligger någorlunda tätt ihop i områdena. Så är naturen formad.
            Den ordningen kan inte Vänsterpartiet göra om, inte heller Folkpartiet.
            Det går inte att förbjuda. Det är ett mycket kraftfullt slag i
            luften att förbjuda prospektering av ett enskilt ämne.
          </note>
          <note type="speaker">
            Anf. 89 KENT PERSSON (V) replik:
          </note>
          <note>
            Herr talman! Jag delar inte din uppfattning. Eftersom det går
            att göra det när det gäller andra mineraler går det givetvis att
            göra i fråga om uran. När det gäller uran och uranbrytning har
            vi historiska belägg för att det är en miljöfarlig verksamhet.
            Det vet Eva Flyborg som har sett hur det ser ut nere i Ranstad.
            Alldeles nyligen var det ett läckage i Talvivaara i Finland från
            en damm i samband med gruvverksamhet. Där är det enormt förhöjda
            halter av uran i dammen.
          </note>
          <note>
            Det här är alltså en i högsta grad miljöfarlig verksamhet. Det
            är därför den omgärdas av sådana säkerhetsbestämmelser där Strålskyddsmyndigheten
            har synpunkter. Trots det händer det olyckor. Trots det har vi
            utsläpp. Det är mot den bakgrunden man måste se vårt förslag om
            förbud mot prospektering. Letar du efter guld så letar du efter
            guld. Jag vet att man får med uran på köpet, men du ska ange vad
            det är för någonting. Det är det jag säger, ingenting annat. Det
            går givetvis att föra in det här i minerallagstiftningen.
          </note>
          <note>
            Vi har olika utgångspunkter. Ni vill tillåta brytning, och vi
            säger nej. Av det att vi säger nej till uranbrytning följer givetvis
            att vi inte heller behöver prospektera efter uran.
          </note>
          <note type="speaker">
            Anf. 90 EVA FLYBORG (FP) replik:
          </note>
          <note>
            Herr talman! Problemet är att man inte kan förbjuda detta därför
            att allt hänger ihop. Om man säger nej till att prospektera efter
            till exempel uran hittar man inte heller de andra mineralerna.
            Ett sådant förbud innebär i förlängningen, det som oppositionen
            står för men inte säger eller inte vill säga, i stort sett slut
            för svensk gruvverksamhet, för mineralerna ligger huller om buller
            i naturen, i berggrunden.
          </note>
          <note>
            Här kan vi stifta lagar och ändra lagar, men inte ens Vänsterpartiet
            kan ändra naturlagarna, Kent Persson. Där går väl ändå gränsen.
            Det ni föreslår har ingenting med verkligheten att göra. Det är
            ett politiskt ställningstagande, absolut, och det respekterar
            jag, precis som Kent Persson respekterar vår hållning. Så måste
            det vara. Men talar du om att det är ett politiskt ställningstagande
            som inte har någon som helst förankring i verkligheten utan snarare
            är en del av det publika, det vill säga att folk ska tro att här
            går det att göra någonting med kraftfulla åtgärder? Det går inte,
            och det måste även Kent Persson veta om. Men det låter bra så
            långt kan jag hålla med.
          </note>
          <note>
            Naturlagarna kan vi inte ändra i Sveriges riksdag, utan dem får
            vi hålla oss ifrån.
          </note>
          <note type="speaker">
            Anf. 91 KARIN ÅSTRÖM (S) replik:
          </note>
          <note>
            Herr talman! Det är alltid intressant att debattera uranfrågan
            med Eva Flyborg. Vi har gjort det under ett antal år, och vi kan
            konstatera att trycket efter uranprospektering i våra skogar och
            marker fortfarande är stort. Dessutom kan jag tycka att just uran
            är av extra starkt nationellt intresse när vi pratar om naturtillgångar.
            Jag säger bara Oviken. Människor som finns i Jämtland runt Oviken
            lever med oron att det kommer att bli uranbrytning där. Brytningskoncessionen
            är inlämnad, och processerna pågår. Man har kommit en bit på väg.
          </note>
          <note>
            Vi tycker att den enda rimliga vägen i dagsläget är att förbjuda
            brytning av uran. Vi är helt övertygade om att detta är det enda
            riktiga. Döm om min förvåning när jag på frågestunden den 14 februari
            i kammaren hörde näringsministern säga detsamma. Hon tyckte detsamma
            på en fråga från Vänsterpartiets partiordförande Jonas Sjöstedt.
            Hon säger nej till uranbrytning. Han ställde om frågan flera gånger
            för att få klara besked om näringsministern kommer att säga nej
            till uranbrytning när tillåtlighetsprövning för en urangruva ligger
            på regeringens bord. Hon svarade: Mitt ord står fast, det är nej.
          </note>
          <note>
            Jag undrar: Hur tänker Folkpartiet i denna fråga?
          </note>
          <note type="speaker">
            Anf. 92 EVA FLYBORG (FP) replik:
          </note>
          <note>
            Herr talman! Det är spännande, men jag ska inte ge mig in på
            att föregripa regeringens beslut och interna diskussioner. Jag
            förutsätter att vi håller oss till den överenskommelse vi har.
            Där kommer ett sådant här tillstånd att prövas enligt de lagar
            och förordningar som vi har. Det enda jag vet är att vi gemensamt
            har sagt att vi kommer att stå upp för den gemensamma överenskommelse
            som omfattar även detta. Så det ska nog gå bra.
          </note>
          <note>
            I det anförande som Karin Åström höll tidigare tog hon inte upp
            uran och vad man ska ha det till. Prospekteringsförbud tror jag
            inte att Socialdemokraterna står för, för det har väl Socialdemokraterna
            insett inte går. Hur tror ni att brytningsförbud påverkar hela
            gruvindustrin när man inte kan låta bli att få med uran? Hur har
            ni tänkt klara ut det?
          </note>
          <note>
            En annan sak som jag har funderat på är de sällsynta jordartsmetallerna.
            Att Vänsterpartiet säger nej till uranbrytning för att man är
            mot kärnkraft kan ha en logisk koppling. Ni är för vindkraft till
            exempel men har inga problem med att REE bryts i andra länder
            med gigantiska miljöförstöringar. Det tycker jag inte alls att
            man har kopplat till ansvarstagande, som man kanske borde göra.
            Det vore intressant att höra från Karin Åström om det finns en
            sådan diskussion hos Socialdemokraterna. Ska man tillåta REE-brytning
            i Sverige på något annat sätt, eller är man nöjd med det sätt
            på vilket det görs i andra länder?
          </note>
          <note type="speaker">
            Anf. 93 KARIN ÅSTRÖM (S) replik:
          </note>
          <note>
            Herr talman! Jag tycker att det här med uran är en högst viktig
            fråga som vi behöver reda ut mellan oss och regeringspartierna.
            Var står ni egentligen när det gäller uranbrytning? Näringsministern
            har varit väldigt tydlig här i kammaren och sagt att hon kommer
            att rösta nej när ärendet ligger på regeringens bord och man gör
            tillåtlighetsprövningen, alltså den yttersta prövningen. Jag är
            oerhört intresserad, och det tror jag att alla väljare i Sverige
            är, av att veta: Hur kommer Folkpartiet att ställa sig i frågan
            när näringsministern har sagt nej till urangruva?
          </note>
          <note>
            Sedan vill jag förtydliga att jag tycker att det är oerhört olyckligt
            att regeringens mineralstrategi endast presenteras i form av en
            departementsskrivelse som inte kommer tillbaka till riksdagen
            så att vi får en möjlighet att här i kammaren föra ett resonemang
            och en diskussion över vilka lagförändringar vi behöver göra.
            Och då är den här frågan som vi diskuterar just nu, förbud mot
            uranbrytning, oerhört viktig.
          </note>
          <note>
            Jag ställer frågan till Flyborg igen: Hur ser Folkpartiet på
            frågan nu när näringsministern har sagt nej till uranbrytning?
            Säger ni fortfarande ja till urangruvor?
          </note>
          <note type="speaker">
            Anf. 94 EVA FLYBORG (FP) replik:
          </note>
          <note>
            Fru talman! Det finns ett generellt förhållningssätt till detta
            från de fyra allianspartierna, och det håller vi oss till. Vi
            säger att om eller när det kommer in en ansökan ska vi titta på
            den enligt alla de säkerhetsföreskrifter och andra saker som finns.
            Det är inte mer än så. Det är egentligen inte värre än någon annan
            gruva i den delen. Den ska behandlas som alla ansökningar.
          </note>
          <note>
            Man kan undra varför man biter sig fast så vid detta med uran.
            Sverige har ungefär 1 procent av det brytvärda uranet. Det är
            inte särskilt mycket. Värdena i sig är ganska låga. Det finns
            en oro där ute som man ska ta på stort allvar, men jag tycker
            att det sätt som oppositionen hanterar de här frågorna på egentligen
            bara gör saken värre genom att man underblåser oron och inte talar
            om att uran redan finns i berggrunden. Det bryts redan uranmineraler
            i de gruvor vi har i dag. Det tas om hand redan i dag, men inte
            på ett sådant koncentrerat sätt eller med de processer som en
            urangruva skulle medföra. Så långt är jag helt med. Men man behöver
            inte underblåsa den rädsla som finns ute i samhället.
          </note>
          <note>
            Man ska i stället tala om vad det här innebär och att vi har
            sådana miljölagar och andra lagar som reglerar detta så noga och
            på ett så bra sätt att det aldrig kommer att vara någon som fattar
            beslut om inte alla de högt ställda krav och förväntningar som
            finns uppfylls.
          </note>
          <note>
            Jag ser verkligen fram emot att vi får diskutera gruvstrategin
            mer. Jag tror inte att vi behöver göra det i plenum i kammaren,
            utan det kan vi ta i de olika delar som kommer fram. Jag har ett
            förslag, och det är att vi i utskottet begär att få de olika delarna
            till oss så att vi där i utskottet också kan fördjupa vår kunskap
            om det och föra in värdefull kunskap som kommer från hela landet,
            inte minst från er som bor i norra Sverige.
          </note>
          <note type="speaker">
            Anf. 95 HELENA LINDAHL (C):
          </note>
          <note>
            Fru talman! Tiderna är goda för den svenska gruvnäringen. Det
            har vi hört från ett flertal talare i dag, och det stämmer. Baserat
            på 2011 års siffror är Sverige världens elfte största järnmalmsproducent
            och världens åttonde största järnmalmsexporterande land.
          </note>
          <note>
            Runt om i Sverige öppnar nu nya verksamheter. Prognoser från
            SGU, det vill säga myndigheten Sveriges geologiska undersökning,
            pekar på att vi fram till 2020 kan ha fördubblat antalet gruvor.
            I Svemin, gruvnäringens egen branschorganisation, talar de om
            en tredubbling av tillväxten i gruvnäringen. Det är jätteroligt
            att höra. Det skapar jobb i de delar av Sverige där jobben behövs
            som mest. Det innebär miljardinvesteringar på orter där investeringarna
            har lyst med sin frånvaro i många år.
          </note>
          <note>
            Men gruvnäringens expansion skapar såklart också utmaningar och
            problem. Hur ska vi hinna med att bygga bostäder, förskolor eller
            vägar i samma takt som samhället växer? Hur undviker vi fly-in
            och fly-out-situationer? Det är som sagt problem, men det är ändå
            bättre med de här utmaningarna än det motsatta. Det var inte länge
            sedan som man lite raljant sade: Siste man i Pajala släcker lyset.
            Så säger man inte längre.
          </note>
          <note>
            Vi ser också att gruvnäringen, i takt med expansionen, alltmer
            finns med i samhällsdebatten. Vi har sett manifestationer, en
            lång rad artiklar och inslag i tv där människor uttrycker oro
            för vad som ska hända med deras mark, med miljön och med Sveriges
            mineraltillgångar. Vi måste ha respekt för den oron.
          </note>
          <note>
            I grunden är det jättebra att vi debatterar och diskuterar hållbarhetsfrågor.
            Men jag delar inte bilden av att utländska företag kommer till
            Sverige, plundrar landet på dess naturtillgångar och för vinsten
            utomlands.
          </note>
          <note>
            Jag tror inte, som Vänsterpartiets Jonas Sjöstedt, att lösningen
            stavas gruvskatt. För inte så länge sedan föreslog Sjöstedt en
            gruvskatt på 10 procent. Som centerpartist ser jag gärna att man
            ser över möjligheterna till olika former av återföring av de vinster
            som kommer från naturresurser. Det kan likaväl handla om gruvor
            som om vatten- och vindkraft, men den debatt om gruvskatt som
            nu förs ligger på en helt annan nivå.
          </note>
          <note>
            Debatten handlar om en kraftigt höjd statlig avgift. Och för
            att vara rakt på sak tror vi inte på Vänsterpartiets lösning som
            innebär kraftigt höjda skatter för gruvbrytning. Det skulle leda
            till mindre investeringar och färre jobb på landsbygden. Vi anser
            att den typen av beskattning utan konsekvensanalyser varken kommer
            att gynna jobben på landsbygden eller lokalsamhällena.
          </note>
          <note>
            I mångt och mycket bygger den debatt som vi nu ser på en bristande
            samsyn kring hur det faktiskt ser ut. Utländskt ägda företag betalar
            skatt i Sverige. Företagens etablering skapar skatteintäkter till
            staten, och i etableringsfasen skapas en mängd arbetstillfällen
            för underleverantörer och entreprenörer. Svenska privatpersoner
            kan inneha aktier i de utländskt registrerade företagen, och på
            så sätt stannar delar av vinsten i Sverige.
          </note>
          <note>
            Låt mig vara tydlig. Även om en stor del av oron bygger på bristande
            fakta är det viktigt att ta den på allvar. Det gäller oss här
            i riksdagen, och det gäller regeringen men också näringen, som
            har en stor roll i att tydliggöra och visa på de faktiska förhållandena.
          </note>
          <note>
            Fru talman! För en dryg månad sedan presenterade näringsminister
            Annie Lööf Sveriges mineralstrategi. Den har tagits fram tillsammans
            med olika organisationer, myndigheter och branschföreträdare.
            Den är viktig och efterlängtad och ger oss fler verktyg att möta
            en växande gruvnäring.
          </note>
          <note>
            I dag har vi 16 gruvor i drift i Sverige, och i verksamheten
            jobbar det ungefär 6 000 personer. Efterfrågan på metaller och
            mineraler är stor i världen. Det handlar om material som finns
            till exempel i våra mobiler, i vindkraftverk, i broar och i hus.
          </note>
          <note>
            Vi ser att den svenska malmproduktionen ökar, och den kommer
            att öka de kommande åren. Förutom att det här kommer att kunna
            ge fler arbetstillfällen finns det en del utmaningar. Det finns
            saker som måste förbättras och ses över. Användandet av våra naturresurser
            måste vara hållbart och stå i samklang med miljön, naturen och
            kulturen.
          </note>
          <note>
            I mineralstrategin finns det 19 åtgärdspunkter. Här kommer man
            bland annat att titta på hur man kan ta fram en vägledning för
            samråd mellan ren- och gruvnäring, se vilka hinder som finns för
            ökad bostadsproduktion i samband med gruvetableringar som några
            här också var inne på, få fler att intressera sig för att arbeta
            inom gruvnäringen, kartlägga hur attraktivt Sverige är att investera
            i som gruvland och titta på hur man kan snabba på tillståndsprocesser
            som i dag tar alldeles för lång tid.
          </note>
          <note>
            Sveriges mineralstrategi kommer att stärka Sverige. Utöver de
            åtgärder som presenteras i strategin ska man inte glömma bort
            allt som görs i forskningspropositionen, där gruv- och mineralnäringen
            särskilt lyfts fram.
          </note>
          <note>
            Vi ska också komma ihåg att regeringen har investerat i infrastruktur
            för att möta gruvnäringens expansion. Genom infrastrukturpropositionen
            avsattes medel för att bygga fler mötesplatser på till exempel
            Malmbanan. Vi förstärker vägen i Pajala för att möta det kommande
            transportbehovet. Det sker också investeringar i infrastruktur
            för gruvnäringen i Bergslagen.
          </note>
          <note>
            Sverige har genom Nordiska ministerrådet lanserat projektet Nordmin,
            som ska bli ett nordiskt expertnätverk inom gruv- och mineralnäringen.
            Centret kommer att placeras vid Luleå tekniska universitet.
          </note>
          <note>
            I budgeten för 2013 tillförde vi resurser till mark- och miljödomstolar
            och miljöprövningsdelegationer för att korta ledtiderna vid miljötillståndsprocesser.
            Det är en mycket efterlängtad åtgärd från näringens sida.
          </note>
          <note>
            Jag skulle också vilja nämna att vi har utrett vissa frågor i
            minerallagen.
          </note>
          <note>
            Tanken är att få fram bättre information vid undersökningstillstånd.
            Vi vill inte att det skapas extra administrativa pålagor för företagen,
            men vi tycker att det är oerhört viktigt att ta människors oro
            för vad som ska hända med deras mark när gruvnäringen expanderar
            på allvar. Här kan näringen göra mer för att vara ännu tydligare
            i sin information och kommunikationen. Utredningen är ute på remiss.
          </note>
          <note>
            Fru talman! För mig som centerpartist är det viktigt att beslut
            fattas så nära människorna som möjligt. Jag kan säga att jag tycker
            att det är synd att vi inte har ett nationellt förbud mot uranbrytning.
            Men jag ska också säga att jag känner mig trygg med det kommunala
            vetot. Tack och lov har vi det kommunala vetot.
          </note>
          <note>
            Uran har inte brutits i Sverige sedan 60-talet, och det känns
            bra att det är människorna i de berörda bygderna som får avgöra
            om de vill ha brytning eller inte. I dag verkar det inte finnas
            något större intresse för uranbrytning, varken bland medborgare
            eller bland kommunpolitiker i de kommuner som har uranfyndigheter.
          </note>
          <note>
            Centerpartiet är en del av Alliansen och har i dagsläget inte
            fått igenom något uranbrytningsförbud på nationell nivå, även
            om vi skulle vilja det. Det finns inte med i energiöverenskommelsen.
            Det ligger i samarbetets natur att man inte får igenom alla frågor
            som man vill. Vi kommer att jobba för att få igenom det på sikt,
            och det i Alliansen. Därför vill jag vara tydlig med att vi inte
            kommer att rösta för några motioner som oppositionen har väckt
            i den här frågan.
          </note>
          <note>
            Fru talman! Nu är skiffergasen på tapeten, och många tror att
            den kommer att innebära stora politiska konsekvenser och påverka
            maktbalansen i världen. Vad är skiffergas? Ja, egentligen är det
            naturgas som är lagrad långt ned i marken och inbäddad i skiffer.
            Man har länge känt till förekomsten, men det har tidigare varit
            alldeles för dyrt att utvinna den. I USA har man börjat göra stora
            investeringar i just utvinning av skiffergas. Den är kontroversiell
            från miljösynpunkt eftersom man för att få upp gasen borrar djupt
            ned i backen, spräcker berget och pumpar ned stora mängder vatten,
            sand och en del kemikalier.
          </note>
          <note>
            Enligt vissa är investeringarna i den typen av gasutvinning en
            energirevolution som kan göra länder som USA mindre beroende av
            import av gas och olja. Förutom att det kanske blir prispress
            på olja och gas kommer Mellanösterns stora betydelse för världens
            energiförsörjning att minska. Även Ryssland kan få minskad betydelse
            som gasexportör, vilket nog i så fall påverkar deras möjligheter
            att använda energivapnet mot andra europeiska länder.
          </note>
          <note>
            Det finns stora mängder skiffergas i världen. Utom USA är det
            Kina som sitter på den största reserven. I Europa har Sverige,
            Polen och Österrike de största skiffergasreserverna.
          </note>
          <note>
            Tyvärr är utvinningen en stor nackdel för miljön. Det går åt
            alldeles för stora mängder vatten och kemikalier som sprutas ned
            under hårt tryck. Vill det sig riktigt illa kan föroreningar läcka
            ut i grundvattnet och borrhål som läcker metangas bidra till växthuseffekten.
            Jag gissar att USA ser möjligheten att bli i stort sett energioberoende,
            att inte vara beroende av länder som de inte har de bästa relationerna
            med. Det väger nog tyngre än miljökonsekvenserna, är jag rädd.
          </note>
          <note>
            Jag och Centerpartiet är inte för en utvinning i Sverige då vi
            tycker att skiffergas är att ta ett steg bakåt i energiutvecklingen.
            Om vi är rädda om klimatet bör vi fortsätta på den inslagna vägen
            med förnybar energi. Det känns inte rätt att satsa på storskalig
            utvinning av något som vi inte vet mycket om och med tanke på
            de konsekvenser som kan följa av den typen av utvinning. Centerpartiet
            vill inte att vi ska bygga oss fast i mer fossilgas, utan vi vill
            bli fossilfria inom en generation.
          </note>
          <note>
            EU, USA:s motsvarighet till Naturvårdsverket och Kanada utreder
            för närvarande miljökonsekvenser, möjligheter och problem när
            det gäller utvinning av fossilgas. Trots vår skepsis är vi inte
            främmande för att invänta utredningen, då kunskapsnivån behöver
            bli högre.
          </note>
          <note type="speaker">
            Anf. 96 KENT PERSSON (V) replik:
          </note>
          <note>
            Fru talman! Välkommen, Helena Lindahl, bland dem som tycker att
            uranbrytning ska förbjudas. Det är ett välkommet besked från Centerpartiet,
            som jag gläder mig åt. Men jag blir givetvis bekymrad när det
            kommer till omröstning i kammaren. Det finns en reservation med
            förslag om att förbjuda uranbrytning, men Helena Lindahl och Centerpartiet
            kommer inte att rösta för den. Snacka om hyckleri!
          </note>
          <note>
            Det fanns kritik från Helena mot Vänsterpartiets förslag om att
            höja mineralersättningen. Det är en mineralersättning, inte en
            skatt. Det är två helt skilda saker. Vi föreslår en höjning, och
            i betänkandet föreslår vi att regeringen ska återkomma med förslag
            om en höjning av den, ingenting annat. Sedan har vi utvecklat
            politiken ytterligare och sagt att ersättningen bör höjas till
            10 procent för att på så sätt ta tag i de utmaningar som Helena
            Lindahl tog upp i sitt anförande, dock utan att nämna vem som
            ska finansiera dessa utmaningar och hur.
          </note>
          <note>
            Med den höjningen vill vi att gruvägarna och gruvbolagen ska
            medverka till att finansiera ersättningen genom att bygga upp
            regionala fonder. Vi har en rad exempel på att gruvbolag kan smita
            undan sitt ansvar. Vi har två exempel i Västerbotten, som Helena
            Lindahl väl känner till, där skattebetalarna får stå för notan.
          </note>
          <note type="speaker">
            Anf. 97 HELENA LINDAHL (C) replik:
          </note>
          <note>
            Fru talman! Kent Persson vet hur han ska leverera. Först stryks
            man medhårs, och sedan får man en kniv i ryggen. Det ingår väl
            i spelet, antar jag.
          </note>
          <note>
            Snacka om hyckleri, säger Kent Persson när det gäller Centerpartiets
            inställning till uranbrytning och hur vi ska hantera det i Sveriges
            riksdag. Ja, Kent Persson, jag tycker att det är bättre att man
            är rak och ärlig och säger som det är. Kent Persson vet mycket
            väl hur det ligger till, att Centerpartiet är en del av Alliansen,
            ett av fyra partier. Om vi samarbetar och har en energiöverenskommelse,
            som i detta fall, kan vi inte göra exakt som vi vill. Det innebär
            att vi faktiskt måste tugga i oss våra kompisars blodpudding i
            det här fallet ursäkta uttrycket.
          </note>
          <note>
            Vi kommer att på sikt jobba i Alliansen för ett förbud, och fram
            till dess är vi mycket nöjda med det kommunala vetot. Vi tror
            nämligen på decentralisering. Vi tror på underifrånperspektivet.
            Vi tror att våra kommunpolitiker kan fatta rätt beslut.
          </note>
          <note type="speaker">
            Anf. 98 KENT PERSSON (V) replik:
          </note>
          <note>
            Fru talman! Skillnaden är att Centerpartiet har medverkat till
            att det finns möjligheter att bygga ny kärnkraft i Sverige, och
            nu säger de nej till uranbrytning. Det är okej att vi har mer
            kärnkraft i Sverige, men vi ska inte bryta uran här. Vem ska bryta
            det uranet? Ja, det är hyckleri, menar jag. Helena Lindahl säger
            att man ska vara öppen och ärlig och säger att hon varit det i
            denna fråga. På samma sätt är jag det. Jag tycker att Centerpartiets
            politik i den här frågan är rent och skärt hyckleri. Man kan inte
            både äta kakan och ha den kvar. Det är antingen eller.
          </note>
          <note>
            Låt mig återgå till mina frågor om mineralersättningen. Vem ska
            stå för den samhällskostnad som ökad gruvverksamhet innebär? Det
            är i grunden positivt; det vill jag säga. Det är egentligen jättebra.
            Frågan är bara vem som ska stå för det. Det är därför vi föreslår
            en höjning av mineralersättningen. Vi är helt övertygade om att
            det inte kommer att innebära att gruvverksamheten inte kan starta.
            Om den är så dåligt finansierad från början, då ska den inte starta.
          </note>
          <note>
            Om vi gör en utblick över världen kan vi se att i de allra flesta
            länder med gruvverksamhet och gruvbrytning finns en beskattning
            av gruvverksamheten, en gruvskatt. Det vi talar om är en höjning
            av mineralersättningen. Australien är det mest extrema landet
            med 30 procent. Nu är den effektiva beskattningen förstås inte
            30 procent utan väsentligt lägre, men i alla fall. Sedan varierar
            det i olika länder, från 2 procent upp till 10 procent.
          </note>
          <note>
            Sverige är den enda nationen som inte har några krav på bolagen
            vad gäller delning av vinsterna.
          </note>
          <note type="speaker">
            Anf. 99 HELENA LINDAHL (C) replik:
          </note>
          <note>
            Fru talman! Centerpartiet har medverkat till att bygga ut ny
            kärnkraft, säger Kent Persson. Vad jag vet byggs det ingen ny
            kärnkraft i Sverige, Kent Persson. Däremot kan jag konstatera
            att det förnybara kraftfullt byggs ut. Om Kent Persson tycker
            att det är hyckleri att vi i Centerpartiet medverkar till en kraftfull
            utbyggnad av det förnybara, som i sin tur kan bidra till att fasa
            ut kärnkraften, får det stå för Kent Persson. Jag tycker att det
            är allt annat än hyckleri.
          </note>
          <note>
            När det gäller gruvskatten kan jag säga att vi i Centerpartiet
            är för ett slags återföring av vinster från naturresurser. Men
            vi har ju fler naturresurser. Vi har vattenkraft. Det finns kanske
            också möjligheter att titta på exempelvis vindkraft. Skulle man
            kunna få tillbaka någonting där när det gäller fastighetsskatt?
            Det är inte bara gruvorna.
          </note>
          <note>
            Vi tittar på de här bitarna, men just en gruvskatt ställer vi
            oss frågande till. Vi tror att en sådan kraftig gruvskatt som
            Kent Persson föreslår, som är ett femtiofaldigande av den nuvarande
            gruvskatten, bara kommer att göra att färre kommer att söka sig
            till Sverige och etablera sig på landsbygden. Det är faktiskt
            risken.
          </note>
          <note>
            När det gäller gruvskatt i andra länder är det också viktigt
            att komma ihåg att man inte bara kan jämföra Sverige exakt med
            Finland eller Australien. Man måste också titta på gruvskatt i
            relation till exempel till arbetskraftskostnader, tillgång till
            riskkapital, etcetera. Det finns liksom en rad andra parametrar
            som man måste ta med och inte bara exakt jämföra procentsatsen
            länder emellan.
          </note>
          <note type="speaker">
            Anf. 100 KARIN ÅSTRÖM (S) replik:
          </note>
          <note>
            Fru talman! Jag tycker att det är oerhört glädjande att vi i
            dag har fått besked från Centerpartiet och också från näringsministern
            tidigare att ni säger nej till uranbrytning. Det gläder mig. Jag
            kan förstå att det kan vara svårt att ta ställning för det i regeringssammanhang,
            men jag skulle vilja säga så här: Välkommen att rösta på vår reservation
            där vi föreslår lagstiftning som förbjuder uranbrytning. Välkommen
            till oss!
          </note>
          <note>
            Jag tänker fortsätta och ta upp frågan om själva mineralstrategin.
            Tidigare debatterade jag med Johan Johansson, Moderaterna. Då
            gällde det mer det ansvar som ligger i mineralstrategin. Jag vill
            särskilt peka på samhällsansvaret. I det inlägget tog jag upp
            situationen bland annat i Kiruna där man håller på att flytta
            en hel stad, vilket är oerhört unikt. Det har aldrig hänt tidigare.
            Det finns massor av komplikationer då det gäller lagregler som
            inte fungerar. Exempelvis äger kommunen ingen mark. De måste köpa
            mark av staten för att kunna flytta bostäder, skolor, vårdcentraler,
            kyrka och allt vad de ska flytta. Den marken måste de köpa av
            staten. I det fenomenet finns en mängd av svåra lagkomplikationer.
          </note>
          <note>
            Jag skulle vilja fråga på vilket sätt Helena Lindahl lite mer
            kan precisera hur staten kommer att ta sitt ansvar för samhällsomvandlingen
            sett utifrån mineralstrategin.
          </note>
          <note type="speaker">
            Anf. 101 HELENA LINDAHL (C) replik:
          </note>
          <note>
            Fru talman! Det är inte enkelt att svara på den frågan på två
            minuter, men jag ska göra så gott jag kan. Jag förstår också att
            en flytt av en hel stad är en utmaning. Det är någonting helt
            nytt, och med det följer en hel del komplikationer. Några av dem
            har också Karin Åström nämnt.
          </note>
          <note>
            När det gäller mineralstrategin vill jag säga precis som Johan
            Johansson sade, att det är just en strategi. Den pekar ut vägen.
            En strategi innefattar egentligen inga lagar. Däremot tror jag
            att strategin i slutändan, när vi gör vissa olika utredningar
            via olika myndigheter, kommer att leda till att vi kommer fram
            till saker och ting som kanske behöver förändras i lag. Då kommer
            det att komma tillbaka hit till kammaren.
          </note>
          <note>
            Dessutom vet jag att man har inrättat ett mineralforum. Där kommer
            det att ingå olika intressenter från bland annat Norrbotten, branschen
            och även regeringsföreträdare. Därför kommer man att fortsätta
            diskussionen. Det var inte bara så att man under mineralstrategins
            gång hade några samråd och fick in information, utan insamlandet
            av information kommer ju att fortgå via just det här mineralforumet.
            Där kommer säkert en del av de här problemen att tas upp så att
            de snabbare kan åtgärdas, vilket är min förhoppning.
          </note>
          <note type="speaker">
            Anf. 102 KARIN ÅSTRÖM (S) replik:
          </note>
          <note>
            Fru talman! Jag tar upp det igen. Jag är oerhört besviken över
            att inte regeringen lämnar mineralstrategin till riksdagen så
            att riksdagen får ta ställning till de 20 åtgärdspunkter som finns
            däri.
          </note>
          <note>
            Det skrivs om mineralforum som ska bildas och att näringar och
            olika intresseorgan ska kunna diskutera sig fram till hur man
            ska göra. Det kan väl vara gott och bra, kan jag tycka, liksom
            framåt. Men faktum är ju att exempelvis Kiruna och många kommuner
            nu är i en oerhört svår och knepig situation på grund av att gruvorna
            breder ut sig. I Gällivare har man problem med att hus får överges.
            Det är förfärligt hur situationen ser ut där uppe, och den är
            akut. De är inte hjälpta av ett mineralforum just nu. De måste
            få direkt hjälp i form av ett statligt större ansvar där staten
            går in och hjälper dem att reda ut på vilket sätt de ska kunna
            hantera de svåra lagsituationer som de hamnar i och som gör att
            det blir långbänk så att de inte kommer framåt i sin planering
            av nya byggnader etcetera.
          </note>
          <note>
            Igen skulle jag vilja be Helena Lindahl precisera lite mer hur
            ni egentligen har tänkt ta det här samhällsansvaret. Hur har regeringen
            tänkt göra det, inte skjuta allting på LKAB att göra det? LKAB
            kan tyvärr inte stifta de lagar och förändra de regler som behövs.
            Det gör regeringen med proposition och förslag till riksdagen.
          </note>
          <note type="speaker">
            Anf. 103 HELENA LINDAHL (C) replik:
          </note>
          <note>
            Fru talman! Precis som Karin Åström var inne på är det så att
            regeringen lämnar förslag till riksdagen, och i riksdagen stiftar
            vi lagar. Det vi i dag debatterar är ju mineralstrategin. Som
            jag sade tidigare, Karin Åström, kan inte mineralstrategin bli
            en lag. Mineralstrategin pekar vägen framåt, hur vi ska utveckla
            gruvnäringen, vad som är Sveriges väg framåt. Vi pratar om hållbarhet,
            vi pratar om kulturmiljö och om att Sverige ska behålla sin position
            som en av de främsta exportörerna av järnmalm i världen.
          </note>
          <note>
            Sedan är det också så att Boverket och Tillväxtverket ska gå
            in och hjälpa till. Boverket ska titta över situationen för bostäder.
            Fly-in- och fly-out-situationer är ingenting som är önskvärt.
            Vi vill att människor ska bo i de här kommunerna och betala skatt
            där, för det kommer också att kunna bidra till att man får mer
            pengar som man kan investera i annat.
          </note>
          <note>
            Tillväxtverket ska likaså titta på olika tillväxthinder. Även
            gruvsamordnarna ska som jag förstår det finnas med för samtal
            för att kunna få den här direkta informationen om vad som är problem.
            Kan vi hjälpa till att lösa det? Gruvsamordnarens uppgift är just
            denna.
          </note>
          <note>
            Jag tycker nog att det finns en hel del vägledning i strategin.
            Men för en konkret lagstiftningsförändring måste det komma förslag
            från regeringen, och det är då vi fattar beslut här i kammaren.
          </note>
          <note>
            Jag förstår att Karin Åström är oroad, för det finns väldigt
            mycket som man måste ta tag i, och allting har man kanske inte
            heller förutsett. Men jag är också säker på att regeringen tillsammans
            med myndigheterna kommer att göra sitt absolut allra bästa för
            att lösa problemen.
          </note>
          <note type="speaker">
            Anf. 104 MATS ODELL (KD):
          </note>
          <note>
            Fru talman! Jag tror att man nog kan säga att hotet om en ny
            gruvskatt att döma av ställningstagandena i näringsutskottets
            betänkande nr 17 är undanröjt, i alla fall för den här gången.
            Det finns helt enkelt ingen majoritet för att stapla ytterligare
            skatter ovanpå de det måste man ändå säga i ett internationellt
            konkurrensperspektiv redan höga skatter som vi har på arbete,
            kapital och företagande här i Sverige.
          </note>
          <note>
            Ja, det stämmer att det finns andra länder där det finns den
            typen av skatter eller avgifter om man nu vill döpa om dem. Pengarna
            som ska ut är desamma. Det spelar egentligen ingen roll om de
            kallas för skatt eller avgift. Men ofta har de länderna här nämndes
            till exempel Australien mycket lägre skattesatser på andra skattebaser
            som ju kantar bergets väg till mer förädlade metaller.
          </note>
          <note>
            Jag besökte Pajala och gruvan i Kaunisvaara förra fredagen. Där
            andades man ut, vågar jag säga, när man fick höra att det inte
            blir någon ny pålaga på kostnaderna i de kalkyler som Northland
            Resources och deras tilltänkta finansiärer sliter med för att
            få gruvverksamheten att leva vidare. Det hade varit en mycket
            olycklig signal också till den internationella marknaden om Sverige
            mitt under en sådan process ändrar spelreglerna. Institutionell
            stabilitet och skattevillkor för att få internationella investeringar
            är absolut A och O.
          </note>
          <note>
            I Pajala gläds man naturligtvis åt att detta arbete har kommit
            i gång. Stora förhoppningar knyts till framtiden. Men det handlar
            ändå om att några måste satsa pengar. Där ska vi politiker ge
            goda förutsättningar.
          </note>
          <note>
            Man behöver bygga minst tusen nya bostäder för att locka unga
            medarbetare. Det handlar inte om medarbetare som kommer dit och
            bor provisoriskt i tillfälliga bostäder och pendlar till andra
            kommuner där de betalar kommunalskatt, utan det handlar om medarbetare
            som vill leva sina liv i Pajala med en bra bostad och bli kommunalskattebetalare
            där. Det är viktigt att det finns stabila förutsättningar för
            att det kommer kapital till den typen av investeringar.
          </note>
          <note>
            Fru talman! Jag övergår till ett annat ämne i betänkandet. Nu
            föreslås i en motion från Miljöpartiet att riksdagen ska förbjuda
            eller om vi använder olika epitet för samma sak kriminalisera
            varje letande efter olja, kol, gas eller andra fossila bränslen
            i Sverige. Om man hittar något av dessa ämnen i en sådan tilltänkt
            kriminell verksamhet ska det vara ännu mer förbjudet att utvinna
            sådana fyndigheter. Detta till trots ska det, såvitt jag förstår,
            fortfarande vara tillåtet att använda fordonsgas, bensin och diesel
            i landet. Det här är intressant eftersom den stränga miljölagstiftning
            vi har i Sverige redan innehåller rigorösa regler för varje sådan
            verksamhet om den skulle bli aktuell.
          </note>
          <note>
            Det här partiet talar ofta om närproducerat. I det här fallet
            har man svårt att se att en produkt som är tillåten inte ska få
            produceras nära konsumenterna. Det återstår fortfarande att förklara
            detta eftersom det ändå handlar om produkter som ofta har mycket
            långa transportvägar till konsumenterna.
          </note>
          <note>
            Ett annat ämne som behandlas i betänkandet är uranbrytning, som
            flera talare har varit inne på. Jag behöver inte upprepa de grundläggande
            fakta som finns om detta, att det finns mycket mer uran per ton
            malm i andra delar av världen där tillgångarna finns. Med andra
            ord bedöms det vara olönsamt att försöka utvinna den typen av
            mineral i vårt land. Vad som talar för detta är att det ännu inte
            på ett halvt sekel har kommit in någon ansökan om att få bryta
            uran i Sverige.
          </note>
          <note>
            Visst fanns det vid årsskiftet enligt mineralrättsregistret 13
            gällande undersökningstillstånd där uran har angetts som förstahandsintresse.
            I december förra året skrev ett kanadensiskt företag till bergmästaren
            och ville få del av det regelverk som finns för en ansökan om
            en bearbetningskoncession enligt minerallagen. Man bestämde också
            en träff för att diskutera förutsättningarna. Bolaget ansåg sig
            ha hittat mycket stora fyndigheter av nickel, molybden, vanadin
            och uran i en alunskifferformation. Men träffen blev aldrig av.
            Det var sannolikt för att aktieägarmajoriteten avsatte bolagets
            styrelse i december förra året. Jag vet inte om det berodde på
            att styrelsen försökte lägga en mängd pengar i ett land som har
            en så liten uranhalt i malmen. Styrelsen avsattes i alla fall
            innan mötet skulle äga rum. Nu vet naturligtvis ingen hur den
            nya styrelsen kommer att agera, men mycket talar för att man söker
            sig, om det är uran man är ute efter, till länder där det finns
            betydligt bättre förutsättningar.
          </note>
          <note>
            Det viktiga är att det finns ett strikt regelverk och en strikt
            tillståndsplikt för den som vill pröva lyckan att utvinna uran
            i vårt land. Vi har ett rigoröst regelverk för att skydda såväl
            medarbetarna i gruvföretaget och miljön för kringboende som samhällets
            intressen i övrigt. Man får inte tillstånd om inte det aktuella
            projektet har tillståndsprövats först av regeringen och därefter
            den aktuella kommunen har tillstyrkt en sådan brytning. Det är
            alltså fråga om starkt lokalt och nationellt inflytande i en sådan
            process.
          </note>
          <note>
            Det här är krav som har funnits i ett antal år, och utskottet
            har avstyrkt motionsyrkanden om förbud, kommunal vetorätt, mot
            att någon letar efter uran och ett generellt förbud mot uranbrytning.
            I år har vi inte i utskottet sett att det har tillförts nya argument
            som skulle tala för att riksdagen ska ändra uppfattning i frågan.
            Alltså yrkar utskottet avslag på de motionerna.
          </note>
          <note>
            Lite av samma förbudsiver finns hos delar av oppositionen när
            det gäller om någon vill leta efter eller eventuellt utvinna skiffergas.
            På den amerikanska energimarknaden har just utvinning av skiffergas
            inneburit en revolution när det gäller självförsörjning av energi.
            Den betydelsen väntas öka hela tiden fram till 2035. Då väntas
            skiffergasen i USA stå för knappt hälften av gasproduktionen jämfört
            med 20 procent i dag.
          </note>
          <note>
            Det här kommer naturligtvis att få konsekvenser för den globala
            energiförsörjningen. Intresset för detta, som någon talare nämnde
            tidigare, växer också i Europa, inte minst i länder med låg självförsörjningsgrad
            och där man är beroende av importerad olja, kol och gas. Samtidigt,
            fru talman, finns mycket stora frågetecken omkring miljöpåverkan
            av skiffergasutvinning. Jag delar delvis den oro som speglas i
            ett par av motionerna. Det finns en stor osäkerhet, inte minst
            om metoden fracking. Därför kommer utskottet att noga följa utvecklingen
            på området, ta del av alla de utredningar från bland annat SGU
            och från andra länder som finns och undersökningar som pågår också
            inom Europeiska unionen.
          </note>
          <note>
            I år väntas också kommissionen föreslå ett nytt ramverk för att
            hantera risker och åtgärda brister i regelverket och garantera
            största möjliga rättsliga klarhet och förutsägbarhet för marknadens
            aktörer och enskilda inom Europeiska unionen.
          </note>
          <note>
            Fru talman! Jag och utskottsmajoriteten tycker att det som föreslås
            i en miljöpartimotion, nämligen att redan nu kräva att EU ska
            avbryta alla sina befintliga finansiella och politiska stöd till
            skiffergasprojekt, är att i onödan låsa fast sig i någon sorts
            oresonlighet som inte gynnar det fortsatta arbetet med att nå
            fram till en bärkraftig gemensam hållning till skiffergasfrågor
            på EU-nivå. Vi tror, tvärtom, att en gemensam EU-politik är viktig
            om EU också ska få något inflytande över alla andra viktiga aktörer
            på den globala energimarknaden för att också där värna om miljö
            och klimat.
          </note>
          <note>
            Fru talman! Även när det gäller skiffergas finns rigorösa miljörestriktioner
            för den som eventuellt vill utvinna sådan gas i Sverige. Däremot
            förbud som någon sorts universalmedel är ingen riktigt bra väg
            framåt om man ska skapa förståelse och en bred uppslutning för
            en långsiktigt klok politik.
          </note>
          <note type="speaker">
            Anf. 105 KARIN ÅSTRÖM (S) replik:
          </note>
          <note>
            Fru talman! Jag tycker att det är trevligt att Odell har varit
            uppe i Pajala. Jag vill ge Odell en eloge; han är en av de få
            gruppordförande och ministrar från Alliansen som har besökt kommunalrådet
            Kurt Wennberg där uppe. Det tillhör ovanligheterna att alliansföreträdare
            gör så.
          </note>
          <note>
            Jag konstaterar att Kristdemokraterna och Odell inte har samma
            uppfattning som Centerpartiet och näringsministern när det gäller
            förbud mot uranbrytning. Jag konstaterar också att det är oerhört
            oroligt kring Oviken uppe i Jämtland, där man har lämnat in en
            brytningskoncession som är i sin linda och precis har börjat beredas
            och behandlas.
          </note>
          <note>
            Jag återgår till det som jag tycker är viktigt gruvan och kopplingen
            till samhället som lever i dess närhet. Jag förstod att Odell
            har sagt någonting sådant här: Stabila förutsättningar till att
            det kommer kapital är viktigt till de samhällsförändringar som
            måste göras. Jag noterar att i ett nyhetsreportage efter Odells
            resa till Pajala säger Odell som svar på en fråga: Som hjälp till
            att bygga ut samhällen med gruvor får kommunen lita till pengar
            från skatteutjämningen mellan kommunerna.
          </note>
          <note>
            Jag vill ställa frågan på ett lite annat sätt: Hur menar Odell
            att Pajala kommun ska klara denna samhällsomvandling med skatteutjämningsbidragen?
          </note>
          <note type="speaker">
            Anf. 106 MATS ODELL (KD) replik:
          </note>
          <note>
            Fru talman! Det första påståendet, om att energiministern skulle
            ha gett uttryck för en ny politik vad gäller uranbrytning, är
            en nyhet för mig. Jag kan inte kommentera detta. Jag har inte
            sett påståendet, och jag har rik erfarenhet av omtolkningar av
            saker som sägs i denna riksdags talarstol.
          </note>
          <note>
            Under den förra debatten vi hade här sade jag till en ledamot
            att han var en bra och fin person på många sätt men att jag aldrig
            skulle använda vederbörande som tolk om jag skulle ut och tala
            i något annat land eftersom han totalt omtolkar det jag säger
            här. Jag säger inte att Karin Åström nu omtolkar energiministerns
            uttalande, men jag skulle gärna vilja se vad hon har sagt innan
            jag kommenterar det.
          </note>
          <note>
            När det gäller den kommunala skatteutjämningen tillsatte jag
            som kommunminister en utredning med en partikamrat som heter Bengt
            Germundsson som utredare. Man kom fram till en helt enig utredning
            om att helt enkelt uppdatera de faktorer som ingår i det kommunala
            skatteutjämningssystemet.
          </note>
          <note>
            Om detta genomförs, vilket jag hoppas att det gör så snart som
            möjligt, skulle det ge 9,6 miljoner kronor mer till Pajala kommun
            per år. Det är pengar som finns i en statlig utredning som nu
            bereds i Regeringskansliet till skillnad från fonder på kapital
            och investeringar som vi vet kommer att bidra till att hugga hälsenorna
            av Sverige som exportland när vi vill få ut produkter och tjänster.
            Vi trissar ständigt upp kostnadsläget för de företag som ska jobba
            med export. Det är ingen väg till långsiktig framgång.
          </note>
          <note type="speaker">
            Anf. 107 KARIN ÅSTRÖM (S) replik:
          </note>
          <note>
            Fru talman! Låt mig säga så här: Under många år innan jag kom
            in i riksdagen hade jag förmånen att jobba med skatteutjämningssystemet.
            Det är uppbyggt på en mängd av parametrar. Vad jag vet är gruvnäringen
            ännu ingen parameter i skatteutjämningssystemet. Det ska gå till
            att utjämna välfärdsområdena.
          </note>
          <note>
            Det handlar om 9,6 miljoner som vi kanske, förhoppningsvis, framdeles
            fattar ett beslut om i riksdagen i och med det nya förslaget det
            vet vi inte ännu. I varje fall kan man säga att dessa 9,6 miljoner
            går till att täcka de underskott som Pajala kommun har när det
            gäller att se om sina äldre, se till att skolorna fungerar och
            se till att man har vattenförsörjning i den enormt stora kommun
            som behöver serva en mängd små byar som ligger i utkanten. Det
            är alltså inte görligt att säga att detta ska gå till att bygga
            och nyinvestera.
          </note>
          <note>
            Jag skulle vilja ställa lite fler frågor till Odell. Han är van
            riksdagsledamot han har varit det länge och vet hur viktigt det
            är att man tar strategier etcetera som regeringarna lägger fram
            in till riksdagen och låter riksdagen göra en ordentlig behandling
            och en ordentlig debatt av frågorna. Hur kommer det sig då egentligen
            att Odell inte på något sätt kommenterar den här saken? Nu blir
            mineralstrategin en departementsskrivelse, och förmodligen kommer
            den att landa där.
          </note>
          <note type="speaker">
            Anf. 108 MATS ODELL (KD) replik:
          </note>
          <note>
            Fru talman! Jag tvivlar inte alls på att Karin Åström har lång
            erfarenhet av riksdagsarbete och kanske av kommunalskatteutjämningen.
            Ett tecken på det kanske skulle kunna vara den lilla ansats till
            dubbel bokföring som Karin Åström försöker sig på här. Det låter
            på Karin Åström som om Socialdemokraterna skulle ha yrkat bifall
            till förslag om att höja avgifterna. Stämmer det? Jag trodde inte
            det eftersom ni har ett särskilt yttrande där ni vill se över
            detta. Men nu låter det som att Karin Åström redan har börjat
            samla in dessa skatter som ska delas ut till de olika kommunerna.
          </note>
          <note>
            Det kanske inte är riktigt så man ska tolka betänkandet. Socialdemokraterna
            har nöjt sig med detta. Ni stöder inte Sven-Erik Buchts motion;
            den har ni slopat. Ni har ett särskilt yttrande där ni säger att
            ni vill se över de här sakerna. Några pengar har inte Karin Åström,
            men det är det som hon försöker ge sken av här i kammaren: Vi
            har fickorna fulla, och vi kommer att lösa det här bara vi kommer
            till makten! Sanningen är att ni inte har mer pengar än vad vi
            har.
          </note>
          <note>
            Den andra frågan gällde hur jag kan tillåta att regeringen antar
            en mineralstrategi. Vad detta handlar om är att vi i regeringsarbetet
            har olika stadier på saker. Här har nu regeringen efter ett mycket
            brett samråd över hela landet arbetat fram en mineralstrategi.
            Till olika myndigheter och intressenter går nu ett antal uppdrag
            ut på 19 olika punkter. När detta sedan samlas ihop kanske det
            blir någonting som kommer till oss här i kammaren att ta ställning
            till. Men nu är detta på ett stadium som delvis är en del av beredningsprocessen
            av eventuellt kommande lagförslag.
          </note>
          <note type="speaker">
            Anf. 109 LISE NORDIN (MP):
          </note>
          <note>
            Fru talman! Miljöpartiet, Socialdemokraterna och Vänsterpartiet
            har i dag lagt fram ett enat förslag om att lagstifta mot uranbrytning.
            Vi tycker att det är dags för en tydlig politik som ger besked
            både till de företag som vill bryta uran och till de människor
            som bor i hotade orter om att det inte kommer att bli någon brytning
            i Sverige.
          </note>
          <note>
            I debatten har bland andra Folkpartiet Eva Flyborg sagt att det
            inte skulle vara möjligt att förbjuda uranbrytning. Det är självfallet
            möjligt. Det finns flera exempel runt om i världen där man har
            gjort det. I flera delstater i både Australien och Kanada har
            man förbjudit brytning av just uran eftersom det har extra allvarliga
            miljö- och hälsokonsekvenser.
          </note>
          <note>
            Det enda tydliga beskedet om man inte vill tillåta uranbrytning
            är att instifta ett lagstiftat förbud. Då kan de företag som i
            dag lägger miljontals kronor på att provborra efter uran i stället
            lägga dessa pengar på mer framtidsinriktade satsningar som förnybar
            energi. Då kan människorna i Jämtland, Skaraborg, Hälsingland
            och Västerbotten andas ut.
          </note>
          <note>
            Om Centerpartiet väljer att stå upp för sitt stämmobeslut om
            ett uranbrytningsförbud får Sverige en riksdagsmajoritet som förbjuder
            uranbrytning. Jag hoppas att Centerpartiets riksdagsledamöter
            lyssnar på partimedlemmarna. Om man inte står upp för ett uranförbud
            kan man fråga sig vad det är för mening med att Centerpartiets
            medlemmar samlas i helgen för att fatta nya beslut om politik
            som man inte lever upp till i riksdagen.
          </note>
          <note>
            När riksdagen förra året debatterade uranbrytning sade representanter
            från allianspartierna att det var fullständigt osannolikt att
            uranbrytning skulle kunna ske i Sverige. Det lovades också att
            uranbrytning med allvarliga miljökonsekvenser aldrig skulle kunna
            ske i ett land som Sverige.
          </note>
          <note>
            Men sedan riksdagen beslutade om uranbrytning förra året har
            det hänt två viktiga saker. Företaget Continental Precious Minerals
            har tagit steget från att provborra efter uran till att förbereda
            en ansökan om att få öppna en urangruva i Oviken i Jämtland. Planerna
            på en gruva i Oviken skulle enligt företaget självt innebära brytning
            av 40 000 ton malm per dag i 16 år.
          </note>
          <note>
            I november 2012 kunde vi läsa rubriker om att uran läcker från
            en finsk gruva. Gruvdammen i Talvivaara i östra Finland läckte
            hundratals miljoner liter vatten innehållande tungmetaller och
            uran. Ekosystemen i området beräknas vara påverkade för lång tid
            framöver, och vattendragen i närheten är obrukbara. Detta var
            tredje gången på kort tid som urangruvan i Finland hade ett sådant
            här läckage. Olyckan anses vara en av Finlands största miljökatastrofer
            någonsin.
          </note>
          <note>
            Att urangruvan i Finland förstörde kringliggande vattendrag gör
            det extra oroande att Continental Precious Minerals vill bryta
            i Jämtland nära Storsjön, som är dricksvattentäkt för ett flertal
            kommuner.
          </note>
          <note>
            Jag har flera gånger frågat allianspartierna om de kan ge ett
            enda exempel på uranbrytning i världen som inte haft allvarliga
            konsekvenser för miljö och hälsa. Jag har ännu inte fått svar
            på detta. När jag skrev min magisteruppsats vid Göteborgs universitet
            studerade jag uranbrytning i världen och kunde inte hitta ett
            enda exempel i världen på uranbrytning som klarar rimliga miljö-
            och hälsokrav. Det tycks helt enkelt som om uranbrytning är en
            verksamhet som inte är önskvärd någonstans i världen.
          </note>
          <note>
            Uranbrytning är ett moraliskt dilemma för alla partier som vill
            tillåta fortsatt kärnkraft. Sedan uranbrytningen upphörde i Ranstadverket
            i Skövde på 70-talet importerar Sverige allt uran från länder
            som Namibia, Australien, Ryssland och Kazakstan. Uranbrytning
            är en av kärnkraftens baksidor som man slipper med ett helt förnybart
            energisystem. Jag tycker att det vore logiskt att de partier som
            förespråkar fortsatt och utbyggd kärnkraft också skulle tycka
            att Sverige skulle bryta sitt eget uran. Men regeringspartierna
            ger inget besked om man kommer att säga ja eller nej till en ansökan
            om att öppna en urangruva i Sverige.
          </note>
          <note>
            Dessa oklarheter om regeringens politik gynnar ingen. Det är
            dålig miljöpolitik, landsbygdspolitik och näringspolitik att inte
            ge besked. Sedan förra årets debatt om uranbrytning har kommunalråd
            på de hotade orterna enat sig för att få stöd av varandra när
            regeringen sviker. I en debattartikel med rubriken Uranbrytning
            hotar våra bygder skriver kommunalråd från Socialdemokraterna,
            Moderaterna och Centerpartiet att ingen vill investera i bygder
            som riskerar att bli obeboeliga. Att som regeringen säga att man
            ger besked om uranbrytning först den dag det kommer en ansökan
            är ett slag i ansiktet på de kommunalråd som säger att undersökningarna
            av uranförekomster innebär förlorade år för våra kommuner.
          </note>
          <note>
            Jag har besökt de områden i Oviken, Ovanåker, Billingen och Nianfors
            där människor i dag lever med hotet om uranbrytning. Jag har fått
            se hur markägare och företag avstår från mer framtidsinriktade
            investeringar i ekoturism eller förnybar energi på grund av hotet
            att marken riskerar att bli obrukbar.
          </note>
          <note>
            Fru talman! Sverige förtjänar ett förbud mot uranbrytning och
            ett mål om 100 procent förnybar energi. Miljöpartiet föreslår
            också ett stopp för provborrning av uran, så kallad prospektering,
            till dess att ett lagstiftat förbud mot uranbrytning är på plats.
          </note>
          <note>
            Jag yrkar bifall till reservationerna 6 och 7.
          </note>
          <note>
            I detta anförande instämde Jonas Eriksson och Jan Lindholm (båda
            MP).
          </note>
          <note>
            Ajournering
          </note>
          <note>
            Kammaren beslutade kl. 15.55 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            11 § Beslut om ärenden som slutdebatterats den 14 mars
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 7
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Övriga punkter
          </note>
          <note>
            12 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 6
          </note>
          <note>
            Punkt 7
          </note>
          <note>
            Övriga punkter
          </note>
          <note>
            Punkt 5
          </note>
          <note>
            Punkt 15
          </note>
          <note>
            Punkt 16
          </note>
          <note>
            Punkt 20
          </note>
          <note>
            Punkt 23
          </note>
          <note>
            Övriga punkter
          </note>
          <note>
            13 § (forts. från 10 §) Mineralpolitiska frågor (forts. NU14)
          </note>
          <note type="speaker">
            Anf. 110 JOHAN JOHANSSON (M) replik:
          </note>
          <note>
            Fru talman! Lise Nordin är yvig i sitt anförande, och jag får
            känslan att hon försöker skapa osäkerhet.
          </note>
          <note>
            Mats Odell pekade i sitt anförande på att det är högst osäkert
            vad som händer i detta aktuella fall och hur bolaget kommer att
            resonera.
          </note>
          <note>
            Jag ska svara på frågan. Det finns ett kommunalt veto. Det anser
            jag vara fullt tillräckligt.
          </note>
          <note>
            Beträffande Miljöpartiets ställningstagande i betänkandet ska
            jag säga följande. Efterfrågan på mineraler och metaller ökar
            när fler reser sig från fattigdom. Städer och infrastruktur byggs,
            och industrier utvecklas. Afrikaner och asiater lämnar dåliga
            eldstäder och skaffar moderna spisar. Detta förenklar livet och
            minskar miljöpåverkan.
          </note>
          <note>
            Miljöpartiet skriver att de vill göra det dyrare att prospektera
            och dyrare att utvinna. Har inte vi i riksdagen en skyldighet
            att hjälpa till i denna utveckling för en bättre värld då människor
            lämnar dessa dåliga eldstäder och skaffar moderna spisar och att
            ta vara på sällsynta jordartsmetaller som kan finnas här hemma?
          </note>
          <note type="speaker">
            Anf. 111 LISE NORDIN (MP) replik:
          </note>
          <note>
            Fru talman! Det är just det förslag som Miljöpartiet lägger fram
            om en hållbar gruvindustri som gör att vi kan garantera att Sverige
            bidrar till en hållbar utveckling.
          </note>
          <note>
            Johan Johansson säger att han anser att det kommunala vetot mot
            uranbrytning är fullt tillräckligt. Som jag sade i mitt anförande
            är det tydligt att de berörda kommunerna inte gör samma bedömning.
            Kommunalråd med samma partifärg som Johan Johansson Moderaterna
            säger att uranbrytning hotar våra bygder och att bara undersökningarna
            av uranförekomster innebär förlorade år för våra kommuner.
          </note>
          <note>
            Det räcker alltså inte att kommunerna kan säga nej till brytning
            när det kommer till detta skede, om det gör det, utan redan prospekteringsfasen
            och provborrning efter uran leder till stora negativa konsekvenser
            för de orter som är berörda.
          </note>
          <note>
            I princip i alla dessa orter i landet som i dag har ett hot om
            uranbrytning enas man över partigränserna och vädjar till Sveriges
            riksdag och regering att hjälpa till så att det blir en tydlighet
            i politiken. Kommer det att brytas uran i Sverige eller inte?
            Det som vi har hört i den här debatten i dag är att regeringsföreträdare
            ger mycket olika besked, både om man tror och om man anser att
            det är önskvärt med uranbrytning.
          </note>
          <note>
            Jag har, som sagt, besökt flera av de orter som är hotade Oviken,
            Ovanåker, Billingen, Nianfors där man redan i dag ser att flera
            viktiga investeringar i bland annat ekoturism och förnybar energi
            läggs ned på grund av hotet om uranbrytning.
          </note>
          <note>
            Just på grund av det läge vi ser i landet är det viktigt att
            Sveriges riksdag och regering säger vad man har för politisk ståndpunkt
            när det gäller uranbrytning. I dag är det nämligen väldigt oklart
            vad regeringen tycker om uranbrytning.
          </note>
          <note type="speaker">
            Anf. 112 JOHAN JOHANSSON (M) replik:
          </note>
          <note>
            Fru talman! Jag tycker att det är väldigt tydligt: Finns det
            ett kommunalt veto slutar ju frågan att vara aktuell redan där.
            De kommuner du nu refererar till, Lise Nordin, kan använda sitt
            kommunala veto och döda frågan på direkten. Men nu ska jag inte
            diskutera deras ställningstaganden, för jag vet inte deras bevekelsegrunder.
          </note>
          <note>
            Jag tycker att Lise Nordin kunde ha svarat på frågorna jag ställde.
            Har inte Sverige ett ansvar för global råvaruförsörjning och att
            bidra med våra metaller för att göra världen lite bättre? Är det
            inte bra att svenska produkter är konkurrenskraftiga? Vem vinner
            egentligen på att det blir dyrare att prospektera och dyrare att
            ha gruvdrift?
          </note>
          <note type="speaker">
            Anf. 113 LISE NORDIN (MP) replik:
          </note>
          <note>
            Fru talman! Jag konstaterar att Johan Johansson talar om två
            väldigt olika frågor. Jag ska försöka hinna med båda två.
          </note>
          <note>
            Den första frågan handlar alltså om hur Sverige ska ta ansvar
            för den globala råvaruförsörjningen. Jag och Miljöpartiet tror
            att det enda sättet att ta detta ansvar är att ha en hållbar gruvnäring.
            Där har vi fortfarande en hel del kvar att göra i Sverige. Bland
            annat, vilket har debatterats i dag, handlar det om att se till
            att de lokala samhällena får hjälp med den omställning dagens
            gruvindustri innebär och att de ska få någon form av lokal återbäring.
            Jag hade hoppats att vi skulle kunna vara överens om att det inte
            är några konstigheter.
          </note>
          <note>
            Johan Johansson säger att de kommuner som i dag hotas av uranbrytning
            kan använda det kommunala vetot och därmed stoppa frågan. Om vi
            ser på vad som händer i dag ser vi att det uppenbarligen inte
            räcker. I princip alla de kommuner som är hotade i dag uttrycker
            man gång på gång att man inte vill se någon uranbrytning i sina
            kommuner och att man kommer att använda sitt kommunala veto om
            det kommer in en ansökan. Ändå ser vi dessa konsekvenser, år ut
            och år in: Investeringar i dessa bygder läggs ned på grund av
            hotet om uranbrytning och på grund av provborrningen i sig.
          </note>
          <note>
            Jag är mycket förvånad över att regeringspartierna i dag inte
            har gett något svar till alla de kommunalråd och alla de människor
            som bor i dessa kommuner, som ber om hjälp med att få ett tydligt
            regelverk som säger att det inte ska bli någon uranbrytning. De
            kommuner som är berörda anser inte att det räcker att de har vetorätt
            i slutskedet eftersom de i dag lever med de negativa konsekvenserna
            av hotet om uranbrytning.
          </note>
          <note>
            Jag tycker att Sverige ska göra precis som man har gjort i flera
            delstater i bland annat Australien och Kanada: tydligt förbjuda
            uranbrytning. Det skulle vara en tydlig och bättre miljöpolitik,
            landsbygdspolitik och näringspolitik för alla berörda parter.
          </note>
          <note type="speaker">
            Anf. 114 JENS HOLM (V):
          </note>
          <note>
            Fru talman! Utvinning av så kallad skiffergas kommer stort, särskilt
            i Nordamerika. Den utvinningsmetod som används kallas för fracking.
            Det handlar om att miljontals liter vatten och kemikalier pressas
            långt ned i berggrunden under väldigt högt tryck. Skifferlagren
            sprängs till slut, och gas kan utvinnas.
          </note>
          <note>
            Konsekvenserna för miljön av denna metod kan vara helt förödande.
            Den gas man bryter är oftast metangas, och det är en gas som läcker
            ut i rätt stora mängder vid fracking. Metangas har en uppvärmningspotential
            som är mer än 20 gånger starkare än koldioxid. De kemikalier som
            läcker ut riskerar att förgifta grundvattnet. Mikael Höök, forskare
            vid institutionen för geovetenskap på Uppsala universitet, sade
            nyligen till tidningen Riksdag &amp; Departement angående fracking
            av skiffergas: Det är ungefär som en fest där vodkan tar slut.
            Då övergår man till folkölen. När den är slut tar man till mäsken.
          </note>
          <note>
            Det är där vi är nu. Höjda oljepriser och ny teknik gör det kanske
            intressant och lönsamt att borra än djupare, att använda kemikalier
            och att spränga upp skifferlagren genom fracking. Bara för att
            det går rent tekniskt behöver det dock inte vara rätt. Jag ser
            med väldigt stor oro på att intresset för skiffergasbrytning nu
            sprids även till Europa och faktiskt också till Sverige. Det har
            hittills delgivits hela 17 undersökningstillstånd för brytning
            av gas i skiffer i Sverige fem på Öland och tolv i Östergötland.
          </note>
          <note>
            Jag önskar att Sverige kunde gå den väg flera andra europeiska
            länder har gjort, nämligen klart och tydligt säga: Metoden fracking
            är inte acceptabel. Vi inte vill ha den. Vi vill ha ett förbud.
            Så har Frankrike gjort, och så har Bulgarien gjort. Jag vet att
            Österrike ganska nyligen har infört väldigt mycket hårdare restriktioner
            för skiffergasbrytning så att det inte längre är intressant att
            använda metoden. I Tjeckien, Rumänien och Tyskland överväger man
            just nu också förbud.
          </note>
          <note>
            I reservation 8 föreslår vi i Vänsterpartiet och Miljöpartiet
            gemensamt att fracking ska förbjudas i Sverige. Vi vill också
            att den svenska regeringen ska verka för ett förbud inom EU. Det
            är bra timing att verka för detta på EU-nivå nu när EU-kommissionen
            har aviserat att man vill ta fram ramverk för skiffergasbrytning.
            Ifall kommissionen inte får uppbackning och påtryckningar från
            aktiva medlemsstater är jag dock rädd att detta ramverk kommer
            att bli tandlöst.
          </note>
          <note>
            Jag välkomnar inlägget från Centerpartiets Helena Lindahl. Helena
            sade klart och tydligt att Centerpartiet inte vill ha någon utvinning
            av skiffergas i Sverige. Välkommen att rösta på reservation 8,
            säger jag då till Centerpartiet! Jag delar också till stora delar
            anförandet av Kristdemokraternas Mats Odell. Han sade att han
            hyste stora frågetecken kring skiffergasbrytningen. Ifall man
            hyser dessa stora frågetecken och känner denna stora oro tycker
            jag att den logiska konsekvensen är att man stöder oss i ett förbud
            mot fracking vid brytning av skiffergas.
          </note>
          <note>
            Därför vill jag yrka bifall till reservation 8.
          </note>
          <note type="speaker">
            Anf. 115 JOHAN JOHANSSON (M) replik:
          </note>
          <note>
            Fru talman! Jag delar Jens Holms oro kring fracking. Det finns
            många tveksamheter kring detta. Det är en ny teknik, och som teknikoptimist
            hoppas man ju att tekniken även här ska gå framåt. Alltså kanske
            det inte är skäl att förbjuda en metod som kanske utvecklas. Däremot
            finns det all anledning att studera hur den utvecklas och naturligtvis
            att göra inspel till EU-kommissionens kommande ramverk.
          </note>
          <note>
            Vänsterpartiet har talat om en mineralavgift. Som jag ser det
            kan det leda till att många gruvprojekt kanske aldrig blir av.
            Dessa 10 procent skulle för Northland Resources i Pajala innebära
            455 miljoner kronor per år vid full produktion. För LKAB skulle
            det innebära nära 3 miljarder per år. Nyss har IGE Resources meddelat
            att de inte kommer att investera 10 miljarder i Tärnaby utan i
            stället investera i två gruvprojekt i Afrika. Självfallet har
            en annalkande gruvskatt haft betydelse, då det förändrar en investeringskalkyl.
          </note>
          <note>
            Det blir inte lätt för Northland att hitta det riskvilliga kapitalet
            när det nu skramlar av en mineralavgift eller en gruvskatt. Min
            fråga till Jens Holm är: Är det bra för Tärnaby, Pajala och övriga
            Sverige med en hög mineralavgift?
          </note>
          <note type="speaker">
            Anf. 116 JENS HOLM (V) replik:
          </note>
          <note>
            Fru talman! Jag tackar Johan Johansson för frågan.
          </note>
          <note>
            Ja, det är bra för Sverige. Det är bra lokalt ifall vi kan ta
            ut högre avgifter från de stora gruvbolag som bedriver gruvdrift.
            Hela vår tanke med en höjd mineralavgift är just att pengarna
            ska stanna kvar i regionen, att det ska leda till utveckling och
            nya jobb i regionen.
          </note>
          <note>
            Vi i Vänsterpartiet vill inte ha någon form av u-landsutveckling,
            ifall det uttrycket tillåts, där man öppnar upp för stora bolag.
            De kan komma dit och bedriva sin verksamhet precis som de vill.
            De betalar 2 promille i mineralavgift, vilket jag tycker är en
            försumbar summa i sammanhanget ifall vi vill ha resurser till
            att utveckla verksamhet lokalt. Jag tycker att det som bygden
            lokalt behöver är att de stora bolagen bidrar mer än vad de gör
            i dag.
          </note>
          <note>
            Jag skulle också vilja tacka Johan Johansson för att han tar
            upp frågan om fracking. Det känns som att alla partier i kammaren
            hyser en väldigt stor oro kring den här metoden, där man pumpar
            ned kemikalier under väldigt hårt tryck och spränger upp berggrunden
            för att kunna få upp metangasen.
          </note>
          <note>
            Då tycker jag, Johan Johansson, att det känns lite klent att
            ni i Moderaterna hyser denna oro men bara vill avvakta utvecklingen
            och hoppas på bättre teknik i framtiden. Det är väl nu och här
            vi har chansen att påverka utvecklingen, och det är därför vi
            säger att den här formen av gasutvinning kan vi aldrig acceptera.
            Vi önskar att vi hade med oss Moderaterna på det förslaget.
          </note>
          <note type="speaker">
            Anf. 117 JOHAN JOHANSSON (M) replik:
          </note>
          <note>
            Fru talman! En oro behöver inte automatiskt leda till ett förbud.
            Jag tycker att det är viktigt att man bevakar det här och ser
            hur tekniken utvecklas. Vi har en miljölagstiftning som jag känner
            mig trygg med.
          </note>
          <note>
            Nu tänkte jag komma över till det här med mineralersättningen.
            Om vi tar Kiruna som ett exempel och räknar på LKAB:s omsättning
            kommer man fram till siffran 3 miljarder. Delar man det för enkelhetens
            skull på två produktionsorter blir det 1 ½ miljard till Kiruna
            och 1 ½ miljard till Malmberget och Gällivare. Det är avsevärt
            mycket mer än all skattekraft i de kommunerna i dag i kommunalskatt
            och landstingsskatt. Vi får även räkna med en hel del av den bolagsskatt
            som produceras i de områdena, borträknat LKAB. Ett sådant här
            förslag slår sönder det kommunala skatteutjämningssystemet.
          </note>
          <note>
            Nästa invändning är: Hur definierar man regionen? Norrbotten
            är det enkelt att definiera som en gruvregion, Västerbotten också.
            Bergslagen blir mer problematiskt, när du har Bergslagen och en
            tänkt utskeppningshamn i Lysekil. Betyder det att hela Västra
            Götaland även är med i en gruvregion?
          </note>
          <note type="speaker">
            Anf. 118 JENS HOLM (V) replik:
          </note>
          <note>
            Fru talman! Vad gäller fracking fick vi tyvärr inget klart besked
            från Moderaterna. Det noterar jag. Ett medskick från Vänsterpartiet
            är att det är här och nu som vi har chansen att sätta stopp för
            den här metoden. Känner man den oro som alla partier här uttrycker,
            när jag lyssnar på dem, borde man säga att vi inte ska tillåta
            den här metoden i vårt land.
          </note>
          <note>
            Ett minimikrav är också att man från regeringssidans partier
            klargör vad man kommer att spela in till kommissionen när de ska
            göra översynen. Det har vi tyvärr inte hört någonting om i dag.
          </note>
          <note>
            Jag måste säga att siffran 3 miljarder kronor som du sade, Johan
            Johansson, känner jag absolut inte igen mig i. När vi har gjort
            våra egna uträkningar handlar det om ungefär 200 miljoner kronor.
            Det där känns lite mer som en hittepåsiffra från er sida. Ni måste
            klargöra det mycket tydligare ifall vi ska kunna ha en seriös
            debatt om sådana siffror.
          </note>
          <note type="speaker">
            Anf. 119 SVEN-ERIK BUCHT (S):
          </note>
          <note>
            Fru talman! Det är många som har varit uppe i debatten hittills
            i dag. Det kanske finns en risk att jag upprepar några av de argument
            som är framförda, men om jag gör det beror det på att det är bra
            argument som tål att upprepas.
          </note>
          <note>
            Jag skulle vilja inleda med ett påstående som jag tror starkt
            på: Utbyte och samverkan bäddar för en bättre framtid. Tillsammans
            blir man starkare och bättre rustad.
          </note>
          <note>
            Det är det min motion om nordisk samverkan inom gruv- och mineralstrategin
            handlar om. Det är också den vi behandlar i dag. Syftet och andemeningen
            med motionen är att stärka och bättre rusta gruv- och mineralnäringen
            inte bara i Sverige utan i hela Norden. Min avsikt är att jag
            i mitt anförande i huvudsak ska beröra motionens syfte och andemening.
            Men jag tänker också ta upp några andra intressanta tankar som
            berörs och behandlas i betänkandet. Jag återkommer till detta.
          </note>
          <note>
            Fru talman! Jag vill börja med att yrka bifall till reservation
            9 som är skriven av S, MP och V. Jag är glad för att de stöder
            min motion och även Kent Perssons motion, yrkande 1.
          </note>
          <note>
            Jag måste tillrättavisa ledamoten Mats Odell, som i sitt anförande
            påstod att Sven-Erik Buchts motion inte har stöd från S, MP och
            V. Jag hoppas att ordföranden i utskottet läser på bättre i handlingarna.
          </note>
          <note>
            Tyvärr avstyrker allianspartierna med Sverigedemokraterna nämnda
            motion, vilket jag tycker är defensivt och illavarslande. Nordisk
            samverkan är definitivt en framgångsfaktor. Det är något som allt
            fler blir varse.
          </note>
          <note>
            Det finns också många andra områden där nordisk samverkan skapar
            och kan skapa bra utveckling. Det finns visserligen vissa tecken
            på att Alliansen är på väg att upptäcka det. Ett tecken på det
            är expertnätverket Nordmin, med centrum i Luleå vid tekniska universitetet
            där, som man planerar att inrätta under detta år. Det är ett steg
            i rätt riktning, men det går alldeles för sakta. Man måste vilja
            mycket mer än vad Alliansen orkar med.
          </note>
          <note>
            Det är samma sak med regeringens nyligen presenterade mineralstrategi,
            som är ett steg i rätt riktning. Men vi ska också notera att det
            är en fråga som oppositionen drivit fram här i kammaren och där
            Alliansen varit tveksam och emot.
          </note>
          <note>
            Men det mest bedrövliga är handläggningen av mineralstrategin.
            En så viktig fråga har regeringen underlåtit att ta till riksdagen.
            Avsaknaden av en demokratisk debatt och en demokratisk förankring
            i landets parlament är bedrövlig. Det är ett ansvar som regeringen
            får ta på sig som inte har möjliggjort en öppen och demokratisk
            debatt i frågan.
          </note>
          <note>
            Det handlar om strategiskt viktiga frågor för stora delar av
            svensk industri, och den nationella strategin tas endast i det
            slutna rummet. Det blir ingen tyngd med de slutna rummens dokument.
            Det är faktiskt tid för ansvar, regeringen!
          </note>
          <note>
            Fru talman! Barentsområdet är ett av världens rikaste områden
            avseende tillgången på och mängden av olika mineraler. Inte minst
            de tre nordiska länderna Finland, Norge och Sverige har väldigt
            stora tillgångar på mineraler. Dessutom har vi en väl utvecklad
            gruv- och mineralindustri.
          </note>
          <note>
            I vårt land har vi flera hundra års erfarenhet av gruvverksamhet.
            Gruvindustrin har varit en viktig förutsättning för Sveriges utveckling
            ända sedan medeltiden. Gruvindustrin har tillgodosett industrins
            och samhällets behov av mineraler, utvecklat regioner och utvecklat
            en unik kompetens hos medborgare och leverantörer. Det gruvtekniska
            kunnandet har blivit en stark exportframgång där svensk industri
            har ett teknologiskt ledarskap och en dominerande ställning som
            utrustningsleverantör på världsmarknaden. Det finns många exempel
            när det gäller utrustningsleverantörer där vi är världsledande.
            Några, som Sandvik och Atlas Copco, är framgångsexempel.
          </note>
          <note>
            Gruv- och metallindustrin har varit och är i mångt och mycket
            en förutsättning för vår industriella framväxt och utveckling.
            Mycket stora delar av vår industri och vår export är helt beroende
            av metaller. Men det är inte bara järnbalkar, fordon, verktyg,
            maskiner eller vad det kan vara som kommer ut från fabrikerna.
          </note>
          <note>
            I en förlängning är gruvorna och vår industri en viktig del i
            välfärdsbygget i vårt land. Där produceras implicit daghem och
            sjukvård. Där produceras äldreboende, skolor och annan välfärd.
          </note>
          <note>
            Fru talman! Sveriges välstånd är till mycket stor del beroende
            av vår export. Mer än 50 procent av vår bnp genereras genom svensk
            export. Därför är det betänkande om mineralpolitik som vi behandlar
            i dag i förlängningen en viktig fråga för landets välstånd.
          </note>
          <note>
            Fokus på råvaruförsörjning blir allt viktigare utifrån ett globalt
            perspektiv. Ökad global befolkning och ökad global konsumtionsutveckling
            skapar redan nu en tydlig efterfrågan på råvaror inte minst när
            det gäller mineraler. Där ökar det avsevärt.
          </note>
          <note>
            Det blir allt tydligare att den som sitter på råvaran alltid
            sitter med trumf på hand. Frågan om råvaruförsörjning har också
            uppmärksammats på EU-nivå och särskilt unionens beroende av metaller.
            EU:s medlemsländer använder ca 2530 procent av den globala produktionen
            av metaller. Men den egna produktionen är endast 3 procent. En
            tydlig ambition för EU är att öka försörjningsgraden.
          </note>
          <note>
            Fru talman! Här kan de nordiska länderna spela en mycket viktig
            och avgörande roll. Tillsammans är Sverige, Norge och Finland
            Europas mineralbod.
          </note>
          <note>
            En känd alliansledare brukar uttrycka sig: I ljuset av det noterar
            jag. I det perspektivet skulle jag vilja vara lite tydligare än
            alliansledaren och säga så här: I ljuset av det borde vi alla
            se stora möjligheter ur ett globalt perspektiv och se att en djup
            nordisk samverkan i gruv- och mineralfrågan är en framgångsfaktor.
          </note>
          <note>
            Vi behöver inte vara konkurrenter. Vi kan samverka och ta grepp
            om marknaden. Det gäller att vara tydlig i politiken och inte
            bara notera. Man måste också vilja.
          </note>
          <note>
            Fru talman! Det handlar om att samordna sig inom strategiskt
            viktiga områden. Det handlar om utbildnings- och forskningsfrågor,
            teknik- och miljöfrågor, energi- och logistikfrågor. Det handlar
            om uppbyggnad av infrastrukturnät där nationsgränser inte är ett
            hinder utan där nationsgränser kan vara en möjlighet.
          </note>
          <note>
            Det handlar om naturvårdsfrågor och tillståndsfrågor, personalförsörjningsfrågor,
            kompetensförsörjningsfrågor, prospekteringsfrågor och avgifts-
            och skattefrågor.
          </note>
          <note>
            Utmaningen handlar om att effektivt kunna ta till vara ländernas
            gemensamma resurser och förmågor. Jag är övertygad om att vi tillsammans
            blir mycket starkare och bättre rustade inte minst inom gruv-
            och mineralnäringen.
          </note>
          <note>
            Utan nationella gränser vore det en självklarhet. Men tyvärr
            tenderar nationsgränserna att bli något som man oftast tänker
            längs efter och sällan över. Ett tänk över gränser med mer nordisk
            samverkan bäddar för en betydligt bättre framtid.
          </note>
          <note>
            Fru talman! Jag vill säga några ord om motionerna i övrigt och
            bland annat den som Kent Persson har skrivit. Jag tycker att den
            är särskilt intressant. Vi har också biträtt den i yrkande 1 i
            vår reservation.
          </note>
          <note>
            Jag är säker på att vi får återkomma till några av de frågeställningar
            som Kent belyser i motionen och som Socialdemokraterna belyser
            i reservation 3, vilken även jag biträder.
          </note>
          <note>
            Jag är övertygad om att en passiv nationell nivå inte är någon
            framgångsfaktor. Det går inte att göra som ministrarna i nuvarande
            regering gör och åka upp till gruvsamhällena, sprida superlativ
            och tycka att det är fantastiskt att se utvecklingen. Sedan lämnar
            man kommunerna i sticket med beskedet: Detta får ni lösa själva
            tillsammans med bolagen som är verksamma på er ort det är ju en
            fantastisk utveckling. Att göra så är passivitet.
          </note>
          <note>
            Nej, det räcker inte. Det behövs mycket mer verkstad. Det är
            tid för ansvar. Detta med tid för ansvar räknades upp kanske 22,
            23 gånger i regeringsförklaringen. Det måste också gälla Alliansen
            och inte bara alla andra.
          </note>
          <note>
            Det handlar om att bygga hållbara samhällen. Det handlar om människor
            som måste flytta från hus och hem och som får fördubblade boendekostnader.
            Vi ser det i Kiruna och Malmberget. Det är inte acceptabelt.
          </note>
          <note>
            Det handlar om kommuner som inte har en chans att ekonomiskt
            eller på annat sätt klara och möta behov av infrastruktur och
            samhällsservice när ett gruvbolag etablerar sig på orten. Vi ser
            det i Pajala, och vi kommer att se det på många fler orter. Det
            gäller Älvsbyn, Storuman och Jokkmokk. Där måste den nationella
            nivån vara med om vi ska skapa hållbara samhällen. Det går inte
            att fly undan ansvaret.
          </note>
          <note>
            Men det handlar även om miljö- och naturvårdsåtgärder och rennäringsfrågor.
            Det är frågor som många gånger är väldigt komplexa, konfliktfyllda
            och svåra att lösa. Då går det inte att ha en passiv regering.
            Det leder till konflikter alldeles i onödan och bromsar utvecklingen.
          </note>
          <note>
            Det handlar även om finansierings- och avgiftsfrågor och möjligen
            också fondering av avgifter i syftet att de ska kunna nyttjas
            för att bygga hållbara samhällen i samband med gruvetableringar.
            Det handlar väldigt många gånger om mycket små glesbygdskommuner
            som har ytterst begränsade resurser.
          </note>
          <note>
            Fru talman! Det är viktiga frågor. Jag hoppas att vi kan få återkomma
            till en diskussion och beslut i kammaren om dem vid ett senare
            tillfälle.
          </note>
          <note>
            Jag vill även ta upp en annan viktig fråga. Det gäller kapitalförsörjning.
            Gruv- och mineralnäringen är mycket kapitalintensiv. Tillgång
            till såväl internationellt som nationellt kapital är därför en
            mycket viktig fråga. Det är också en förutsättning att vi får
            såväl internationellt som nationellt kapital för att skapa aktivitet
            inom näringen.
          </note>
          <note>
            I dag är tillströmningen av internationellt kapital väldigt omfattande.
            Vi behöver ha en strategi för att säkerställa nationellt kapital.
            Man kan fråga sig: Varför det? Varför behöver vi säkerställa nationellt
            kapital till gruvindustrin? Jag ska upprepa det som jag sade tidigare
            i mitt inlägg: Den som sitter på råvaror sitter alltid med trumf.
          </note>
          <note>
            Vi ser en allt tuffare och konkurrensutsatt marknad. I en framtida
            förväntad global råvarubrist måste vår inhemska industris behov
            av mineraler och metaller säkerställas.
          </note>
          <note>
            Det leder till en annan frågeställning. Vad vill vi med vårt
            LKAB? Det är ett oerhört framgångsrikt bolag. Det är världsledande
            inom underjordsbrytningsteknik och pelletstillverkning. Alliansen
            vill att det också ska bli världsledande på stadsomflyttning.
            Är det kärnverksamheten för ett gruvbolag att vara världsledande
            på stadsomflyttning, för att Alliansen inte tar ansvar och den
            nationella nivån flyr undan?
          </note>
          <note>
            Detta är ett bolag som levererat 10 miljarder, eller 10 000 miljoner,
            de två senaste åren till statskassan. Det är enormt mycket pengar.
            Det har dessutom levererat lika mycket till statskassan de två
            senaste åren i bolagsskatt.
          </note>
          <note>
            Ska detta bolag bara vara en budgetregulator i statsbudgeten,
            eller vill man någonting mer med det? Ska detta bolag kunna ta
            ny position inom branschen och kanske inte bara uppe i norr? Kan
            våra AP-fonder eller andra svenska institut eller fonder vara
            en del i den nationella kapitalförsörjningen? Det är också frågor
            som vi kan ställa oss och fundera på.
          </note>
          <note>
            Fru talman! Nationell kapitalförsörjning till gruv- och mineralindustrin
            är en mycket central och viktig fråga. Jag hoppas att även den
            kommer till kammaren för diskussion och beslut vid ett senare
            tillfälle.
          </note>
          <note type="speaker">
            Anf. 120 MATS ODELL (KD) replik:
          </note>
          <note>
            Fru talman! Jag har lärt känna Sven-Erik Bucht som en jordnära
            politiker som engagerar sig i sin hembygd och är aktiv på olika
            sätt. Bland annat skrev han tillsammans med Maria Stenberg en
            debattartikel i NSD den 8 februari där han föreslår en gruvskatt
            på 12 procent samt en fond för hållbara gruvsamhällen. Det var
            det jag syftade på, och det var inte, fru talman, en motion utan
            en artikel. Jag ber Sven-Erik Bucht rakt av och ödmjukt om ursäkt
            för att jag gjorde den förväxlingen. Det är visst så att hans
            motion om nordiskt samarbete har fått stöd av hans eget parti
            och även av Vänsterpartiet och Miljöpartiet. Det framgår av betänkandet.
          </note>
          <note>
            Det krav som Sven-Erik Bucht nu indirekt upprepar, att man borde
            ta ut en särskild gruvskatt, får inte stöd vare sig av hans partiledare
            eller av hans partikamrater i näringsutskottet. Stefan Löfven
            uttalade sig bland annat i P4 Norrbotten den 22 januari och sade
            att Socialdemokraterna inte är beredda att genomföra en sådan
            skattehöjning, med hänvisning till Vänsterpartiets förslag.
          </note>
          <note>
            Jag uppfattar Sven-Erik Buchts anförande snarast som att han
            vänder sig till Stefan Löfven och de egna partikamraterna för
            att försöka få med dem på vagnen. Man kan kanske fundera på om
            det är en framgångsrik strategi.
          </note>
          <note>
            När det gäller internationellt och nationellt kapital som behövs
            i gruvnäringen är frågan hur det påverkas om man lägger på ytterligare
            kostnader. Tror Sven-Erik Bucht att Northland Resources skulle
            få ihop sina pengar om förslaget blev verklighet och man ökade
            kostnadsmassan i den omfattning som förslaget innebär?
          </note>
          <note type="speaker">
            Anf. 121 SVEN-ERIK BUCHT (S) replik:
          </note>
          <note>
            Herr talman! Jag är inte bara engagerad i hembygden och i Sverige,
            Mats Odell, utan jag har en förmåga att också blicka utanför Sveriges
            gränser. Det är det som motionen handlar om. Det är ingen hembygdsmotion.
            Det är en motion som behandlar det nordiska perspektivet.
          </note>
          <note>
            Mats Odell ska få be om ursäkt en gång till. Artikeln i NSD var
            nämligen en följdartikel till den artikel som vi hade i Dagens
            Industri. Där sägs inte med ett ord, vilket Mats Odell påstår,
            att jag vill införa en skatt. Det tycker jag att Mats Odell också
            får be om ursäkt för. Det talas inte om någon som helst skatt
            där.
          </note>
          <note>
            När det gäller fixeringen vid skatter vill jag nämna att Bergsstaten
            har gjort en grundlig undersökning av utländska företag som investerar
            och prospekterar i Sverige. De har bett företagen rada upp vilka
            motiv de har. Som nummer ett kommer att Sverige är ett av de säkraste
            länderna när det gäller politik, att det är politiskt stabilt,
            nummer två är en utmärkt malmpotential, tre malmfyndigheter i
            världsklass, fyra utmärkt infrastruktur och så vidare. Skatten
            som ni, Mats Odell, hakat upp er på kommer långt ned på listan,
            det vill säga låg företagsbeskattning observera, företagsbeskattning.
            Avgifter nämns över huvud taget inte.
          </note>
          <note>
            Vad vill Alliansen egentligen med den gruvboom som finns dra
            sig tillbaka passivt och låta kommuner och bolag ta ansvar för
            den? Det är tid för ansvar. Har Mats Odell inte lyssnat på regeringsförklaringen?
            Det borde kanske sägas en tjugotredje gång. Det är tid för ansvar,
            men det gäller tydligen inte Alliansen.
          </note>
          <note type="speaker">
            Anf. 122 MATS ODELL (KD) replik:
          </note>
          <note>
            Herr talman! Den första punkten i den lista som Sven-Erik Bucht
            räknar upp är politisk stabilitet. Om Sverige håller på och ändrar
            spelreglerna under pågående match och höjer skatter och avgifter
            är det inte stabilt. Vi ska inte haka upp oss på om det är en
            skatt eller en avgift. Det är samma pengar, Sven-Erik Bucht. Det
            hjälper inte att ha någon sorts nöddop av nya pålagor och säga
            att det inte är någon skatt utan en avgift, och så ska den passera
            utan vidare.
          </note>
          <note>
            Det är klart att det försämrar den svenska konkurrenskraften.
            Vi är nu med knapp marginal förbisprungna av Danmark när det gäller
            det totala skatteuttaget. Det är ovanpå det som pålagorna ska
            läggas. Kalla det gärna avgift. Jag ber om ursäkt om jag kallar
            det för skatt, men jag tror faktiskt att skillnaden är hårfin.
          </note>
          <note>
            Sven-Erik Bucht verkar tycka att LKAB inte ska bekosta förändringar
            i exempelvis Kiruna stadsbild när bolaget utvidgar sin verksamhet.
            Det ska i stället bekostas av skattebetalarna, om jag förstod
            honom rätt. Det är en ganska outgrundlig tanke måste jag säga.
            Om företagets verksamhet förorsakar kostnader och det är ett företag
            som har råd att betala, varför ska det företaget då inte betala
            utan notan skickas till skattebetalarna? Det hänger inte ihop,
            herr talman.
          </note>
          <note>
            Jag ber gärna om ursäkt igen. När jag sade hembygd var det inte
            avsett som ett nedsättande omdöme utan handlade om omsorg.
          </note>
          <note>
            Norden har vi tagit ställning till i utskottets betänkande. Vi
            säger att det samarbetsinitiativ som Sverige har tagit, det så
            kallade Nordmin som syftar till att stärka konkurrenskraften i
            den nordiska gruvnäringen, är positivt. Det finns inget negativt
            i det, men vi anser inte att det behövs ytterligare initiativ.
          </note>
          <note type="speaker">
            Anf. 123 SVEN-ERIK BUCHT (S) replik:
          </note>
          <note>
            Herr talman! Det är bra att Mats Odell kom med en tredje ursäkt,
            men han fortsätter att se spöken. Vi har icke föreslagit någon
            avgiftshöjning. Däremot har vårt parti i reservation 3, som jag
            hoppas att ordföranden läst igenom, sagt att vi ser över samtliga
            avgifter.
          </note>
          <note>
            Det håller inte att vi har en regering som åker upp och sprider
            superlativ. Jag vet hur man råddar i en liten kommun och när det
            är ont om pengar. Jag har stor erfarenhet av det. Tydligen har
            man inte det i Alliansen när man tror att det fixar sig självt.
            Det är att fly verkligheten.
          </note>
          <note>
            LKAB:s avsatta 6 miljarder måste nyttjas genom att staten går
            in och tar hand om pengarna och utvecklar tillsammans med kommunerna.
            Det är klart att LKAB ska betala, men man kan inte ha en politik
            som går ut på att LKAB först ska vara världsmästare på underjordsbrytning
            och pelletstillverkning och sedan också bli världsmästare på stadsomvandling
            och sitta i diskussioner med kommunen. Det skulle skapa konflikter.
            Det handlar om ett bolag som tillsammans med kommunen ska verka
            i ytterligare hundra år.
          </note>
          <note>
            Den politik som Alliansen för håller inte. Den är förlegad. Det
            är gammaldags att tro att ett bolag som jobbar med gruvnäring
            också ska bli världsmästare på stadsomvandling. Det är inte att
            utveckla gruvteknik.
          </note>
          <note>
            LKAB ska jobba med det som de är duktiga på för att bli ännu
            duktigare. Då kan de leverera pengar till statskassan och ta position
            på fler orter. På så sätt säkerställer vi svensk industris behov
            av råvara också i framtiden så att det inte helt hamnar i utländska
            händer.
          </note>
          <note type="speaker">
            Anf. 124 JOHAN JOHANSSON (M) replik:
          </note>
          <note>
            Herr talman! Regeringen är passiv och politiken förlegad och
            gammaldags har vi fått höra av Sven-Erik Bucht. I regleringsbrevet
            till SGU 2011 gavs uppdraget att lite grann titta på en mineralstrategi.
            I augusti 2011 förklarade Maud Olofsson att regeringen ska satsa
            på en mineralstrategi. Den återfanns i budgeten, VP 2012, och
            Sven-Erik Bucht väckte motion om den i september 2011. Socialdemokraterna,
            Sverigedemokraterna, Vänsterpartiet och Miljöpartiet stödde sedan
            motionen om ett mineralprogram. Det blev ett tillkännagivande
            våren 2012. Alliansen avstyrkte eftersom arbetet redan var igångsatt.
          </note>
          <note>
            När det nu gäller nordiskt samarbete tycker jag mig känna igen
            upplägget. Sven-Erik Bucht är en god förkämpe för Norrbotten,
            något annat ska jag inte säga. Han är smart på att utnyttja saker,
            och det har han gjort i det här fallet. Det jag inte får att gå
            ihop gäller kapitalfrågan. Sven-Erik Bucht har varit ute och debatterat,
            bland annat i Dagens Industri, och talat om en svensk gruv- och
            mineralfond, den som skulle finansieras med en mineralavgift på
            12 procent. När han talar om en mineralfond med den avgiften,
            som faktiskt gör det svårare att finansiera nya projekt, och samtidigt
            i kammaren säger att staten ska ta ett ansvar för finansiering
            får jag det inte att gå ihop.
          </note>
          <note type="speaker">
            Anf. 125 SVEN-ERIK BUCHT (S) replik:
          </note>
          <note>
            Herr talman! Jag börjar med det som gällde initiativet till en
            mineralstrategi. Johan Johansson var tyvärr ännu inte i riksdagen
            när jag vid två tillfällen debatterade med den förra näringsministern
            och man från regeringshåll sade att en sådan inte behövs, detta
            trots att vi kunde påvisa att man börjat med det i Finland.
          </note>
          <note>
            De sådde lite frö, men förslagen kanske kom från fel håll. Det
            är så prestigefull Alliansen är. Ibland måste man släppa på prestigen.
            Det har jag fått lära mig som kommunalråd. Man måste kunna samverka
            också. Man blir starkare om man klarar av att samverka, Johan
            Johansson, inte bygga upp saker och ting med prestige.
          </note>
          <note>
            Kapitalförsörjningsfrågan handlar ju om att se till att vi på
            något sätt säkerställer att svenska mineraler som finns i vår
            backe också långsiktigt kan tillföras svensk industri som är så
            beroende av dem. Tänk tanken att alla gruvor skulle vara utländskt
            ägda när vi har en framtida råvarubrist. Jag vill inte försätta
            mina och dina barnbarn i den situationen att vi inte över huvud
            taget har grepp om det här.
          </note>
          <note>
            Jag tycker att LKAB skulle få helt andra ägardirektiv. Jag tycker
            att det är fattigt att inte ha andra ägardirektiv än att de ska
            vara en budgetregulator och hamna i Anders Borgs börs.
          </note>
          <note type="speaker">
            Anf. 126 JOHAN JOHANSSON (M) replik:
          </note>
          <note>
            Herr talman! Samarbete är oerhört viktigt. Jag delar Sven-Erik
            Buchts uppfattning att man nog inte bör vara så prestigebunden.
          </note>
          <note>
            Jag tänkte hoppa lite grann och lämna kapitalet och nordiskt
            samarbete.
          </note>
          <note>
            Sverige har en hög kompetens när det gäller gruvor. Det har du
            anfört i ditt tal. Vi har också en god miljölagstiftning, kanske
            de miljövänligaste gruvorna i hela världen. Det ska vi vara stolta
            över.
          </note>
          <note>
            Det har pratats om uranbrytning. Jag kan tycka att det är lite
            märkligt att Socialdemokraterna, när vi har en hög kompetens och
            vi har en god miljölagstiftning, så frekvent säger nej till uranbrytning.
            Har inte vi ett moraliskt och etiskt ansvar så länge vi har kärnkraften
            att även, om det nu skulle finnas brytbart uran i Sverige det
            är en hypotetisk frågeställning bryta det om vi har ett folkligt
            stöd för det?
          </note>
          <note type="speaker">
            Anf. 127 SVEN-ERIK BUCHT (S) replik:
          </note>
          <note>
            Herr talman! Jag stöder helt mitt partis ställningstagande när
            det gäller uran och det som finns skrivet i betänkandet. Därom
            råder det ingen tvekan.
          </note>
          <note>
            När det däremot gäller miljölagstiftning och framför allt hanteringen
            av det här och de utdragna tider vi har är det katastrof. Vi har
            i Sverige tre år längre användningstider än Europa i övrigt. Jag
            har själv interpellerat och motionerat i frågan, men den prestigefyllda
            Alliansen har avslagit motionerna. Sedan kommer de året efter
            och försöker visa på att man tog initiativ. Nu är någonting på
            väg.
          </note>
          <note>
            Det är prestige. Det är inte samarbete. Jag tycker att det skulle
            behövas mycket mer pragmatism på den nationella nivån också i
            de här frågorna.
          </note>
          <note>
            Överläggningen var härmed avslutad.
          </note>
          <note>
            14 § Konkurrenspolitiska frågor
          </note>
          <note>
            Föredrogs
          </note>
          <note>
            Talmannen konstaterade att ingen talare var anmäld.
          </note>
          <note>
            15 § Beskattning av företag, kapital och fastighet
          </note>
          <note>
            Föredrogs
          </note>
          <note type="speaker">
            Anf. 128 LEIF JAKOBSSON (S):
          </note>
          <note>
            Herr talman! I dag debatterar vi skatteutskottets betänkande
            om beskattning av företag, kapital och fastigheter. Jag står bakom
            alla de socialdemokratiska reservationer som finns i betänkandet,
            men för tids vinnande yrkar jag bifall endast till reservation
            8.
          </note>
          <note>
            I samband med budgetbehandlingen debatterade vi förslaget från
            regeringen om en kraftigt sänkt bolagsskatt drygt 8 miljarder.
            Vi kritiserade tilltaget och sade att det hade varit mycket bättre
            politik att satsa de miljarderna på att bygga Sverige starkare,
            ge ungdomar utbildning och arbete. I ett läge med massarbetslöshet
            prioriterade ni i Alliansen att bättra på storbankernas nettovinster.
          </note>
          <note>
            Vi varnade för att ni skulle skapa oro i vår omvärld, att våra
            goda grannar skulle tvingas följa med i detta race mot botten.
            Och mycket riktigt ser vi nu att Danmark känner sig tvunget att
            följa med ned till 22 procent i bolagsskatt en utmaning som kommer
            att kräva nedskärningar i deras välfärd.
          </note>
          <note>
            Effekterna i Sverige ser vi också. Storbankerna har utdelningsfest,
            trots att finansministern har höjt sitt finger mot det. Men i
            vanlig ordning händer ingenting. Ni valde att höja aktieutdelningarna
            i bankerna framför arbetslöshetsbekämpning och framför våra förslag
            att i stället förbättra för de mindre företagen genom att ta bort
            sjuklöneansvaret den andra veckan. Det kommer vi inte att glömma.
          </note>
          <note>
            Herr talman! Historien om svensk tonnageskatt är historien om
            hur alliansregeringen genom att inte göra någonting har jagat
            snart hela sjöfartsnäringen ur Sverige. Den 2006 nytillträdda
            regeringen fick ett färdigt underlag på sitt bord om hur beskattningen
            av sjöfarten skulle kunna förändras så att vi skulle kunna behålla
            svenska sjöfartsjobb. Men ingenting har hänt i Regeringskansliet.
            Här i riksdagen har frågan däremot levt, och vi har i enighet
            krävt att regeringen ska komma med förslag om en tonnageskatt.
            Men det har förhalats och det har förhalats.
          </note>
          <note>
            Det sorgliga i sammanhanget är att för varje gång vi har diskuterat
            frågan har ännu fler svenska fartyg flaggats ut och ännu fler
            svenska jobb försvunnit. Nu är det inte längre bara till exotiska
            länder utan till grannländer som Finland, som har infört tonnageskatten.
            Vi är sist i Europa, och nu sitter vi här med svartepetter. Massor
            av jobb har försvunnit, och kompetensen i sjöfartsnäringen är
            snart ett minne blott. Den svenska sjöfartstraditionen, som man
            väl får säga började med Leif Erikssons upptäcktsfärder i Vinland,
            tycks sluta med den borgerliga regeringens handlingsförlamning
            på 2010-talet.
          </note>
          <note>
            Försöken att gömma undan frågan i en ny större utredning imponerar
            inte. Vi accepterar inte den tidsplanen, att vi ska gräva ned
            den här frågan ända till den 15 november 2014. Det måste till
            en tidtabell, och det måste till signaler från riksdag och regering
            om att det kommer att bli en tonnageskatt. Då kanske vi kan rädda
            de sista resterna av svensk sjöfartsnäring.
          </note>
          <note>
            Ett av de största hindren för tillväxt och utveckling i vårt
            land är bostadsbristen, framför allt bristen på hyresbostäder
            som gör det enklare att söka jobb efter sin kompetens på andra
            orter än där man bor och att gå till högre studier. Nu byggs det
            alltför lite i Sverige. Därom tror jag att alla numera är överens.
          </note>
          <note>
            När Mats Odell tillträdde som bostadsminister började han med
            att kraftigt försämra villkoren för att bygga hyresrätter. Han
            uttryckte det som att marknaden var dopad och att den skulle så
            att säga avgiftas. Nu har det gått sex år, och för varje år har
            bostadsproduktionen sjunkit. Då får man väl säga att avgiftningen
            snart måste vara klar och att den tydligen inte över huvud taget
            fungerade, eftersom vi är nere på ett rekordlågt bostadsbyggande.
          </note>
          <note>
            Vi har nu så lite byggande att bostadsbristen tilltar för varje
            dag och varje månad. Det leder till mer svarthandel och fler oseriösa
            fastighetsägare som kan tjäna stora pengar på den här bristen.
          </note>
          <note>
            Fastighetsägarna, Sabo och Hyresgästföreningen har visat att
            en nybyggd hyreslägenhet blir ungefär 2 000 kronor dyrare i månaden
            än en ägd lägenhet, även om de är exakt likadana. Då finns inga
            kostnader för service eller något annat medräknat. Det är bara
            som en effekt av beskattning och av statens sätt att hantera de
            olika upplåtelseformerna. I dag är läget att staten subventionerar
            alla former av bostadsupplåtelse utom hyresrätt. Därför blir den
            2 000 kronor dyrare i månaden.
          </note>
          <note>
            Det är en orimlig situation. Den grundläggande obalansen mellan
            hyresrätter och andra upplåtelseformer måste angripas snabbt om
            vi ska kunna fördubbla bostadsbyggandet, vilket är nödvändigt
            om situationen inte ska förvärras. Regeringen har själv skapat
            denna orättvisa genom att ta bort investeringsstödet till hyresrätter
            och studentbostäder och genom att ta bort räntebidragen. De statliga
            utgifterna balanserade värdet av ränteavdragen på ägda bostäder.
            Nu är obalansen sådan att det är fruktansvärt svårt att bygga
            hyresrätter.
          </note>
          <note>
            Regeringen har, som i så många andra fall när vi ligger på om
            brister i samhället, kommit fram till att frågan måste utredas.
            I vanlig ordning är frågan skickad långt i framtiden. För varje
            år som bostadsproduktionen ligger på den låga nivån kommer gapet
            mellan behovet och bostadsbeståndet att öka.
          </note>
          <note>
            Vi socialdemokrater har en politik för detta. Vi har föreslagit
            en byggbonus för att få i gång byggandet av hyresrätter och studentbostäder.
            Det är en lösning på kort sikt, men långsiktigt måste statens
            ekonomiska uppträdande i förhållande till olika upplåtelseformer
            neutraliseras så att inte hyresrätten missgynnas längre.
          </note>
          <note>
            Herr talman! Klimatomställningen är vår tids ödesfråga. Ingen
            insats eller åtgärd får negligeras. Sverige hade före regeringsskiftet
            en ledande position i världen på området, men nu ser vi hur länder
            som Tyskland sprungit ifrån rejält. Människor i allmänhet är oroade
            och beredda att göra vad de kan. En sådan handling är att producera
            klimatsmart energi i sina kooperativ och bostadsrättsföreningar.
            Det är en viktig pusselbit att underifrån minska belastningen
            på nätet.
          </note>
          <note>
            Tyvärr sätter våra skatteregler hinder i vägen. Kooperativ som
            producerar el tvingas skatta för mellanskillnaden mellan marknadspris
            och eget pris. Det kan diskuteras principer i det oändliga, men
            här måste faktiskt sunt förnuft gå före. Om kooperativ ser en
            möjlighet att både göra en insats i klimatpolitiken och göra sig
            mindre beroende av energijättarna, ja då ska inte staten lägga
            hinder i vägen. Vi vill att det skyndsamt ska tillsättas en utredning
            för att ta bort straffbeskattningen.
          </note>
          <note>
            I betänkandet har vi socialdemokrater ett särskilt yttrande om
            skatteplanering i samband med 3:12-reglerna. Vi fick i utskottet
            ta del av en redogörelse från en Esorapport om hur allt fler höginkomsttagare
            kommer undan skatt de borde betala genom att göra om inkomst av
            tjänst till bolagsinkomster.
          </note>
          <note>
            Vi värnar bra och generösa 3:12-regler för riktiga företag som
            bedriver näringsverksamhet, som anställer folk och utgör viktiga
            pusselbitar för att bekämpa arbetslöshet, men om så generösa regelverk
            ska kunna försvaras får inte andra använda dem som kryphål. Därför
            måste de täppas till fort.
          </note>
          <note>
            Denna fråga ska jag debattera med finansministern i kammaren
            på fredag. I dag nöjer jag mig med att hänvisa till vårt särskilda
            yttrande. Men ett löfte är att vi i den här frågan kommer igen.
            När de mest välbeställda i samhället använder kryphål i lagstiftningen
            för att slippa bidra med sin andel av skatten måste vi reagera
            snabbt och beslutsamt.
          </note>
          <note type="speaker">
            Anf. 129 MATS PERTOFT (MP):
          </note>
          <note>
            Herr talman! Det finns två bitar i skattesystemet som är viktigt
            för Miljöpartiet, dels att skapa rättvisa förutsättningar för
            framtiden, dels att styra mot en klar ökad hållbarhet i våra liv.
          </note>
          <note>
            Vi vill ta upp den tråd som föregående talare Leif Jakobsson
            tog upp när det gäller uttagsbeskattning av vindkraftskooperativ,
            vilken tas upp i reservation 4 och som jag yrkar bifall till.
          </note>
          <note>
            Vad vi behöver i Sverige är en folkrörelse för omställning. Den
            folkrörelsen saknas tydligt, och den här regeringen har inte lyckats
            skapa denna otroligt viktiga folkrörelse. Det är en folkrörelse
            som skulle kunna bygga ett framtidens Sverige som är klimatneutralt,
            som tar frågan om klimatomställning på allvar. Det är bekymmersamt
            att regeringen helt har slutat att intressera sig för denna fråga,
            åtminstone dess ledande företrädare, trots att de för några år
            sedan hyllade koldioxidskatt och sådant.
          </note>
          <note>
            För några månader sedan var jag på ett studiebesök i Tyskland
            i Baden-Württemberg. Det är en delstat med en regering som leds
            av en grön ministerpresident. Det är kanske ingen tillfällighet
            att det är den delstaten som kallar sig bilismens hemland. Mercedes-Benz
            och Porsche har sina fabriker där. Men där finns det fler arbetsplatser
            i klimatomställningsindustrin än i bilindustrin. Där är det en
            folkrörelse att bygga vindkraftverk och solceller på taken. Där
            är det en folkrörelse att ställa om klimatet.
          </note>
          <note>
            Det är så mycket folkrörelse att man aktivt har beslutat sig
            för att stänga av kärnkraftverken. Det är den delstat där folkrörelsen
            mot kärnkraft en gång startade i Tyskland, vid kärnkraftverket
            i Wyhl i Kaiserstuhl. Det var inte studenter eller vänstermänniskor
            utan bönder i trakten som byggde motståndet. Det är det motståndet
            som har lett till en omställningsfolkrörelse.
          </note>
          <note>
            Det är detta vi är ute efter när vi vill ändra uttagsbeskattningen
            på vindkraftskooperativ. Vi behöver folkrörelser i Sverige som
            vill ställa om, som vill bygga om, Sverige till en framtid och
            som kan skapa de jobb vi behöver. De jobben skapas inte genom
            att låta de stora jättarna fixa allt och bygga ännu fler kärnkraftverk.
            Vi vet att där finns inte många jobb.
          </note>
          <note>
            Jag kan lägga till att Anders Borg har lovat att utreda detta.
            Men han har väl inte tillsatt en utredare, antar jag. Han brukar
            inte det. Då faller frågan i glömska. Men jag är glad att Miljöpartiet
            tillsammans med Socialdemokraterna och Vänsterpartiet har en gemensam
            reservation på denna punkt. Vi behöver fler folkrörelser i landet.
            Det ska vara folkrörelser som kan bygga ett nytt och hållbart
            Sverige. Vi behöver ett hållbart Sverige. Det är så jobben skapas.
          </note>
          <note>
            Det är också viktigt att tänka på bostäder. Jag bor i Stockholmsregionen,
            och jag är ordförande i Miljöpartiet i Stockholmsregionen. Det
            är en region där det råder akut bostadsbrist.
          </note>
          <note>
            I min hemkommun Södertälje är ordet trångboddhet inte ett namn
            som kan användas. Det är betydligt värre än så, särskilt om man
            räknar alla flyktingar från Syrien som släktingarna tar emot.
            Det kan bo tio personer, två tre familjer, i en två- eller trerummare.
            Man kan inte säga nej till släkten, och det finns inga bostäder.
            Varför inte? Jo, för att det har varit för dyrt att bygga.
          </note>
          <note>
            Därför behöver vi en mer rättvis och likvärdig beskattning av
            boendeformerna. Det är inte villor eller ROT-avdraget som kommer
            att fixa bostadsbyggandet. Vi behöver en klimat-ROT för dessa
            bitar. Vi behöver en rättvis och likvärdig beskattning för de
            olika boendeformerna. Även här behövs det en folkrörelse. Egentligen
            behöver vi lite grann av det bostadsbyggande vi hade på 60-talet
            för att bygga om Sverige, för att skapa de jobb som behövs för
            att klimatanpassa landet.
          </note>
          <note>
            Jag vill ta upp en sista punkt där vi är lite mer positiva till
            regeringen än föregående talare, nämligen tonnageskatten. Jag
            uppskattar faktiskt att utskottet har kommit fram till en skrivning
            som betonar att i lösningen för tonnageskatt ska hållbarhetsfrågan
            vägas in. Det tror jag också är viktigt, när vi ser vilka problem
            vi har med svaveldirektiv och andra saker som belastar sjöfarten
            samtidigt som de absolut är nödvändiga. Då är det viktigt att
            vi försöker hitta lösningar där.
          </note>
          <note>
            Samtidigt är det viktigt att betona det som finns i utskottstexten,
            nämligen att tålamodet håller på att tryta när det gäller att
            komma fram till lösningar. Det har funnits åtminstone två tillkännagivanden.
            Näringen har efterlyst frågor. Det har tagit lång tid för regeringen
            att få till stånd en utredare. Ibland undrar man om de där tjänsterna
            är väldigt oattraktiva, eftersom det verkar vara svårt att tillsätta
            dem. Det gäller inte bara denna fråga. Man undrar om det beror
            på arbetsförhållandena eller om det är andra skäl.
          </note>
          <note>
            Det är viktigt att det kommer fram resultat här, och som sagt
            gärna med ett hållbarhetsperspektiv. Vi behöver ett hållbarare
            Sverige, och där är skatteverktyget otroligt viktigt att verka
            för att skapa incitament för att skapa denna hållbarhet.
          </note>
          <note>
            Därför yrkar jag, som sagt, bifall till reservation 4 och hoppas
            att vi kan gå mot en tid då vi får lite mer hållbara folkrörelser
            i Sverige. Vi behöver det i detta land.
          </note>
          <note type="speaker">
            Anf. 130 THORALF ALFSSON (SD):
          </note>
          <note>
            Herr talman! Att sådana gigantiska energiinvesteringar håller
            på att genomföras i vårt land som redan har ett väl fungerande
            och fossilfritt elsystem är obegripligt. Om avsikten vore att
            minska koldioxidutsläppen borde investeringarna på hundratals
            miljarder i stället riktas mot transportsektorn där cirka 35 procent
            av de fossila utsläppen sker i dag.
          </note>
          <note>
            Det är Kungliga Vetenskapsakademiens energiutskott som uttrycker
            dessa hårda ord om vindkraftsutbyggnaden i en debattartikel som
            publicerades i Svenska Dagbladet under förra året. Det finns många
            stycken i artikeln som är värda att citera, men jag ska nöja mig
            med bara ytterligare ett stycke.
          </note>
          <note>
            Det är beklagligt att Sverige försatt sig i denna situation utan
            att det på något sätt varit nödvändigt. Behovet av fossilfri el
            i Sverige täcks av befintliga energikällor. Ur nationalekonomisk
            synpunkt måste i princip huvuddelen av kostnaden för en överdriven
            utbyggnad av vindkraften vara en förlust då den uppenbarligen
            inte behövs. Den svenska vindkraftutbyggnaden skulle inte ha varit
            möjlig utan omfattande subventioner (i form av elcertifikat) i
            mångmiljardklassen som därtill huvudsakligen gagnar utländsk industri.
          </note>
          <note>
            Det är en ganska kraftfull sågning av svensk vindkraftsutbyggnad
            av Kungliga Vetenskapsakademiens energiutskott.
          </note>
          <note>
            Nu är det dock inte bara elcertifikatet som är en subvention
            för vindkraften, som Kungliga Vetenskapsakademien skriver. Vindkraften
            har även en kraftig subvention när det gäller fastighetsskatten.
            Alla elproduktionsenheter oavsett om det är vindkraft, vattenkraft,
            kärnkraft eller annan typ av produktionsenhet betalar en fastighetsskatt.
            Kärnkraftsenheter har dessutom en effektskatt.
          </note>
          <note>
            Nu kan man tro att dessa fastighetsavgifter borde vara något
            så när på samma nivå, men så är inte fallet. För cirka sex år
            sedan var skillnaderna i fastighetsskatten inte så stora. Den
            var 0,5 procent för kärnkraft och vindkraft, medan den var 1,2
            procent för vattenkraft. Fastighetsskatten har sedan höjts i flera
            steg för vattenkraften och motsvarar i dag hela 2,8 procent. Vindkraftverk
            har däremot fått en sänkt fastighetsskatt till endast 0,2 procent.
            Det innebär en 14 gånger högre procentsats i fastighetsskatt för
            vattenkraft i jämförelse med vindkraft.
          </note>
          <note>
            I praktiken innebär detta att vattenkraften drabbas av en skatt
            på ca 8 öre per producerad kilowattimme, enligt Svensk Energi,
            som besökte skatteutskottet under hösten. Det kan liknas vid en
            kraftig straffbeskattning av en fossilfri energikälla, vilket
            hotar att leda till att framtida investeringar och reinvesteringar
            i vattenkraftverk får stryka på foten, något som skulle vara mycket
            olyckligt, inte minst då vattenkraften i dag får allt större krav
            på sig som reglerkraft för framför allt vindkraften.
          </note>
          <note>
            Kärnkraften har en skatt som motsvarar ca 5,5 öre per producerad
            kilowattimme. Den stora subventionen får vindkraften, som bara
            belastas med ca 0,5 öre per producerad kilowattimme. Det är en
            subvention som tillsammans med elcertifikaten fullständigt snedvrider
            konkurrensen mellan de olika energislagen, vilket Kungliga Vetenskapsakademien
            uppmärksammat. Men även företrädare för Sveriges energikrävande
            basindustri är kritiska till den rådande utvecklingen.
          </note>
          <note>
            Sverigedemokraterna anser att fastighetsskatten ska harmoniseras
            och göras mer jämbördig mellan de olika elproduktionsanläggningarna.
          </note>
          <note>
            Därmed yrkar jag bifall till reservation nr 3.
          </note>
          <note>
            Herr talman! Tonnageskatten har alliansregeringen valt att köra
            i långbänk. Den första utredaren redovisade sitt uppdrag redan
            i februari 2006. Sedan dess har inget hänt. I januari beslutade
            regeringen om ännu en utredning om tonnageskatten och andra stöd
            för sjöfartsnäringen. Utredaren har fått närmare två år på sig
            att redovisa sitt uppdrag. Därmed ligger en förändring och införande
            av tonnageskatt många år fram i tiden.
          </note>
          <note>
            Läget inom den svenska sjöfarten är akut, skriver företrädare
            för sjöarbetsmarknadens parter i ett brev till skatteutskottet.
            Den svenska sjöfartsnäringen har i dag inte möjlighet att konkurrera
            med utländska aktörer på lika villkor. Denna obalans har lett
            till att den svenskflaggade handelsflottan de senaste fyra åren
            har krympt med 98 fartyg och att det nu återstår endast 114 fartyg
            i det närmaste en halvering av den svenskflaggade handelsflottan.
            Därmed beräknas att närmare 5 000 svenska arbetstillfällen samt
            många säsongsjobb försvunnit. Med samma utveckling de kommande
            fyra åren kommer den svenska sjöfartsnäringen att riskera att
            bli mer eller mindre utraderad.
          </note>
          <note>
            Frågan är varför en sänkning av restaurangmomsen var så viktig
            och infördes med kort framförhållning men att svensk sjöfartsnärings
            vara eller icke vara prioriteras så lågt av alliansregeringen.
            Har Alliansens arbetslinje ännu inte gått till sjöss?
          </note>
          <note>
            Sverigedemokraterna anser att tonnageskatten bör genomföras skyndsamt
            för att skapa samma förutsättningar för svensk sjöfart som övriga
            konkurrentländer har.
          </note>
          <note>
            Därmed vill jag yrka bifall till reservation nr 6.
          </note>
          <note>
            Herr talman! Bristen på studentbostäder är stor i de flesta av
            Sveriges högskoleorter. Störst är bristen i storstäderna. Trots
            talrika vallöften från regionala och kommunala regeringsföreträdare
            har byggandet av studentbostäder inte kommit i gång till dags
            dato. Tvärtom har enligt Boverkets och SCB:s statistik byggandet
            av studentbostäder i princip upphört. För att stimulera byggandet
            av studentbostäder vill Sverigedemokraterna att studentbostäder
            klassificeras som elevhem, där ingen fastighetsavgift tas ut.
          </note>
          <note type="speaker">
            Anf. 131 JACOB JOHNSON (V):
          </note>
          <note>
            Herr talman! Skatt på företag, kapital och fastighet brukar gå
            under samlingsbegreppet kapitalskatter. Tidigare ingick även förmögenhetsbeskattning
            och arvsskatt här, men de är ju för närvarande avskaffade.
          </note>
          <note>
            Totalt inbringade dessa skatter mellan 100 och 200 miljarder
            kronor under 2000-talets första decennium, motsvarande mellan
            8 och 14 procent av de totala skatteintäkterna eller mellan 5
            och 9 procent av bnp. De två andra stora skattegrupperna skatt
            från konsumtion respektive arbete ger avsevärt större intäkter
            till samhället.
          </note>
          <note>
            I Sverige liksom några andra skandinaviska länder har vi sedan
            skattereformen i början av 1990-talet en så kallad dual beskattning,
            vilket innebär att kapitalinkomster beskattas separat från arbetsinkomster
            enligt en särskild skatteskala, för närvarande vanligen 30 procent
            samma skattesats oberoende av kapitalinkomst till skillnad från
            den progressiva skatteskalan för inkomster från arbete. Det medför
            till exempel att en förmögen person som har en kapitalinkomst
            på 1 miljon kronor om året får betala ca 300 000 kronor i skatt,
            medan en högavlönad expert, läkare, verkschef eller liknande som
            tjänar 1 miljon kronor om året på utfört arbete betalar ca 400
            000 kronor i skatt eller alltså 100 000 kronor mer än för den
            motsvarande arbetsfria kapitalinkomsten. Man kan verkligen fråga
            sig om det ska löna sig att arbeta eller att vara förmögen. Det
            är ett problem som den skatteöversyn som vi föreslår bör ta upp.
          </note>
          <note>
            Skattestatistisk årsbok sammanställer varje år utvecklingen vad
            gäller våra skatter, inklusive kapitalskatterna. I årsboken för
            2012 sägs bland annat att kapitalinkomster i allmänhet och kapitalvinster
            i synnerhet är starkt koncentrerade till hushåll med de största
            inkomsterna. Den tiondel av befolkningen som har de största vinsterna
            realiserade mer än 99 procent av totalsumman. Den ojämna fördelningen
            gör att kapitalvinsterna i hög grad har bidragit till den kraftigt
            ökande inkomstspridningen i samhället.
          </note>
          <note>
            Herr talman! De ökade ekonomiska skillnaderna drar isär Sverige.
            Ojämlikheten ökar, och kapitalvinsternas ojämna fördelning är
            en viktig orsak till detta. En annan viktig förklaring till den
            ökade inkomstspridningen är den avskaffade fastighetsskatten,
            som gett mycket stora skattesänkningar till välbärgade familjer
            i storstädernas solsideområden. Vi menar från Vänsterpartiets
            sida att det av fördelningspolitiska skäl, för att öka jämlikheten,
            minska inkomstspridningen men även för att få in välbehövliga
            skatteintäkter, att kapitalskatterna genomgående kan höjas, bland
            annat genom återinförande av fastighets-, förmögenhets- och arvsskatt,
            dock med rimliga fribelopp.
          </note>
          <note>
            Nu är det svårt att beräkna effekterna till exempel av en återinförd
            förmögenhetsskatt eftersom statistik om förmögenhetsfördelning
            saknas sedan förmögenhetsskatten avskaffades. Vi vet att 2007
            ägde 1 procent av de mest förmögna hela 25 procent av förmögenheterna.
            Men vi kan gå till vårt grannland Norge för att studera ett annat
            skattesystem. Där har man såväl fastighetsskatt som förmögenhets-
            och arvsskatt.
          </note>
          <note>
            Herr talman! Även bolagsskatten ingår bland kapitalskatterna.
            Regeringen har sänkt bolagsskatten från 26,3 procent till 22 procent
            med motiveringen att den internationella konkurrensen kräver sänkt
            bolagsskatt. Det är ett argument vars relevans jag starkt ifrågasätter.
          </note>
          <note>
            Sverige hade redan en totalt sett konkurrenskraftig bolagsskatt.
            En jämförelse visar till exempel att Sverige före sänkningen hade
            lägre bolagsskatt än genomsnittet för våra tio viktigaste handelspartner,
            inklusive de så kallade BRIK-länderna. Medelvärdet för dessa länder
            låg på drygt 29 procent om man väger de olika ländernas bolagsskattesats
            mot deras vikt för Sverige som handelspartner. För att ge några
            exempel kan jag nämna att Tyskland har 30 procent, Norge 28 procent,
            USA 39 procent och Brasilien 34 procent i bolagsskatt.
          </note>
          <note>
            Nu gäller dessa jämförelser den formella nivån på bolagsskatten.
            Om vi i stället tittar på den verkliga bolagsskattenivån i Sverige
            är den i praktiken mycket lägre på grund av förmånliga avdragsmöjligheter
            för räntekostnader, avskrivningar, periodiseringar med mera. Skatteverket
            redovisar varje år hur stora dessa justeringar är. De senaste
            siffrorna är för 2010. Då hade företag som gick med vinst efter
            alla avdrag en inbetald skatt på enbart 13,7 procent. Ser man
            till perioden 20002010 var den inbetalda skatten i förhållande
            till företagens resultat efter finansnetto i genomsnitt endast
            ca 15 procent. Det är orimligt att påstå något annat än att bolagsskatten
            i Sverige har varit mycket konkurrenskraftig också internationellt
            sett.
          </note>
          <note>
            Herr talman! Jag beskrev inledningsvis vårt så kallade duala
            skattesystem och de effekter det medför. I betänkandet belyses
            det väl av två exempel, nämligen 3:12-reglerna och det som kallas
            carried interest. Jag tar upp dessa frågor i reservation 2, som
            jag passar på att yrka bifall till.
          </note>
          <note>
            I somras presenterade ESO, Expertgruppen för offentlig ekonomi,
            en uppföljning av hur 3:12-reglerna för fåmansföretag används.
            Som vi har hört tidigare här fick vi en presentation av det i
            utskottet. Enligt rapporten kom man bland annat fram till att
            reglerna leder till utbredd omvandling av inkomster från tjänst
            till inkomster av kapital för att tillgodogöra sig den lägre skatten
            på kapitalinkomster. Detta utförs främst av manliga höginkomsttagare,
            revisionsbyråer etcetera, vilket bland annat leder till ökade
            inkomstskillnader efter skatt i samhället i stort. Men författarna
            har även funnit att nybildade fåmansföretag gör färre reala investeringar,
            att andelen fåmansföretag som är holdingbolag och skalbolag har
            ökat, och att det sparade gränsbeloppet till holdingbolag kan
            uppskattas motsvara så mycket som 23 miljarder kronor i framtida
            förluster i skatteintäkter, även om den siffran är osäker. Den
            omfattande inkomstomvandlingen leder till en missvisande makroekonomisk
            statistik, eftersom nya fåmansföretag som uppenbart har gjorts
            primärt av skatteplaneringsskäl kan tolkas som bevis för nyföretagandet
            medan det i själva verket handlar om skatteplanering.
          </note>
          <note>
            Med anledning av rapporten ställde jag en interpellation till
            finansminister Anders Borg, som då tillbakavisade mina frågor
            om utvärdering av reglerna med anledning av rapporten och sade
            att han inte hade ingen avsikt att vidta några åtgärder beträffande
            3:12-reglerna. Men det var i höstas, i november. Sedan dess har
            något hänt. Ekot tog upp frågan för en dryg månad sedan, och då
            uttalade sig Borg lite annorlunda. Då kritiserade han att högavlönade
            använder reglerna för skatteplanering och att agerandet undergräver
            systemets legitimitet. Now we are talking, skulle man kunna säga.
          </note>
          <note>
            Utskottsmajoriteten konstaterar i betänkandet lakoniskt att indikationer
            på ökad aggressiv skatteplanering med hjälp av 3:12-reglerna enligt
            ett uttalande från finansministern har medfört att regeringen
            avser att se över reglerna så att de inte missbrukas. Jag välkomnar
            naturligtvis detta men anser fortfarande att en ordentlig utvärdering
            av reglerna behöver göras.
          </note>
          <note>
            En liknande problemställning gäller det som kallas för carried
            interest, som är en typ av ersättning eller pengar som betalas
            till förvaltare av private equity eller hedgefonder. Det är i
            huvudsak en prestationsbaserad form av ersättning baserad på inkomsten
            i investeringarna, och det syftar till att skapa ett intresse
            hos fondförvaltaren av att fonden utvecklas väl. Nu pågår rättslig
            prövning om dessa ersättningar ska beskattas som lön eller som
            kapitalinkomst. Skatteverkets bedömning är att carried interest
            ska ses som ersättning för det värdeskapande arbete som riskkapitalisternas
            rådgivare har stått för. Eftersom det arbetet har utförts inom
            ramen för rådgivningsbolagen bör carried interest beskattas som
            inkomst av tjänst i de anställningarna enligt gällande lag.
          </note>
          <note>
            Vänsterpartiet anser att detta bör förtydligas i lagstiftningen,
            så att det klart ska framgå att carried interest ska beskattas
            på motsvarande sätt som bonus i inkomstslaget tjänst och att arbetsgivaravgifter
            ska utgå.
          </note>
          <note>
            Herr talman! Låt mig avslutningsvis bara säga att jag givetvis
            står bakom övriga V-reservationer, till exempel när det gäller
            avdrag för forskning och utveckling för små och medelstora företag,
            men att jag för tids vinnande avstår från att yrka bifall till
            dessa.
          </note>
          <note type="speaker">
            Anf. 132 ULF BERG (M):
          </note>
          <note>
            Herr talman! Jag tänkte börja med att tillägna denna debatt vår
            ordförande i skatteutskottet, Henrik von Sydow, som firar sin
            födelsedag här och nu. Vad kan man mer begära än att få vara med
            om en skattedebatt? Vi ska försöka göra den så bra som möjligt
            ur ordförandens perspektiv.
          </note>
          <note>
            Jag börjar med att yrka bifall till utskottets förslag i SkU17
            och avslag på samtliga reservationer.
          </note>
          <note>
            Detta betänkande behandlar allmänna motioner inom området beskattning
            av företag, kapital och fastigheter. Detta är ett viktigt ämnesområde,
            där vi i Alliansen har genomfört ett stort antal förbättringar.
            Vi har genomfört förändringar i de så kallade 3:12-reglerna, tagit
            bort förmögenhetsskatten och sänkt arbetsgivaravgifter generellt
            men även för ungdomar upp till 26 år och för äldre från året efter
            att de har fyllt 65. Vi har sänkt restaurangmomsen och sänkt bolagsskatten.
          </note>
          <note>
            Det kan inte nog understrykas vikten av ett välmående och konkurrenskraftigt
            näringsliv. Höga skatter som inte företagen kan bära leder ofelbart
            till utslagning och flytt av produktion eller hela företag utanför
            våra gränser. Det i sin tur leder till att vi får svårigheter
            att finansiera vår välfärd i form av rättsväsen, skola, vård och
            omsorg, för att ta några viktiga exempel. Då landar vi i arbetslinjen
            och vikten av att de som kan och vill arbeta kan göra det. Men
            då behöver vi jobben.
          </note>
          <note>
            Vi lever fortfarande i en konjunktur som inte visar allra bästa
            formen. Mot bakgrund av det kan vi konstatera att vår politik
            med ordning och reda i statens finanser har gjort att vi klarat
            oss bra på det stormande havet. Men arbetslösheten är utan tvekan
            ett gissel, speciellt för våra ungdomar som fortfarande inte kommit
            in på vår arbetsmarknad. Det är då mycket underligt att Socialdemokraterna
            föreslår dubblerade arbetsgivaravgifter för ungdomar. Denna ungdomsskatt
            kommer naturligtvis att göra det ännu svårare att komma in på
            arbetsmarknaden.
          </note>
          <note>
            Jag tillhör dem som sätter stort hopp till Företagsskattekommittén.
            Jag förväntar mig bra förslag som ytterligare förbättrar klimatet
            för våra hårt arbetande företagare. När det gäller skatt på kapital
            är det nödvändigt med skatter som inte förhindrar kapital att
            leta sig till företag. Forskningen visar tydligt att en bred kapitalbas
            leder till ökat företagande men även till höjda löner inom dessa
            branscher. Jag misstänker dock att alla inte kommer att jubla
            om ägarskatterna sänks. Men det är ack så nödvändigt för jobben.
          </note>
          <note>
            Herr talman! Vi har i dag fokus på några få företag som slussar
            ut vinstmedel till skatteparadis. Vi har vidtagit åtgärder för
            att hindra ren skatteplanering av den osunda varianten. Med all
            säkerhet kommer ytterligare skärpningar att komma som förslag.
            Men det är viktigt att inte låta sig förblindas av undantagen.
            De flesta företagare arbetar hårt, och kapital som frigörs i verksamheten
            återinvesteras.
          </note>
          <note>
            Många har satt hus och hem i pant för att starta företag. Kan
            kapitalanskaffningen underlättas kommer säkert sömnen hos en del
            företagare att bli bättre när det är dåliga tider. Det är naturligtvis
            en avgörande skillnad om maskinen är betald eller om det är ett
            lån på huset upp till nocken som finansierar det hela.
          </note>
          <note>
            Sedan är det viktigt att framhålla att alla företag inte blir
            framgångsrika. En del kommer att tvingas till nedläggning. Därför
            är dagens platt-tv-apparater billigare än gårdagens, och alla
            har inte klarat av den konkurrensen. Marknadsekonomi var namnet.
            Det är något som kräver klara regler och kontroller för att fungera,
            inte full frihet som en del kanske tror. En bra ishockeymatch
            i Leksand kräver tydliga regler och bra lag men också en bra domare.
            På förekommen anledning tänker jag också tillägga: en god ekonomi.
          </note>
          <note>
            Herr talman! Trots lågkonjunkturen ökar antalet sysselsatta.
            Vi har i dag över 200 000 fler i sysselsättning jämfört med 2006.
            Det är lika många färre i utanförskap. Vi minns alla den sysselsättningslösa
            tillväxt som fanns när Alliansen tog över ansvaret att leda landet.
            Det visar tydligt att politik gör skillnad. Det är viktigt att
            påminna om att det, hur besluten än formuleras, i slutändan är
            medborgarna som får betala kalaset.
          </note>
          <note>
            Vi är ett exportberoende land, och då drabbar lågkonjunkturen
            oss extra hårt. Då är det inte mer av det som inte fungerade förr
            som är medicinen. Det verkar som om Socialdemokraterna gärna ser
            tillbaka och tycker att det var bättre förr.
          </note>
          <note>
            Var det bättre med en förmögenhetsskatt som gjorde att kapitalet
            försvann till skatteparadis utan möjlighet för Skatteverket att
            kontrollera? Nu finns det informationsutbytesavtal, och vi kan
            se hur kapitalet åter strömmar in i vårt land. Det är kapital
            som ofta kan användas för att utveckla befintliga men även nya
            företag. Låt oss inse att förmögenhetsskatten bara var till för
            dem som inte hade råd att planera bort den.
          </note>
          <note>
            Fastighetsskatten, där grannens fastighetsköp lade grunden till
            nya och högre taxeringsvärden, med kraftigt ökad skatt som följd,
            tvingade i vissa fall bort människor från sina hem när grannens
            inkomst avgjorde nivån på skatten, inte den egna och många gånger
            kanske betydligt lägre lönen. Dagens fastighetsavgift är förutsägbar,
            och det underlättar naturligtvis i människors vardag.
          </note>
          <note>
            Det finns en pågående utredning som ser över beskattningen av
            hyresrätter och vissa andra boendeformer. De rödgröna vill värna
            studentboenden. Dessa boenden ingår i den tillsatta utredningen.
            Därför måste man fundera på om det är nödvändigt att slå in öppna
            dörrar. Varför inte avvakta utredningens förslag? Börjar oppositionspartierna
            fundera över klokskapen i att de sade nej till reformen om andrahandsuthyrning?
          </note>
          <note>
            Det är fortfarande lite svårt att följa vad Socialdemokraterna
            vill med sin skattepolitik. De socialdemokratiska ledamöterna
            från skatteutskottet har ofta tagit i så de har blivit högröda
            i ansiktet när man har ondgjort sig över låg- och medelinkomsttagarna,
            som har fått skattesänkningar tack vare jobbskatteavdraget.
          </note>
          <note>
            Olika rapporter har ifrågasatts om de visar på att arbetslinjen
            fungerat bättre med jobbskatteavdragen. Stefan Löfven går till
            och med ut och säger att om det införs ett femte jobbskatteavdrag
            ska det inte tas bort om man vinner valet. Delar Leif Jakobsson
            sin partiledares syn, och tänker han beordra rättning i det socialdemokratiska
            ledet? Eller blåser han till anfall mot sin partiledare i frågan?
          </note>
          <note>
            Vad säger Vänsterpartiet om denna inriktning? Om nu Socialdemokraterna
            nöjer sig med en skattechock på 30 miljarder så tycker Vänsterpartiet
            att höjda skatter med över 90 miljarder är den rätta medicinen
            för att få fart på hjulen.
          </note>
          <note>
            Och vi har hört här från talarstolen att Vänsterns representant
            Jacob Johnson nästan har en tår i ögat av att sakna förmögenhetsskatten
            och arvs- och gåvoskatten. Det är ingenting som vi saknar. Skatt
            på kapital är alltid skadligt.
          </note>
          <note>
            Herr talman! Tonnageskatten har varit en fråga som vi tidigare
            haft en bred uppslutning kring. Äntligen är en utredning om hela
            sjöfartsnäringen tillsatt. Den tidigare utredningen tog inte hänsyn
            till de problem som kan uppstå. Nu hoppas vi att bra lösningar
            kommer att läggas fram som en gång för alla gör att frågan om
            tonnageskatt kommer att få sin lösning.
          </note>
          <note>
            Noteras kan att vid ett införande av tonnageskatt gynnas näringen
            av den sänkta bolagsskatten, och i den delen är det tråkigt att
            Socialdemokraterna vill försämra för sjöfartsnäringen.
          </note>
          <note>
            Vi kan konstatera att skillnaden mellan den socialdemokratiska
            politiken och regeringspolitiken är tydlig. Vi säger att näringslivet
            ska ha goda förutsättningar. Sverige ska inte sticka ut. Vi ska
            inte ha skattesatser som jagar i väg någon, men vi ska inte heller
            gynna banker och elbolag i en utsträckning som är fullständigt
            orealistisk.
          </note>
          <note>
            Herr talman! Jag yrkar ännu en gång bifall till förslaget i betänkandet.
          </note>
          <note type="speaker">
            Anf. 133 LEIF JAKOBSSON (S) replik:
          </note>
          <note>
            Herr talman! Man kan med moderna datorhjälpmedel studera texter.
            Jag ska göra det när det gäller Ulf Bergs anförande och hur många
            gånger ordet utredning nämndes som svar på politiska problem och
            krav.
          </note>
          <note>
            Det senaste som handlade om tonnageskatten tycker jag faktiskt
            är anmärkningsvärt. Ulf Berg säger: Nu äntligen blir det en utredning.
          </note>
          <note>
            Ja, det skulle man kanske kunna säga, eftersom riksdagen så länge
            har påtalat behovet av att det faktiskt kommer en tonnageskatt.
            Men då måste man ställa sig frågan: Vad har hänt mellan 2006 och
            2013?
          </note>
          <note>
            Nu säger Ulf Berg: Den gamla utredningen dög inte riktigt.
          </note>
          <note>
            Vad har ni sysslat med sedan 2006? Okej, ni kunde få 2007 på
            er att inse att ni måste utreda mer. Men nu är det 2013. År efter
            år har sjöfartsnäringen berättat om att den svenska näringen minskar
            och de svenska jobben flaggas ut. Och när man äntligen kommer
            till skott behöver man nästan två år på sig.
          </note>
          <note>
            Det här är inte den enda utredning med besvärliga frågor eller
            frågor som regeringen tycker är besvärliga som skickas över valet
            i utredningar. Det ser vi på område efter område. Man tillsätter
            en utredning och låter den jobba över valet så att man slipper
            ta i den.
          </note>
          <note>
            Nu har vi sjöfartsnäringen på besök nästa vecka i utskottet.
            Jag undrar om vi inte, Ulf Berg, skulle kunna ta ett initiativ
            och säga till regeringen: Nej, vi förväntar oss faktiskt att det
            kommer ett skarpt förslag när det gäller tonnageskatten innan
            det här året är slut.
          </note>
          <note>
            Det vore väl rimligt. Det här borde man väl kunna hinna på två
            hela mandatperioder.
          </note>
          <note type="speaker">
            Anf. 134 ULF BERG (M) replik:
          </note>
          <note>
            Herr talman! Låt oss först påminna oss om att er partikamrat
            Peter Hultqvist, som satt i konstitutionsutskottet, sparade 300
            miljoner kronor på Regeringskansliet. Tack och lov kom det en
            ny försteman där, och vi fick tillbaka pengarna. Men det är klart
            att 300 miljoner kronor innebär att resurserna för regeringen
            dras ned bara så att vi påminner oss om den delen.
          </note>
          <note>
            Då kan vi också ställa oss en fråga. År 2004 kom det ett tillkännagivande.
            Regeringen hade två år på sig. Varför gjorde man ingenting då,
            om det bara vara att knäppa med fingrarna och leverera en ny lagstiftning?
          </note>
          <note>
            För drygt en vecka sedan fanns jag här under en debatt om tonnageskatten.
            Det var en interpellation som finansministern svarade på. Både
            finansministern och jag frågade då Lars Johansson, som var den
            som hade interpellerat: Hur löser man problematiken med den skatteskuld
            som finns, med avdragsregler och liknande, som rederinäringen
            har skjutit framför sig?
          </note>
          <note>
            Lars Johansson klarade inte av att leverera ett förslag på hur
            man skulle göra. Det är jättebra om vice ordföranden i skatteutskottet
            nu levererar ett förslag. Då lovar jag att framföra det. Men jag
            vill veta hur det ser ut. Man måste ju se helheten det tycker
            jag är viktigt. Det är lätt att säga, som du gjorde i ditt anförande,
            att till exempel bolagsskatten var en katastrof. Men varför sänker
            då Socialdemokraterna bolagsskatten, om det är så galet? Det gör
            ni ju de facto, och sedan vill ni höja från vår nivå.
          </note>
          <note>
            Det skulle jag gärna vilja ha svar på.
          </note>
          <note type="speaker">
            Anf. 135 LEIF JAKOBSSON (S) replik:
          </note>
          <note>
            Herr talman! Utredningen om tonnageskatten kom 2006, och det
            tillträdde en ny regering 2006. Den har alltså nu haft drygt sex
            år på sig. Vad har den kommit fram till?
          </note>
          <note>
            Det finns nog frågor som vi måste lösa, och då tillsätter vi
            en ny utredning och skjuter den över nästa val, så att frågan
            inte behöver komma upp.
          </note>
          <note>
            Det jag frågade Ulf Berg var: Det kan väl ändå inte vara rimligt?
            Kan vi inte komma överens om i utskottet att säga till regeringen:
            Se till att bryta ut den frågan och kom tillbaka med tonnageskatten
            innan året är slut? Det kan väl bli en bra present till alla de
            representanter för sjöfartsnäringen som på tisdag kommer till
            oss i utskottet att vi lyssnar på dem riktigt ordentligt och faktiskt
            gör något. Det tycker jag vore rimligt.
          </note>
          <note>
            Jag funderar också på något annat. Ulf Berg säger i sitt anförande:
            Vi har gång på gång förbättrat 3:12-reglerna. Ja, det är, precis
            som jag innan, bra när det gäller företag, viktiga företag som
            bedriver företagsverksamhet. Men vi fick reda på att en fjärdedel
            av de företag som hade nystartats under de senaste åren inte bedriver
            någon näringsverksamhet utan bara finns till för att omvandla
            inkomst av tjänst till inkomst av kapital och på det sättet komma
            undan statlig skatt och komma undan värnskatten.
          </note>
          <note>
            Även ni måste väl se att det är förödande för tilltron till skattesystemet
            om det får lov att fortgå. En fjärdedel av alla nystartade företag
            är inte några stycken i kanten, utan detta är ett riktigt stort
            problem.
          </note>
          <note>
            Vi ska, som jag sade, diskutera det på fredag här i kammaren.
            Finansministern har nu omvänt sig och sagt att han ska göra något
            åt det. Jag gissar att det blir en utredning som kommer att få
            sitta över valet 2014.
          </note>
          <note type="speaker">
            Anf. 136 ULF BERG (M) replik:
          </note>
          <note>
            Herr talman! Det blev tyvärr tomt i fråga om lösning på tonnageskatten
            jag fick ingen lösning. Jag tror egentligen inte att någon har
            det heller. Det är en mycket komplicerad fråga som man nog måste
            vända och vrida på och se från olika håll och kanter för att lösa
            ut detta med miljarder i skatt. Jag har som sagt inte fått någon
            lösning på det.
          </note>
          <note>
            En annan fråga som har varit uppe i debatten är hyresrätten.
            Där finns det också en utredning. Leif Jakobsson verkar inte vara
            någon vän av utredningar. Men jag tror nog att det, när man sysslar
            med lagstiftningsarbete, är viktigt att göra det grundligt och
            inte lämna saker och ting åt slumpen. Det är nog bra att man ser
            över det.
          </note>
          <note>
            Vi kan fundera lite över nivån på skatten för en hyresrätt. Taket
            är i dag ca 1 300 kronor per lägenhet, 110 kronor i månaden. Jag
            är inte helt övertygad om att det kommer att bli rusning till
            att bygga hyresrätter om vi tar bort skatten.
          </note>
          <note>
            Det var enligt Leif Jakobsson subventionerat. Då måste jag fråga:
            Vill Socialdemokraterna ta bort ränteavdragen för bostadsrätter
            och villor? Är det detta man vill, eller vad är det för subvention
            som ni pratar om? Det skulle jag vilja ha svar på. Jag kan nu
            konstatera att Leif Jakobsson inte har den möjligheten, men jag
            tror att vi kommer att debattera den frågan vidare.
          </note>
          <note>
            Jag tror att det är helt andra saker som behövs när det gäller
            byggnation och annat, för att få fart på en marknad som i dag
            är för dåligt konkurrensutsatt och där det byggs alldeles på tok
            för dyrt. Det är mycket krångliga regler. Men det håller vi också
            på att utreda, för säkerhets skull.
          </note>
          <note type="speaker">
            Anf. 137 MATS PERTOFT (MP) replik:
          </note>
          <note>
            Herr talman! När Ulf Berg började sitt anförande undrade jag
            lite grann vilka frågor vi skulle debattera i dag. Det verkar
            vara ett axplock av allt möjligt.
          </note>
          <note>
            Jag vill ställa en fråga om något som länge har intresserat mig.
            Ulf Berg nämnde nedsättningen av arbetsgivaravgiften för unga.
            Jag kan hålla med Ulf Berg om slutsatsen att om man skulle höja
            den kommer det antagligen att försvinna en del jobb.
          </note>
          <note>
            Men min fråga som jag aldrig har fått något svar på från Alliansens
            sida är: Hur många jobb skapades genom den nedsättningen? All
            expertis, folk som undersöker, ekonomer och nationalekonomer säger
            att det inte skapade några jobb. Det är en helt annan sak att
            jobb kanske försvinner när man höjer efter sex års nedsättning.
            Men den springande punkten var ju att alliansregeringen fixade
            detta för att man skulle skapa nya jobb och få fler unga anställda.
            Jag har aldrig hört någon kunna försvara detta.
          </note>
          <note>
            Jag undrar, eftersom Ulf Berg väljer att lyfta upp detta: Hur
            många jobb har egentligen skapats genom den nedsättningen?
          </note>
          <note type="speaker">
            Anf. 138 ULF BERG (M) replik:
          </note>
          <note>
            Herr talman! Jag tror inte att man kan läsa hos SCB att det är
            50 733 personer, utan jag tror att man måste se politiken när
            det gäller arbetslinjen i sin helhet. Vi vet i dag att det är
            betydligt fler än 200 000 som har gått från utanförskap till sysselsättning.
            Det är klart att det finns ungdomar bland dem. Det visar tydligt
            att om man gör rätt saker med skatter får man en positiv effekt.
          </note>
          <note>
            Varför höjer vi skatten på cigaretter, snus och alkohol? Jo,
            därför att vi vill dämpa efterfrågan, eftersom vi har gjort analysen
            att det är skadliga produkter. Det är naturligtvis på precis samma
            sätt om man sänker skatten.
          </note>
          <note>
            Att förmögenhetsskatten har försvunnit är positivt. Det leder
            till en bättre kapitalstock. Att vi har sänkt skatterna på inkomster
            är otroligt positivt. Om Mats Pertoft och jag startar en firma
            är det ju väldigt bra om det finns en kundkrets som har någon
            krona kvar i plånboken. Det kanske är viktigare än att titta på
            den exakta nivån på arbetsgivaravgiften, även om kostnaden för
            ett företag naturligtvis också är viktig. Det är hela tiden en
            balansgång.
          </note>
          <note>
            Det är väl bara att konstatera att alliansregeringen, med finansminister
            Anders Borg i spetsen, internationellt sett har gått en fantastiskt
            bra balansgång och på ett helt annat sätt har lyckats få en tillväxt
            som också ger sysselsättning, vilket inte alls var fallet 2006.
          </note>
          <note>
            Jag är därför ganska positivt inställd, och jag hoppas, precis
            som Mats Pertoft, att vi kan öka vindkraftsbyggnation och så vidare
            så att det kommer oss till del, i alla fall när det gäller småskalighet.
          </note>
          <note type="speaker">
            Anf. 139 MATS PERTOFT (MP) replik:
          </note>
          <note>
            Herr talman! Ulf Berg kanske kan hjälpa till att få Anders Borg
            att tillsätta denna utredning om vindkraftskooperativ som Anders
            Borg vid något tillfälle har utlovat, detta på tal om alla utredningar.
          </note>
          <note>
            Jag noterar ändå att Ulf Berg inte kan svara på min fråga om
            det har skapats några jobb genom halveringen av arbetsgivaravgiften
            för unga. Jag noterar också att han där är helt överens med den
            samlade expertisen som säger att det inte har skapats några jobb
            på det sättet. Det har varit en ineffektiv åtgärd. Sedan är det
            en helt annan sak vad som händer om man höjer den.
          </note>
          <note>
            Men jag kan konstatera att alliansregeringen har använt ett antal
            miljarder på en ineffektiv åtgärd för att skapa jobb åt unga.
            Man har inte skapat några jobb åt unga. Antagligen hade jobben
            skapats på ett annat sätt ändå.
          </note>
          <note>
            Min poäng i det hela är att ni inte har någon politik för att
            skapa jobb åt unga tyvärr. Det är ganska bedrövligt när vi har
            en så hög arbetslöshet som vi har bland ungdomar. Jag tror att
            det är den fråga som främst sysselsätter många ungdomar, föräldrar
            och andra människor i vårt land. Ni måste ha klara, tydliga och
            effektiva åtgärder för att få ungdomar i arbete. Men er främsta
            åtgärd har alltså inte skapat fler arbeten.
          </note>
          <note type="speaker">
            Anf. 140 ULF BERG (M) replik:
          </note>
          <note>
            Herr talman! Man kan ge sig ut i den otäcka verkligheten, till
            exempel till Sälen eller några andra turistorter. När jag talar
            med företagare i fjällvärlden som sysselsätter många ungdomar
            säger de att detta är guld värt. De säger att det inte alls skulle
            ha varit lika positivt för deras näring om inte den här sänkningen
            hade skett. De ger alltså beskedet att vad vi än gör ska vi inte
            ta bort den.
          </note>
          <note>
            Jag är ganska övertygad om att just detta är mycket svårt att
            mäta. Om man åker upp till Skistar i Sälen säger de kanske att
            de har anställt 14 till tack vare denna reform. Det kan vara 100
            till. Men det är otroligt svårt att räkna på effekterna. Men när
            man träffar människor ute i verkligheten vittnar de ofta om detta.
          </note>
          <note>
            När det gäller sänkningen av restaurangmomsen har SCB uppfattningen
            att den har gett 5 0006 000 nya jobb. Det är fantastiska siffror.
          </note>
          <note>
            Vi kan konstatera att vi under denna långa lågkonjunktur har
            hållit sysselsättningen uppe på en hygglig nivå. Sedan är jag
            den förste att hålla med Mats Pertoft om att ungdomsarbetslösheten
            är ett gissel eftersom det går fort att tappa självförtroendet
            när man inte blir sedd och inte blir efterfrågad. Därför måste
            det vidtas ytterligare åtgärder. Och vi vet att regeringen snart
            kommer med ytterligare subventioner för att få in ungdomar i arbete.
            Jag tror att det är mycket viktigt att vi lyckas med det. Lärdomarna
            från 1990-talets början var nämligen att generationer slogs ut
            och inte kom tillbaka. Vi ska naturligtvis hjälpas åt så att det
            absolut inte sker.
          </note>
          <note type="speaker">
            Anf. 141 JACOB JOHNSON (V) replik:
          </note>
          <note>
            Herr talman! När Moderaterna och alliansregeringen kom till makten
            var det mycket tal om att de skulle minska utanförskapet och arbetslösheten.
            Nu ser vi resultatet efter snart två mandatperioder. Skillnaderna
            har ökat. Exempelvis har inkomstskillnaderna ökat mycket. Vi har
            fortfarande en massarbetslöshet.
          </note>
          <note>
            Regeringen har genomfört skattesänkningar som till stor del har
            finansierats genom försämrade socialförsäkringar sjukersättning
            och a-kassa. Jag menar att detta har lett till ett ökat utanförskap
            och inte ett minskat utanförskap.
          </note>
          <note>
            Som jag sade i mitt anförande förklaras en hel del av denna ökade
            inkomstspridning av kapitalvinsternas mycket ojämna fördelning.
            Är det inte någonting som oroar även en moderat att den rikaste
            decilen har fått de största förbättringarna och att den fattigaste
            decilen har fått det sämre?
          </note>
          <note>
            Sverige drivs isär. Är inte det någonting som oroar Moderaterna?
            Kan ni inte se att just kapitalskatterna har en betydelse i detta
            sammanhang? Borde det inte vidtas några åtgärder för att man ska
            få en jämnare inkomstfördelning och på det sättet också kunna
            minska utanförskapet och kunna höja till exempel ersättningarna
            till a-kassan och så vidare? Det är mina frågor till Ulf Berg.
          </note>
          <note type="speaker">
            Anf. 142 ULF BERG (M) replik:
          </note>
          <note>
            Herr talman! Jag tycker definitivt att man ska förändra skatterna.
            Men då ska man se till att sänka kapitalskatterna så att de gör
            ännu mer nytta i företagande.
          </note>
          <note>
            Jag hoppas att vi är överens om att skatt på kapital är skadlig.
            Vi hade en hearing i skatteutskottet, och alla experter som vi
            frågade nämnde just det. Jag tror till och med att jag personligen
            ställde en fråga om detta.
          </note>
          <note>
            Då är det lite underligt att Vänsterpartiet vill återinföra förmögenhetsskatten.
            Och som om det inte räcker ska vi också ha arvs- och gåvoskatt.
            Jag antar att även fastighetsskatten var bättre förr i Vänsterns
            värld. Det var då en änka med låg pension fick se grannarna sälja
            sina fastigheter för miljonbelopp. Det gjorde att taxeringsvärdena
            skenade i väg, vilket i sin tur resulterade i att hon fick flytta
            från fastigheten.
          </note>
          <note>
            Vad var det som var bra med det systemet, och var det förutsägbart?
          </note>
          <note>
            Sedan slår det naturligtvis mot dem som har betalat de höga skatterna
            när man avskaffar vansinniga konstruktioner. Jag bor på landet
            i Dalarna och har inte någon hög taxering och har inte betalat
            någon hög skatt. Om man går in och gör någonting åt den skatten
            kan jag inte få del av den eftersom jag knappt har betalat den.
            Då är det bra att vi får bort sådana delar.
          </note>
          <note>
            Jag måste ställa en fråga. Tror inte Vänsterpartiet på forskningen
            när det gäller skatt på kapital? Är det huvudsaken att alla får
            det lika dåligt? Då är det rättvist. Är det inte bättre att se
            till att vi skapar nya företag och nya jobb så att ungdomar och
            de som befinner sig i utanförskap får dessa jobb, så att de kan
            gå till ett jobb och bli sedda och hörda och få uppmuntran? Varför
            kan vi inte enas om den politiken? Varför ska vi hela tiden se
            till att skatta människor till döds?
          </note>
          <note type="speaker">
            Anf. 143 JACOB JOHNSON (V) replik:
          </note>
          <note>
            Herr talman! Ulf Berg säger att skatt på kapital är skadlig.
            Slutsatsen av det är väl att all kapitalbeskattning ska avskaffas,
            Ulf Berg? Då kommer det att vara ännu mer lönsamt med arbetsfria
            kapitalinkomster och vara ännu mer en politik för de förmögna
            och mindre en politik för ett arbetande folk.
          </note>
          <note>
            Vi kan jämföra med vårt grannland Norge. Där genomförde man en
            skattereform efter regeringsskiftet 2006 där vårt systerparti
            Sosialistisk Venstreparti var med. Man gjorde en omfördelning
            så att förmögenhetsbeskattningen och kapitalbeskattningen höjdes
            och beskattningen på arbete sänktes något. Det verkar som om man
            kan leva ganska bra i Norge trots att man har arvsbeskattning,
            förmögenhetsbeskattning och fastighetsbeskattning.
          </note>
          <note>
            Skatteexperter brukar också säga att beskattningen av fastigheter
            egentligen är en ganska sund skattekälla. Den är säker.
          </note>
          <note>
            Sedan måste man naturligtvis ha fribelopp och olika regler runt
            detta. När det gäller skräckexemplen om de fattiga damerna som
            bor i skärgården och vilkas fastigheter har stigit med miljonbelopp,
            vilket gör att de inte kan bo kvar, kan jag säga följande.
          </note>
          <note>
            För det första fanns det tidigare en begränsningsregel. För det
            andra har de ju de facto fått en stor ökning av sin förmögenhet.
          </note>
          <note>
            Den moderata politiken och allianspolitiken leder till ökade
            klyftor. Det finns ingen vilja från er att komma till rätta med
            detta.
          </note>
          <note>
            Den väg som regeringen nu beträder leder alltmer till ett tvåtredjedelssamhälle
            och en ökad utslagning. De rikaste ska alltså kunna sitta och
            inte behöva betala någon skatt alls på sina kapitalinkomster.
            Det får Ulf Berg stå för, men det står inte vi i Vänsterpartiet
            för.
          </note>
          <note type="speaker">
            Anf. 144 ULF BERG (M) replik:
          </note>
          <note>
            Herr talman! Det är naturligtvis oerhört viktigt att vi fortsätter
            att sänka skatten när statsfinanser så tillåter. Om man tar jobbskatteavdraget
            som ett jättebra exempel är det precis motsatsen till det Jacob
            Johnson säger. Vi har konstruerat ett system som slår stopp vid
            ungefär 28 000; över den månadslönen får man inga extra jobbskatteavdrag.
            Detta har gjort att väldigt många har fått en trettonde månadslön.
          </note>
          <note>
            Det handlar om att få människor att gå ifrån utanförskap av olika
            slag, till exempel sjukskrivningar. Man konstaterade att det var
            ett system som var helt ohållbart. Vi förtidspensionerade 140
            människor om dagen, och samtidigt vet vi att risken för en för
            tidig död är överhängande om du hamnar i förtidspension. Det behöver
            man kanske inte vara forskare eller Einstein för att lista ut
            det handlar om att bli sittande i kanske en lägenhet utan ett
            socialt nätverk och utan arbetskompisar att gå till.
          </note>
          <note>
            Som polis träffade jag ibland under somrarna dem som använde
            sig av flaskan under semestern. De fungerade övriga tiden av året
            därför att de hade en social gemenskap att gå till, och då fungerar
            man. Men helt plötsligt blir man sittande själv, det är ingen
            som ser en och så vidare. Jag tror att det är otroligt viktigt
            att vi fortsätter arbetet med att göra människor sedda och behövda.
            Det är en glädje att få se dem.
          </note>
          <note>
            Jag träffar en del av dem som har fått en förnyad chans att få
            ett jobb, bli sedda och liknande. Därför är jag beredd att fortsätta
            slåss för den politik med arbetslinjen vi har i Alliansen. När
            du får ett arbete får du nämligen en helt annan glöd i ögonen,
            och den är fantastiskt trevlig att få ta del av.
          </note>
          <note type="speaker">
            Anf. 145 GUNNAR ANDRÉN (FP):
          </note>
          <note>
            Herr talman! Även jag vill naturligtvis ansluta mig till dem
            som gratulerar skatteutskottets ordförande Henrik von Sydow på
            födelsedagen.
          </note>
          <note>
            Det är svårt att förstå att det skulle finnas bättre sätt att
            högtidlighålla denna högtidsdag än att få lyssna till denna debatt
            om det spännande ämnet beskattning av företag, kapital och fastigheter.
            Jag kan inte riktigt förstå det, särskilt som vi har fått höra
            en lång rad talare lägga ut texten om detta tidigare. Det kommer
            dessutom att förgyllas ytterligare av Karin Nilsson och Lars Gustafsson
            efter mig. Jag hoppas att kvällen kommer att fortsätta på ett
            lika bra sätt som den har börjat. Varmt grattis!
          </note>
          <note>
            Därefter skulle jag vilja gå in något mer på det sakliga området
            i detta viktiga betänkande. Jag skulle vilja fråga: Var det bättre
            förr? Vad kan vi se har hänt under de senaste åren?
          </note>
          <note>
            Jag tror att det riktigt vanliga människor upplever allra mest
            är att frågan om beskattning av deras boende är en i stort sett
            död fråga. Det som var en så enormt stor fråga i 2002 års valrörelse
            och 2006 års valrörelse var helt borta 2010. Det beror på att
            folk inte längre känner sig hotade att behöva flytta från hus
            och hem. Man kan alltid diskutera den exakta konstruktionen, men
            detta är det viktigaste på bostadsbeskattningens område.
          </note>
          <note>
            Sedan har regeringen och vi i majoriteten gjort många andra saker.
            Vi har ganska kraftigt sänkt fastighetsskatten på hyresrätter
            inte minst, herr talman, genom att 2007 års allmänna fastighetstaxering
            av hyresfastigheter fick genomslag. Det var en mycket stor sak
            där det fanns inräknat sedan tidigare att det skulle bli kraftiga
            höjningar av den dåvarande finansministern. Det kunde man se av
            beräkningarna.
          </note>
          <note>
            Nu hör vi att företag och kapital ska beskattas hårdare. Det
            finns dock en väldig skillnad mellan ett parti och de övriga.
            Det är Vänsterpartiet som skiljer ut sig. Vänsterpartiet kommer
            inte att nöja sig förrän det sista företaget och den sista arbetsplatsen
            har flyttats från Sverige. Det är den reella betydelsen av att
            man vill höja bolagsbeskattningen till inte bara 28 procent, som
            den var tidigare, utan jag tror att det är ytterligare. Denna
            Karl XI-politik vi nu ser på Cypern har en företrädare också i
            vårt land, i Vänsterpartiet. Man vill genomföra engångbeskattningar,
            precis som man vill göra på Cypern, och jag tycker att det är
            helt åt skogen.
          </note>
          <note>
            Om vi ser detta något mer politiskt kan vi konstatera att det
            senaste gemensamma socialdemokratiska, vänsterpartistiska och
            miljöpartistiska ekonomiska programmet kom ut den 31 augusti 2010.
            Då lade man fram ett gemensamt program, men i dag finns inte ens
            en tillstymmelse till ett gemensamt ekonomiskt program. Hur ska
            väljarna kunna ta ställning till vad man ska regera på om den
            olycka vore framme att Socialdemokraterna tänker sig att bilda
            regering med de två andra partierna? Det är för mig en gåta.
          </note>
          <note>
            Jag ska gå in något mer på de olika reservationerna. Jag vill
            gärna säga att det finns en mening som är väldigt bra i en reservation,
            och det är inte oväntat Miljöpartiets första mening i deras första
            reservation. Där står det nämligen exakt så här: Investeringar
            i näringslivet bestäms till mycket stor del på den globala marknaden.
            Så är det, och om vi vill ha bra företag och många arbetsplatser
            i Sverige måste vi anpassa oss till denna utveckling.
          </note>
          <note>
            Jag tycker för min del att Socialdemokraterna i grund och botten
            har förstått detta genom att de vill sänka bolagsskatten något
            2 procent eller någonting sådant. Det är egentligen samma inriktning.
            Jag har full förståelse för detta. Man kan alltid diskutera den
            exakta utformningen av detta om det ska vara 22 procent, 20 procent
            eller 23 procent och så vidare.
          </note>
          <note>
            Däremot förstår jag inte Leif Jakobssons invändning att detta
            skulle dra med sig andra länder i det som kallas skatternas race
            to the bottom. Danskarna har väl samma rättighet att försvara
            sina företags existensberättigande i Danmark som vi har? Det är
            inte för aktieägarna ska få så himla mycket mer pengar. Det är
            inte det som är bevekelsegrunden för detta. Det finns bara en
            bevekelsegrund, och det är att företaget Ericsson inte ska flytta
            huvudkontor, forskning och allt annat utanför vårt land att jobben
            och arbetsplatserna ska bli kvar i Sverige.
          </note>
          <note>
            Jag välkomnar Socialdemokraternas inriktning att man vill ha
            företagen kvar i Sverige. Det tycker jag är bra. Jag skulle aldrig
            kunna sätta mitt huvud på att just den sänkning denna alliansregering
            har gjort är den rätta, men när det gäller inriktningen är det
            mycket viktigt att det är ett klart besked att man ska investera
            och lita på att svenska företag ska ha bra förutsättningar i vårt
            land.
          </note>
          <note>
            Låt mig så gå vidare till en annan sak som är en avvägning, och
            det är kapitalvinster till delägare i fåmansföretag. Där vet vi
            att det också är en avvägning. Jacob Johnson tog upp detta, och
            ni har en reservation från Vänsterpartiet i denna fråga. Det är
            på samma sätt där, herr talman: Man kan inte exakt veta vad som
            är den exakt rätta avvägningen, om det inte förekommer missbruk
            och så vidare.
          </note>
          <note>
            Vi är många som har suttit lång tid i skatteutskottet, och vi
            vet att just fåmansbolagsreglerna har ändrats många gånger för
            att täppa till hål och så vidare. Jag skulle nästan vilja säga
            att vi inte har sett den sista ändringen i detta, men det är viktigt
            att vi kan få många fåmansföretagare i vårt land. Den riktiga
            inriktningen var det Folkpartiet och Socialdemokraterna kom överens
            om 1990, nämligen att man skulle ha en rimlig beskattning mellan
            lönearbete och uttaget av kapital över tiden.
          </note>
          <note>
            Carried interest har kommit. Det kan alltid diskuteras. Jag tycker
            för min del att vi inte heller på denna punkt har sett slutet.
            Men det är viktigt att de tolkningar som nu görs sker i domstol
            innan man går vidare med bestämda lagstiftningar. Vänsterpartiet
            vill att man ska gå före domstolarna. Det tycker jag verkar oklokt.
            Jag tror att det kommer att komma ytterligare förslag på området,
            men just nu ska man respektera den lagstiftning som har funnits
            och att detta prövas av domstol.
          </note>
          <note>
            Jag går nu över till uttagsbeskattningen av vindkraftskooperativ.
            Här har vi en gemensam socialdemokratisk, vänsterpartistisk och
            miljöpartistisk reservation. Det har vi inte sett tidigare, såvitt
            jag känner till. Jag är konfunderad över Socialdemokraternas synsätt
            på detta. Uttagsbeskattning har varit ett av Socialdemokraternas
            viktigaste sätt att agera på när det gäller att vara jämlik. Det
            har förekommit redan från 1928 när Socialdemokraterna var med
            och införde detta.
          </note>
          <note>
            Nu vill ni ha en annan ordning just bara för kooperativa vindkraftverk.
            Jag tycker att inte minst Centerpartiet och Karin Nilsson tidigare
            har anvisat detta: Vi ska se till att den del som är orimlig kan
            neutraliseras på andra sätt. Nu är ni inne på ett borttagande
            av uttagsbeskattningen. Jag tror att det är en viktig signal att
            man har kvar den men att man ser till att neutralisera verkningarna
            i den del som man kan göra detta i genom att diskutera begreppet
            marknadspris som tillämpning av uttagsbeskattningen.
          </note>
          <note>
            Herr talman! Allra sist kommer jag till tonnagebeskattningen.
            Den har en lång historia. Jag ser det som det allra viktigaste
            att Socialdemokraterna, Vänsterpartiet och Miljöpartiet har ändrat
            åsikt i frågan, åtminstone sedan jag kom in i riksdagen. Fram
            till 2004 röstade Socialdemokraterna, Vänsterpartiet och Miljöpartiet
            nej till vartenda förslag om att vi skulle införa miljöbeskattning
            i det här landet.
          </note>
          <note>
            Av denna anledning, herr talman, tog jag mig för att ställa en
            fråga till dåvarande finansministern Bosse Ringholm om hur han
            såg på detta. Frågan ställdes den 4 juni 2003 eller 2004. Jag
            fick då till svar från den socialdemokratiske finansministern
            att tonnageskatten är fullständigt verklighetsfrämmande för svenskt
            skattesystem.
          </note>
          <note>
            Sedan ställde Claes-Göran Brandin, en tidigare socialdemokratisk
            ledamot från Göteborg, en annan fråga. Då var det helt annat ljud
            i skällan; då bytte Socialdemokraterna åsikt efter att i flera
            år ha röstat emot detta.
          </note>
          <note>
            Ibland måste man vara ordningsman. Jag stöder den regering som
            vi har nu och som kan se till att vi får en ordentlig utredning
            så att vi kan bevara svenska rederier i Sverige. Jag tycker att
            det är det viktigaste inte exakt hur det blir utformat.
          </note>
          <note type="speaker">
            Anf. 146 JACOB JOHNSON (V) replik:
          </note>
          <note>
            Herr talman! Jag begärde ordet när Gunnar Andrén hävdade att
            Vänsterpartiet vill höja bolagsskatten till över 28 procent och
            ännu högre. Vårt förslag är 28 procent, men inte högre. Det är
            intressant att höra att Gunnar Andrén säger att man inte kan veta
            exakt vilken bolagsskattesats som är den optimala. Är det 23,
            24 eller 22 procent? Men Gunnar Andrén vet tydligen att en bolagsskattesats
            på 28 procent skulle driva alla företag ur landet. Man kanske
            ska ta det mer som en typisk folkpartistisk käpphäst i synen på
            Vänsterpartiet eller en betingad reflex. Vänsterpartiets politik
            måste tydligen helt enkelt leda till detta oavsett innehållet.
          </note>
          <note>
            Som jag sade i mitt anförande: Man kan jämföra med våra tio största
            handelspartner som låg i genomsnitt på 29 procent. Men de har
            såvitt jag vet kvar företag. Tyskland har 30 procent och Norge
            har 28 procent. Jag kan hålla med Andrén om att man inte kan veta
            exakt. Jag tycker också att man borde kunna föra en nyanserad
            debatt om detta.
          </note>
          <note>
            Vi har en politik för småföretagarna, till exempel avdrag för
            forskning och utveckling. Det handlar exempelvis om att sjuklöneansvaret
            för de första två veckorna ska lyftas från småföretagarna. Den
            skräckpropaganda som Gunnar Andrén bedriver tycker jag är helt
            felaktig.
          </note>
          <note>
            Småföretagarnas organisation, till exempel, var egentligen inte
            intresserad av den kraftiga sänkningen av bolagsskatten. Låt oss
            föra en nyanserad diskussion om detta, Gunnar Andrén.
          </note>
          <note type="speaker">
            Anf. 147 GUNNAR ANDRÉN (FP) replik:
          </note>
          <note>
            Herr talman! Jag står fast vid att man inte kan veta exakt vilken
            tiondels procent som ska gälla. Däremot är det en väldigt annorlunda
            signal som Vänsterpartiet vill skicka, nämligen att man ska höja
            bolagsskatten. Vi vill sänka den just för att kunna ha kvar företagen
            och jobben i Sverige.
          </note>
          <note>
            Den allmänna utvecklingen i Europa är inte race to the bottom,
            men det är alldeles uppenbart att det har förekommit en skattekonkurrens
            för bolagen. Att i det läget föreslå att Sverige ska höja sin
            skatt är en signal där det ligger i farans riktning att företag
            skulle dra slutsatsen att om detta blir verklighet är det inte
            det bästa investeringsklimat som man kan komma till. Det måste
            väl till och med Jacob Johnson tycka.
          </note>
          <note>
            Jag menar att det var en viktig signal, även om det kostade ett
            antal miljarder som man skulle ha kunnat använda till annat om
            företagen hade varit kvar i Sverige sådant som Leif Jakobsson
            argumenterar för. Men om jobben och beskattningsbasen inte är
            kvar i Sverige spelar det såklart ingen roll vilken skattesats
            man har på bolagsskatten. Jag håller fast vid att Vänsterpartiet
            har en gentemot alla andra avvikande politik för detta, nämligen
            att ni vill driva kapital, företag och arbetsplatser ut ur detta
            land. Det är jag absolut emot. Det är ingen skräckpropaganda.
            Den står ni själva för.
          </note>
          <note type="speaker">
            Anf. 148 JACOB JOHNSON (V) replik:
          </note>
          <note>
            Herr talman! Gunnar Andrén får stå för påståendet att Vänsterpartiet
            vill driva alla företag ur landet. Det är naturligtvis helt felaktigt.
            Om det blir en rödgrön majoritet efter nästa val får vi diskutera
            den exakta nivån även på bolagsskatten.
          </note>
          <note>
            Jag lyssnade på den mineralpolitiska debatten, som föregick den
            skattepolitiska debatten i eftermiddags. Då kom argument upp för
            varför till exempel gruvföretag vill investera i Sverige. Det
            handlar exempelvis om en politisk stabilitet, en god infrastruktur
            och en stabil arbetsmarknad. Det är sådana saker som är tyngre
            för företagen, tror jag, när det gäller Sveriges attraktivitet
            än de skilda nivåerna i bolagsskatt.
          </note>
          <note>
            Den formella bolagsskatten är egentligen ganska underordnad.
            Vi har generösa avdragsregler. Som jag sade är den reella bolagsskatten
            kanske 15 procent på vinsten. Den är inte 28, 26 eller 22 procent.
            Vi har förmånliga skatteregler i Sverige. Därför tror jag inte
            heller att den stora bolagsskattesänkning som regeringen har drivit
            in kommer att ha den positiva effekt som Gunnar Andrén tror på.
          </note>
          <note type="speaker">
            Anf. 149 GUNNAR ANDRÉN (FP) replik:
          </note>
          <note>
            Herr talman! Vi kan inte gå igenom alla frågor. Men eftersom
            Jacob Johnson tar upp mineralnäringen håller jag med om att det
            är viktigt att vi har goda skatteförhållanden och andra infrastrukturförhållanden.
            De företag som Jacob Johnson talar om kan lita på en sak, nämligen
            att varken alliansföreträdarna, Socialdemokraterna eller Miljöpartiet
            kommer att genomföra den mineralskatt som ditt parti vill göra
            och som skulle vara just en signal om att vi inte vill ha företagen
            över huvud taget.
          </note>
          <note>
            Det är den typen av skatter som är farliga. Man föreslår ett
            införande av en mineralskatt. Jag hade dess värre inte möjlighet
            att lyssna på den debatten i dess helhet. Den var uppenbart ett
            bevis på att det är viktigt med goda företag och goda villkor
            för mineralnäringen i Sverige. Då kan det bli bra investeringar
            och många jobb inte minst i Norrbotten.
          </note>
          <note>
            Jag tror för min del att det är väldigt bra för mineralnäringen
            och jobben i vårt land att vi inte har någon särskild sådan mineralskatt
            som Vänsterpartiet nu vill införa. Det skulle vara en signal:
            Investera inte här på det sätt ni har tänkt er.
          </note>
          <note type="speaker">
            Anf. 150 LEIF JAKOBSSON (S) replik:
          </note>
          <note>
            Herr talman! Jag vill först säga något om Danmark och bolagsskatten.
            Vad jag refererade till var att frågan om sänkt bolagsskatt i
            Danmark inte fanns förrän Sverige fattade detta beslut. Det bärande
            argumentet är nu att man måste ned till den svenska nivån. Det
            var vad jag sade. Det är precis ett bevis på det jag talade om
            när det skulle införas.
          </note>
          <note>
            Jag tänkte stanna vid den frågan. Gunnar Andrén uttrycker det
            ungefär som att det bara finns ett sätt att få sysselsättning
            och företag att finnas i Sverige, och det är att konkurrera med
            lägre skatter. Det handlar om vilken inriktning man vill ha.
          </note>
          <note>
            Jag har lärt mig att om man bedriver någon form av verksamhet
            och vi kan se Sverige som en verksamhet ska man försöka att förstärka
            sina goda sidor där man redan är bra och försöka att göra dem
            ännu bättre.
          </note>
          <note>
            Det är precis det Jacob Johnson antydde. Det handlar om den politiska
            stabiliteten, en arbetsmarknad som karakteriseras av ytterst få
            konflikter och väldigt högt utbildad arbetskraft. Det är vad som
            har gjort Sverige starkt. Det är det som inte minst vi socialdemokrater
            vill förstärka. Vi har till och med blivit anklagade för att vara
            för intresserade av de svenska storföretagen och deras väl och
            ve. Vad ni gör är precis tvärtom. Sverige är det enda land som
            sänker utbildningsambitioner. Ni håller på att förstöra den svenska
            arbetsmarknaden.
          </note>
          <note>
            Vad ska man då göra? Kan man inte köra enligt det gamla vinnande
            receptet som har varit så bra får man väl kompensera med låg bolagsskatt.
          </note>
          <note>
            Det är de olika synsätten som är så avslöjande för vad ni vill
            med Sverige och vad vi vill med Sverige.
          </note>
          <note type="speaker">
            Anf. 151 GUNNAR ANDRÉN (FP) replik:
          </note>
          <note>
            Herr talman! Det är möjligt att vi vill försämra för alla i det
            här landet. Jag har inte riktigt upplevt vår politik på det sättet,
            ska jag gärna erkänna.
          </note>
          <note>
            Jag börjar med den ändan som Leif Jakobsson tog upp först med
            sänkning av bolagsskatten. Det är naturligtvis riktigt att Danmark
            har tittat på Sverige. Jag bestrider inte alls det. Vi har å andra
            sidan också tittat på ett annat land, nämligen på sänkningen av
            den brittiska bolagsskatten. Jag tror att det var ett viktigt
            argument för att man föreslog en sänkning av skatten också i Sverige.
          </note>
          <note>
            Så är det naturligtvis. Det handlar om konkurrensförhållandena.
            Det är precis som antyds i den mening som Miljöpartiet har skrivit:
            Investeringar i näringslivet bestäms till mycket stor del på den
            globala marknaden. Sverige som är ett litet land är på den globala
            marknaden.
          </note>
          <note>
            Jag ska återkomma till den andra frågan som egentligen inte hör
            direkt till detta men är övergripande. Vill vi Sverige ont? Vill
            partierna detta som har fått nästan 50 procents stöd?
          </note>
          <note>
            Herr talman! Jag känner inte igen mig i den beskrivningen. Vi
            kan ha olika åsikter om en del av reformerna. Men det gäller själva
            ansatsen att vi skulle vilja förstöra svenska arbetsmarknaden.
            Jag står absolut för att det är bra med kollektivavtal och försäkringar.
            Försäkringar är inte bidrag, och så vidare, utan det är pengar
            som man har betalat in.
          </note>
          <note>
            Alltihop detta står dessa partier för. Varför skulle vi vilja
            gå till val på att göra försämringar inom utbildningspolitiken,
            arbetsmarknadspolitiken eller någonting annat?
          </note>
          <note>
            Nej, det ska vara ordning och reda. Jag håller med Leif Jakobsson
            i allt på den punkten. En av de viktigaste orsakerna till att
            vi har så framgångsrika företag är att det finns ordning och reda
            och politisk stabilitet i detta land.
          </note>
          <note>
            Jag protesterar bestämt mot att vi skulle med en enda stavelse
            vilja göra det sämre i landet.
          </note>
          <note type="speaker">
            Anf. 152 LEIF JAKOBSSON (S) replik:
          </note>
          <note>
            Herr talman! Nej, ni vill ha ett annat Sverige. Det är alldeles
            uppenbart. Ni vill ha en utveckling mot en alltmer delad arbetsmarknad
            och mot en låglönearbetsmarknad för en del och väldigt goda villkor
            för andra. Det ser vi ju. Gunnar Andrén får faktiskt ta ansvar
            för det man har gjort.
          </note>
          <note>
            En av de första åtgärderna ni gjorde var att kraftigt skära ned
            den kvalificerade arbetsmarknadsutbildningen som ledde till jobb.
            Lika många som ni tog bort från en chans till ett nytt jobb och
            ny utbildning för att kunna gå vidare, lika många finns i dag
            i fas 3. Det är vad ni erbjuder de människorna. Det är därför
            långtidsarbetslösheten ökar.
          </note>
          <note>
            Sverige är det enda land som minskar ambitionerna när det gäller
            utbildning och högre utbildning. Det är väl alldeles uppenbart
            att ni är på väg mot ett annat Sverige. Det vi talar om är något
            annat. Kalla det gärna affärsplan för Sverige.
          </note>
          <note>
            Det handlar om att hela tiden konkurrera med den bästa kunskapen
            och de bästa förhållandena. Det kostar att ligga på topp. Då måste
            man ha skatteintäkter och se till att vi inte behöver skära ned.
          </note>
          <note>
            På Malmö högskola sägs nu personal upp, och studenter skickas
            hem. Är det ett svar med denna arbetslöshet att högskolorna ska
            ha lägre ambitioner? Inget annat land bär sig åt på det viset.
            Om man gör det och ändå vill rädda kvar jobben, och inte längre
            kan konkurrera med det höga kunskapsinnehållet långsiktigt, får
            man väl sälja sig billigare och sänka bolagsskatten. Det är precis
            det ni gör.
          </note>
          <note type="speaker">
            Anf. 153 GUNNAR ANDRÉN (FP) replik:
          </note>
          <note>
            Herr talman! Har Sverige blivit ett låglöneland under de senaste
            sex åren?
          </note>
          <note>
            Är det på det sättet som Leif Jakobsson antyder? Herr talmannen
            får ursäkta mig. Den diskussion jag och Leif Jakobsson har ligger
            i kanten av men är ändå övergripande för vad vi ska diskutera.
          </note>
          <note>
            (LEIF JAKOBSSON: Herr talman! Jag har inte rätt till fler repliker.)
          </note>
          <note>
            Jag kan inte se att detta har blivit ett låglöneland. Jag stämmer
            inte in i detta. Tvärtom har inkomsterna ökat väldigt väl i vårt
            land under senare år.
          </note>
          <note>
            Leif Jakobsson tar upp att det är en massa nedskärningar till
            exempel på arbetsmarknadsutbildningen. Jag har varit ledamot av
            riksdagen ganska länge, men inte fullt så länge som Leif Jakobsson.
            Under andra konjunkturer har också Socialdemokraterna skurit ned
            mycket under arbetsmarknadsutbildningen.
          </note>
          <note>
            Jag har väl aldrig någonsin sagt att det skulle vara en ambition
            att sänka utbildningskvaliteten eller någonting sådant? Det är
            fråga om hur stor efterfrågan man har eller inte.
          </note>
          <note>
            Herr talman! Den grundläggande frågan är: Har regeringen ambitionen
            att försämra för Sverige? Mitt svar är nej. Jag tycker inte att
            Leif Jakobsson har lyckats med att visa att vi ens har ambitionen
            att göra detta. Jag tycker att det är precis tvärtom. Vi vill
            göra Sverige bättre bland annat genom att använda skattepolitik
            på ett något annorlunda sätt än vad Socialdemokraterna har gjort.
          </note>
          <note type="speaker">
            Anf. 154 KARIN NILSSON (C):
          </note>
          <note>
            Herr talman! Detta betänkande behandlar motioner som faller in
            under rubriken Beskattning av företag, kapital och fastighet.
            Jag har även i år en egen motion om rättssäkerhet för företagare
            som behandlas i detta betänkande. Jag tänker därför använda min
            tid i talarstolen till andra frågor än de som mina kolleger har
            berört här i debatten.
          </note>
          <note>
            Herr talman! Vi centerpartister, vår regering och riksdag har
            uttryckt att det måste bli enklare, roligare och lönsammare att
            driva företag. Sveriges ekonomi och välfärd är beroende av att
            det går bra för företagen. Sveriges befolkning är beroende av
            att ha ett jobb att gå till för sin försörjning. Vi är också beroende
            av de skatter som företagen och deras anställda genererar till
            de välfärdstjänster som samhället kräver.
          </note>
          <note>
            Det finns ett samband mellan ett väl fungerande företagande och
            en väl fungerande samhällsapparat som kan leverera bra skola,
            vård och omsorg. Men trots att vi upprepat att det ska vara enklare,
            roligare och lönsammare att driva företag som ett mantra kan jag
            inte påstå att politiken och myndigheterna alltid utgår från det
            i sina beslut. Om vi verkligen menar något med orden enklare,
            roligare och lönsammare att driva företag måste både vi politiker
            och våra myndigheter som möter företagare jobba därefter.
          </note>
          <note>
            Då handlar det om att förenkla administrationen, förbättra rättssäkerheten
            och att skapa ett bra företagsklimat. Det handlar också om vilken
            attityd vi har till dem vi möter och vilken ambition som präglar
            det mötet konstruktivt eller misstänksamt destruktivt. Är företagarna
            potentiella fuskare allihop, eller är de en tillgång och en förutsättning
            för landets välstånd?
          </note>
          <note>
            Herr talman! Jag vill se företagen och företagarna som en tillgång,
            och då anser jag att vi måste föra en politik utifrån det. När
            företagare tillfrågas om regelkrångel är skatter ett område där
            många vill se förbättringar. Om vi politiker trots allt väljer
            att krångla till det med nya lagar om kassaregister, slutna kassasystem,
            personalliggare, månadsuppgiftsinlämnande och omvänd momsredovisning
            måste orsaken till regelkrånglet vara väl motiverad.
          </note>
          <note>
            Vi måste agera i de branscher där problemen finns men undvika
            att krångla till det generellt.
          </note>
          <note>
            När vi vill förenkla är frågan också för vilka vi förenklar.
            Jag kan bara konstatera att blanketten N 1 har blivit krångligare
            för lantbrukare och mindre företagare men enklare för Skatteverket.
            Hos många företagare finns en stor respekt och rädsla för att
            göra fel när det gäller skatter. Trots att man skulle kunna betrakta
            företagens administrativa arbete med de anställdas inkomstskatter
            som en service åt samhället kan en upprepad försening av inbetalda
            skatter leda till fängelse för ekonomisk brottslighet. En straffränta
            borde kunna ha samma effekt vad det gäller att få in skatten inom
            angiven tid, utan att skrämma bort folk från att våga bli företagare.
          </note>
          <note>
            De som var med på utskottets resa till Norrbotten och träffade
            finska tjänstemän i Haparanda kommer kanske ihåg att i Finland
            är det löntagaren själv som ska betala in sin inkomstskatt i vart
            fall uppfattade jag det så.
          </note>
          <note>
            Herr talman! I min motion har jag tagit upp ett exempel på rättssäkerhet
            i beskattningen. Ett helt annat ärende, som jag fick del av för
            ett par veckor sedan, är frågan om rationaliseringsförvärv. Jag
            har vid flera tillfällen i kammaren talat om rättssäkerhet för
            företagare och önskat att landets alla skattekontor ska hantera
            ärendena på ett enhetligt sätt.
          </note>
          <note>
            Nu har man gjort det när det gäller frågan om skattereduktion
            vid rationaliseringsförvärv av skog. Skatteverket har valt att
            tolka lagstiftningen utifrån hur den hanterats i Västra Götaland.
            Det kan låta konsekvent och bra, men kanske ändå inte. Den nya
            tolkningen innebär att man i princip diskvalificerar alla privata
            skogsägare i mitt hemlän, Kronoberg, där många livnär sig på en
            kombination av jordbruk och skogsbruk och där den genomsnittliga
            skogsarealen ligger på 50 hektar. Skatteverket tillämpar nu regler
            om 400 hektar.
          </note>
          <note>
            Dessutom införs de nya reglerna med ett års retroaktivitet, vilket
            innebär att den som redan förvärvat en fastighet för runt 3 miljoner
            kronor, som vid förvärvstillfället betraktats som rationaliseringsförvärv,
            går i och med den nya tolkningen miste om 1 miljon kronor av sin
            finansiering. Denna förändring är inget vi lagstiftat om i riksdagen,
            utan det är Skatteverkets helt egen tolkning av en befintlig lag.
          </note>
          <note>
            Jag inser att vi politiker givetvis inte kan gräva ned oss i
            detaljer, men den som tolkar lagstiftningen måste ha en känsla
            för vad lagstiftarens ambition har varit, såsom i detta fall.
            Handlar politikens ambition om att skapa livskraftiga företag
            på landsbygden eller handlar det om att skapa stora bolagsskogar
            med externa ägare? Vi tillåter ju inte ministerstyre i det här
            landet, men kanske att Skatteverket skulle ta och backa bandet
            och höra efter vad som var den politiska ambitionen.
          </note>
          <note>
            Herr talman! När jag läser betänkandet kan jag konstatera att
            mycket har gjorts och mycket är på gång. Jag kan inte med dagens
            betänkande som grund skapa nya önskelistor på vad jag anser borde
            göras. Men jag vill med mitt anförande uppmärksamma alla på att
            även om mycket positivt är på gång finns det fortfarande många
            förväntningar att leva upp till.
          </note>
          <note>
            Jag noterar också, liksom många av mina företrädare i talarstolen,
            att den komplicerade frågan om tonnageskatten fångats upp av en
            nyligen tillsatt utredning och hoppas därför att vi ska slippa
            återkomma med fler tillkännagivanden i denna följetong.
          </note>
          <note>
            Jag har medvetet valt att inte kommentera någon av oppositionspartiernas
            reservationer eftersom ingen av dem leder till just det som jag
            skulle vilja, att göra det enklare, roligare och lönsammare att
            driva företag. Jag vill därför avsluta med att yrka bifall till
            utskottets förslag till beslut och avslag på samtliga reservationer.
          </note>
          <note type="speaker">
            Anf. 155 LARS GUSTAFSSON (KD):
          </note>
          <note>
            Herr talman! I denna halvsena timme i debatten får äntligen det
            sista partiet på talarlistan gå upp. Jag tänker inte ägna mig
            åt det som vi kommer att debattera den 27 i denna månad, inkomstskatterna.
            Det var ju nästan en inkomstskattedebatt som fördes tidigare.
            Inte heller tänker jag beklaga att regeringen har gjort det bättre
            för de allra flesta, utan jag kommer att ta upp den frågan då.
            I stället tänkte jag tala om företagandet och företagandets villkor
            i Sverige. Ibland får man uppfattningen att vi lever i centrum
            av Europa, men det gör vi inte. Vi lever i en utkant av Europa
            och är 9 miljoner invånare, vilket gör att vi kanske har andra
            förutsättningar än övriga länder. Vi har långt till de olika marknaderna.
          </note>
          <note>
            Företagande och väl fungerande företag är grunden för välfärden.
            Det ger både arbetstillfällen och skatteintäkter till det gemensamma
            bästa. Dessutom är företagande och arbetstillfällen grunden för
            inkomstpensionerna, och för exempelvis kommunens inkomster. Den
            kopplingen talas det sällan om. Här finns alltså en röd tråd.
            Kommuner och regioner är beroende av hur företagen utvecklas,
            och vi kan se hur det går i de olika delarna av Sverige.
          </note>
          <note>
            Våra trygghetssystem, som vi ibland berömmer oss av, bygger på
            det som produceras i form av varor och tjänster. Det finns ett
            tydligt samband mellan företag, arbete och välfärd. Det är därför
            viktigt att våra svenska företag har goda förutsättningar för
            sina verksamheter. För ett konkurrensutsatt och exportberoende
            land som Sverige är goda och likvärdiga förutsättningar gentemot
            andra länder nödvändiga. Vår geografiska placering gör att även
            kostnaderna för transporter har stor betydelse.
          </note>
          <note>
            Ibland framförs förslag i denna kammare som skulle få negativa
            effekter för svenska företag och arbetstillfällen på en rad områden.
            Jag brukar alltid tala om Hyltebruk när jag står i talarstolen.
            Nu kan man konstatera att på grund av att företag väljer att rationalisera
            har ytterligare varsel kommit från Stora i Hyltebruk, alltså pappersbruket.
            Vi har också kunnat se att Pilkington AB kommer att avvecklas
            i Halland, liksom i Landskrona. Om man tror att det inte har någon
            betydelse vilka villkor vi har för bolagsskatt, energiskatt, transportskatt
            då är man ganska naiv måste jag säga.
          </note>
          <note>
            Det är i det ljuset, herr talman, man ska se den sänkta bolagsskatten,
            investeraravdraget och infrastruktursatsningarna som alliansregeringen
            genomfört och genomför. Det handlar om långsiktiga strategiska
            beslut i stället för kortsiktiga opportunistiska förslag som i
            längden motverkar sina påstådda syften. En viktig faktor för företagens
            förutsättningar är stabila och långsiktiga regler, som är enkla
            och transparenta. Alliansregeringens arbete måste fortsätta i
            denna inriktning och lätta inte minst de mindre företagens administrativa
            börda.
          </note>
          <note>
            Kristdemokraterna vill verka för att minska sjuklöneansvaret
            för företagen med syfte att fler kan få möjlighet att komma in
            på arbetsmarknaden samt minska risken för företag vid anställningar.
            Det skulle gynna särskilt dem som av olika skäl står längre från
            arbetsmarknaden och ge både dem och företagen bättre förutsättningar.
          </note>
          <note>
            Den demografiska utvecklingen visar att alla som kan ska ges
            förutsättningar för ett självförsörjande arbete utifrån de egna
            förutsättningarna, alltså helt i linje med en positiv arbetslinje
            där alla kan få plats.
          </note>
          <note>
            Herr talman! Betänkandet rör ju inte enbart beskattning av företag
            utan även kapital och fastigheter. Jag tänker säga någonting om
            de senare och vilka konsekvenser fastighetsskatten kan få.
          </note>
          <note>
            Riksdagen har med stor majoritet ställt sig bakom ökade satsningar
            på så kallade alternativa energislag. Detta är lovvärt i sig.
            Samtidigt måste det påtalas att om man gör en sådan satsning utan
            att beakta vilka konsekvenser det kan få indirekt på andra energislag
            finns det en fara i detta.
          </note>
          <note>
            Fastighetsskatten har mot ovanstående bakgrund differentierats
            mellan energislagen. Således är det olika fastighetsskatt för
            olika energiproduktion, vilket riskerar att innebära kontraproduktiva
            resultat. Ett exempel är fastighetsskatten på två förnybara energislag
            som vatten och vind. Vattenkraften har i dag en fastighetsskatt
            som är mångdubbelt högre än på vindkraften, trots att vattenkraften
            är likvärdig och nödvändig för satsningarna på vindkraft. Liksom
            när det gäller andra beskattningar av verksamheter bör likvärdighetsprincipen
            gälla. Detta måste man iaktta när man långsiktigt utformar skatterna
            för energiproduktion.
          </note>
          <note>
            Jag är något av en kalenderbitare. Jag tycker om att fakta ska
            komma fram. Vi fick höra i tidigare inlägg att Tyskland skulle
            vara det förlovade landet när det gäller klimat- och energipolitiken.
            När jag tittade på Energifaktas senaste redovisning av utsläpp
            av koldioxid per capita visade det sig att det i Tyskland är 9,1
            ton medan det i Sverige är 5,3 ton. Det är alltså nästan hälften.
            Räknar man på ett annat sätt, som man nyligen gjorde då man räknade
            på att vår låga energiproduktion skulle produceras i andra länder,
            ligger utsläppen på 4,4.
          </note>
          <note>
            Om man samtidigt tänker på att Tyskland ska satsa stort på naturgas
            från Ryssland och andra trevliga fossila energislag som kol, tror
            jag att man ska tala lite tyst om de fina solcellerna på taken
            där nere där det finns sol på ett annat sätt än i Kiruna.
          </note>
          <note>
            Tonnageskatten tror jag att man måste komplettera. Det har funnits
            en utredning. Det är helt riktigt, och vi kristdemokrater har
            tyckt att det har varit viktigt att få ordning på det här för
            att värna den svenska sjöfartsnäringen. Men det har varit en konflikt
            med det internationella fartygsregistret, för de här två har inte
            utretts tillsammans, och det är ju det man tittar på nu. Jag hoppas
            att man kan komma fram med ett förslag som värnar den svenska
            sjöfartsnäringen.
          </note>
          <note>
            Med detta yrkar jag bifall till förslaget i betänkandet.
          </note>
          <note type="speaker">
            Anf. 156 FREDRIK SCHULTE (M):
          </note>
          <note>
            Herr talman! Vi fick höra att skatteutskottets ordförande Henrik
            von Sydow fyller år i dag. Min lilla present till honom, och till
            er andra, blir att ytterligare förlänga den här spännande debatten.
          </note>
          <note>
            Det finns, herr talman, få saker som är värre i politiken än
            att höra politiker stå och tjafsa om siffror. Arbetslösheten minskar.
            Nej, arbetslösheten ökar.
          </note>
          <note>
            Det finns möjligen en sak som är värre. Det är populism, och
            populism som erbjuder enkla lösningar eller som står för regelrätta
            lögner för att gynna sin egen berättelse. Det är möjligt att jag
            är lite väl svensk och korrekt nu, men jag tycker att den gränsen
            för oärlighet och populism har passerats två gånger under den
            här debatten. Det är det jag skulle vilja påpeka.
          </note>
          <note>
            Det första står Leif Jakobsson för när han påstår att den regering
            som vi har nu och dess politik har bidragit till och resulterat
            i att lönerna har minskat. Var har du fått det ifrån, Leif Jakobsson?
            Vilken avtalsrörelse skulle du vilja peka på har resulterat i
            att lönerna har sjunkit? Är det byggnadsavtalsrörelsen som har
            resulterat i lägre löner? Är det Kommunal? Vad är det för avtalsrörelse
            där facket har förhandlat till sig lägre löner? Vad är det för
            siffror du kan peka på som visar att lönerna i Sverige har sjunkit?
            De enda siffror jag kan se allt detta finns på SCB:s hemsida visar
            att lönerna har ökat.
          </note>
          <note>
            Den andra saken jag skulle vilja påpeka och det andra uttrycket
            för populism står Jacob Johnson för när han påstår att klassklyftorna
            har ökat. Tittar vi på det mått som man använder sig av när man
            ska bestämma klyftorna i samhället, nämligen Gini-koefficienten,
            kan man konstatera att under den tid som alliansregeringen har
            suttit vid makten har klassklyftorna minskat. Det är knappt mätbart,
            men Gini-koefficienten har minskat med 3 procent. När vi hade
            en socialdemokratiskt ledd regering, stödd av Vänsterpartiet,
            ökade den med 27 procent, den största ökningen i hela västvärlden
            under den tiden, mellan 1994 och 2006.
          </note>
          <note>
            Tittar man på andra siffror, som till exempel disponibel inkomst,
            kan man konstatera att av de förändringar som har skett under
            de senaste tre åren är det den tionde rikaste delen av den svenska
            befolkningen som har fått se den minsta ökningen observera: den
            minsta ökningen. Alla grupper i samhället har fått se en ökning,
            men den minsta ökningen står de rikaste för. Tittar man på de
            5 procent rikaste ser man att de har fått en ännu mindre ökning.
          </note>
          <note>
            Min enkla lilla fråga till Jacob Johnson och också till Leif
            Jakobsson är: Var har ni fått de här siffrorna ifrån? Ni får jättegärna
            begära replik på mitt anförande och redogöra för det. Vad kommer
            den här beskrivningen av? Kan ni inte begära replik på mitt anförande
            och redogöra för det och för en gångs skull kanske vara lite sanningsenliga
            och stå upp och ta ansvar för det ni står här och pratar om.
          </note>
          <note>
            Överläggningen var härmed avslutad.
          </note>
          <note>
            16 § Punktskatter
          </note>
          <note>
            Föredrogs
          </note>
          <note type="speaker">
            Anf. 157 HANNAH BERGSTEDT (S):
          </note>
          <note>
            Herr talman! I dag debatterar vi betänkandet kring området punktskatter.
            Självklart står socialdemokraterna bakom samtliga sina reservationer,
            men för tids vinnande yrkar jag bifall till enbart reservation
            nr 1.
          </note>
          <note>
            Jag tänkte börja med att uppehålla mig kring de punktskatter
            som rör frågan om vår miljö.
          </note>
          <note>
            Klockan tickar. Tiden går. Den riskerar att rinna ut.
          </note>
          <note>
            Det är våra barn och våra barnbarn som kommer att få betala för
            det som vi inte tar ansvar för nu.
          </note>
          <note>
            Sverige har varit ett föregångsland i klimatfrågan men har väsentligt
            tappat tempo sedan nuvarande regering tillträdde genom att man
            har tagit bort styrmedel och investeringar som framgångsrikt har
            minskat utsläppen. Fler jobb och klimatförbättringar behöver inte
            stå emot varandra. Satsningar på klimatet ger i stället möjlighet
            till nya jobb och företag.
          </note>
          <note>
            Vi socialdemokrater menar att vi behöver en politik som jobbar
            med långsiktiga spelregler och som använder både styrmedel och
            stimulanser för att uppnå klimatmålen.
          </note>
          <note>
            År 2009 beslutade riksdagen om stegvis förändrade energi- och
            koldioxidskattesatser fram till 2015 för att minska utsläppen
            av växthusgaser. Det var ett viktigt beslut och är i linje med
            den politik som vi önskar driva, men det räcker inte.
          </note>
          <note>
            Det finns flera exempel på undantag och subventioner som inte
            kommer att vara hållbara när vi närmar oss den tidpunkt när riksdagens
            klimatmål ska vara uppfyllda. Regeringen säger själv att det finns
            behov av ytterligare förändringar, till och med att nedsättningen
            av koldioxidskatten på sikt ska slopas. Vi håller med, men undrar:
            Var är planen?
          </note>
          <note>
            De borgerliga ledamöterna i utskottet tror att regeringen jobbar
            med en plan och tycker att det räcker. Men tror gör man i kyrkan.
            Självklart vill vi i riksdagen veta vilka överväganden regeringen
            gör och se en handlingsplan när det gäller att komma framåt i
            frågan om att trappa av de miljöskadliga subventionerna.
          </note>
          <note>
            På vår dörr knackar också intressenter i form av näringar, organisationer,
            allmänhet och företagare som också gärna vill veta vad regeringen
            vill göra, så vi är inte ensamma.
          </note>
          <note>
            Otydligheten skapar oro. Det går knappt att tala om klimatpolitik
            och klimatskatter utan att frågan ställs: Vad händer med jobben
            inom industrin och inom jord- och skogsbruket? Med 8 procent arbetslöshet
            i landet finns det all anledning att vara orolig. Omställningen
            för att uppnå klimatmålen måste bli en del av lösningen i stället
            för att ses som ett problem som ökar på arbetslösheten.
          </note>
          <note>
            Det behövs tydliga mål utifrån höga ambitioner och konkreta handlingsplaner.
            I dag tvekar många investerare och företag när de känner sig osäkra
            på spelreglerna. Vi riskerar därmed att hamna efter och att gå
            miste om både arbetstillfällen och en möjlighet att ställa om
            klimatet.
          </note>
          <note>
            Det har i alla tider varit svårt och komplicerat med omställning.
            Men jag brukar säga att stenåldern inte tog slut för att stenarna
            tog slut, utan det var för att man skaffade sig bättre och smartare
            lösningar. Vi socialdemokrater har lyssnat och vill föra en politik
            för långsiktighet och med tydliga spelregler. Det är för att företagen
            ska våga göra de nödvändiga investeringar som är så väsentliga
            för att Sverige ska kunna ställa om och ligga i framkant. Så knyts
            klimat- och jobbpolitik ihop.
          </note>
          <note>
            Våra transporter står för 40 procent av utsläppen. Med målsättningen
            om en fossiloberoende fordonsflotta till 2030 är det inte minst
            viktigt med beskattning av såväl bränsle som förmånsbeskattning
            av tjänstebilar. I arbetet med att minska utsläppen från personbilstrafiken
            är alternativa bränslen mycket viktiga.
          </note>
          <note>
            Sverige har en god infrastruktur för etanol, och infrastrukturen
            för fordonsgas har byggts ut successivt. För att utvecklingen
            på förnybara drivmedel ska fortsätta behövs också en omställning
            i den svenska bilparken.
          </note>
          <note>
            Sedan regeringen tog bort reduktionen av förmånsvärdesbeskattningen
            på etanolbilar och avskaffade miljöbilspremien har regeringen
            kommit allt längre bort från sitt mål om en fossiloberoende fordonsflotta,
            och försäljningen av miljöbilar faller.
          </note>
          <note>
            Vårt förslag om införandet av ett nytt miljöbilssystem premierar
            energieffektiva personbilar, och de som inte är det får i stället
            vara med och betala. Det är ett system som jobbar med både styrning
            och stimulanser.
          </note>
          <note>
            När vi utformar förslag vill vi gärna väga in olika behov och
            konstruera dem för att komma åt så många utmaningar som möjligt.
            Vägslitageavgiften är ett sådant exempel.
          </note>
          <note>
            Lastbilstransporter är nödvändiga för att samhället över huvud
            taget ska fungera. Den svenska åkerinäringen håller på att utplånas
            medan regeringen bara tittar på, precis som med sjöfarten som
            vi nyss har diskuterat. Regelbrott sker som äventyrar arbetsmiljön,
            och förare arbetar under närmast livegna förhållanden. Oseriösa
            aktörer utnyttjar arbetskraft med hjälp av falskt egenföretagande
            och lönedumpning. Det är inte ovanligt att dessa chaufförer med
            dåliga anställningsvillkor får bo och övernatta i bilarna i väntan
            på en körning.
          </note>
          <note>
            Förslaget om en avståndsbaserad vägslitageavgift innebär både
            ansvar för klimatet och förbättrade villkor för den svenska åkerinäringen
            och för dem som kör. I dagsläget råder en snedvriden konkurrens,
            vilken slår ut seriösa aktörer på marknaden som följer kollektivavtal,
            regler och lagar. Det vill vi med den konstruktionen motverka.
          </note>
          <note>
            Själv kommer jag från ett län där det på många håll inte finns
            något rimligt alternativ till lastbilstransporter, och jag har
            därför haft särskilda skäl att lyssna till behoven från våra näringar.
            I samtal med både åkerinäringen och skogsindustrin påtalas behovet
            av investeringar för en utbyggnad av infrastrukturen för utökad
            kapacitet på järnväg och för bättre och säkrare vägar samt för
            skogsindustrin som specifikt efterfrågar tjälsäkrade vägar. Det
            är ett behov som har uppstått ur ändrade leverans- och körmönster
            och som därmed har ökat belastningen på vägnätet. För oss socialdemokrater
            är ett införande av en vägslitageavgift en åtgärd för att förbättra
            för miljön samt en insats för seriösa åkeriföretag och arbetsvillkor
            som möjliggör godstransporter i svensk regi.
          </note>
          <note>
            Motionsbetänkandet omfattar inte bara förslag som berör klimatet
            utan även våra levnadsvanor. Alla människor som levt nära en människa
            med alkoholproblem inser vikten av att jobba med en politik som
            syftar till att begränsa alkoholkonsumtionen och dess skadeverkningar.
            Många lever med en nära anhörig som har alkoholproblem, och än
            fler svenskar påverkas genom att de har en vän eller kollega som
            har problem med alkohol.
          </note>
          <note>
            Skatt på alkohol och tobak syftar till att påverka konsumtionen.
            Vi socialdemokrater har i vår budget vågat höja skatten på alkohol.
            Det är ett förslag som Kristdemokraterna och Maria Larsson lade
            fram våren 2011 men svek. Inte heller vill regeringen göra något
            åt de orimligt höga införselkvoterna.
          </note>
          <note>
            Även skatt på cigaretter omfattas av betänkandet. Sverige har
            ett mål på folkhälsoområdet för att minska antalet rökare, framför
            allt antalet nya rökare. En ny rapport visar att det står tämligen
            stilla och att vi inte kommer att nå målet om en halvering av
            antalet unga som röker.
          </note>
          <note>
            Vidare missbrukas det svenska regelverket för betalning av punktskatter
            på ett sätt som innebär att staten går miste om hundratals miljoner
            kronor i skatteintäkter. Cigaretter importeras lagligt men säljs
            vidare utan att skatt betalas in.
          </note>
          <note>
            Reglerna för punktskattebetalningar bör därför ändras, och det
            elektroniska övervakningssystemet EMCS bör tillämpas för förflyttningar
            även inom landet. Systemet skulle försvåra brottsligheten, men
            här passar regeringen och väljer i stället att låta denna övervakning
            upphöra vid Sveriges gräns.
          </note>
          <note>
            Vi socialdemokrater vill använda skatterna för att investera
            i framtidens jobb, finansiera den generella välfärden samt ta
            ansvar för klimatet och folkhälsan.
          </note>
          <note type="speaker">
            Anf. 158 MATS PERTOFT (MP):
          </note>
          <note>
            Herr talman! Vi fortsätter att debattera skatter. Det är något
            som låter trist. Om jag berättar detta för mina kompisar säger
            de: Oj, vad är detta?
          </note>
          <note>
            Egentligen handlar denna debatt om mod. Den handlar om modet
            att förändra samhället. Innan jag blir alltför engagerad i detta
            ska jag passa på att yrka bifall till reservation nr 9 om trafikskatter
            vägslitageavgift, kilometerskatt. Det finns många namn för detta.
          </note>
          <note>
            Det handlar alltså om modet att våga förändra och ta ansvar för
            framtiden. Punktskatterna handlar om modet att ta ansvar för framtiden,
            om vi i Sveriges riksdag vågar ta ansvar för att inte subventionera
            saker som är klimatskadliga. Vågar vi ta höjd och genomföra koldioxidbeskattningen,
            såsom Anders Borg för några år sedan när det var på modet menade
            att det var det mest effektiva sättet att styra miljön och konsumtionen?
            Han sade faktiskt så. Men vågar han det? Han visar ju inte det.
          </note>
          <note>
            Vågar vi ta ansvar för klimatet? Vågar vi se att till exempel
            diesel ur ett historiskt perspektiv är på tok för underbeskattad
            jämfört med bensin? Vi hade helt andra skatteregler förr i tiden
            för diesel. Eller titta på flyget. Vi subventionerar flyget. Det
            är vi och våra barn och barnbarn som kommer att få betala den
            riktiga kostnaden, den nota som kommer med klimatförändringarna,
            med ökade försäkringskostnader, översvämningar och så vidare.
          </note>
          <note>
            Vågar vi ta ansvaret? Det är det som Miljöpartiets motioner på
            detta område handlar om. Vi står naturligtvis bakom alla våra
            motioner, även om jag för tids vinnande yrkar bifall bara till
            en reservation.
          </note>
          <note>
            Diskussionen handlar om den här regeringens dolda subventioner.
            Det är dolda subventioner som kommer att betalas på ett eller
            annat sätt eftersom ingenting är gratis. Det finns inga gratis
            luncher. Jag tror att det är Anders Borg som brukar säga så, men
            han agerar inte därefter. Då är det viktigt att till exempel ta
            upp frågan om en kilometerskatt, lastbilsskatt eller vägslitageavgift.
            Vågar vi skapa ett system i det här landet som skulle främja att
            alla åkerier betalar samma kostnad för det de förbrukar, den väg
            de sliter på, de koldioxidutsläpp de förorsakar?
          </note>
          <note>
            Samtidigt är det här motioner där vi från Miljöpartiets sida
            har fördjupat oss mycket i att i detalj klargöra att vi inte avser
            att belasta näringen med omotiverade kostnader. Enskilda vägar
            är undantagna. Det är tydligt att de vägar där det inte finns
            alternativ ska ha lägre kostnader. Där det finns alternativ i
            form av järnväg ska de ha högre kostnader, för där finns det klimatbättre
            transportsätt.
          </note>
          <note>
            När man tittar på helheten ser man att det går ganska bra. När
            jag pratar med åkerinäringen är de på allvar intresserade av detta.
            De ser också att deras kolleger i till exempel Tyskland, där man
            har infört ett liknande system och som man bygger ut allteftersom,
            tycker att det fungerar bra. Detta land regeras av en kristdemokratisk
            regering. Det är inte De gröna som har infört det här, utan det
            är faktiskt en kristdemokratisk-liberal regering.
          </note>
          <note>
            Det är inte fråga om att det är blockgränser i politiken. Jag
            skulle snarare säga att det är förnuftsgränser och modgränser
            som gör att man vågar eller inte vågar. Man vågar hoppa över sin
            egen skugga för man inser att verkligheten kräver detta.
          </note>
          <note>
            Det är det som Sveriges framtid kräver en ny regering som har
            modet att se till att vi inte har några gratis klimatluncher i
            Sverige och se till att vi kan ge till exempel våra åkeriägare
            reella, konkurrensneutrala förutsättningar som gör att de kan
            konkurrera med utländska åkerier på samma villkor. Det är det
            som det handlar om det ska vara samma villkor. Det ska inte gå
            att smussla undan från den ena eller andra sidan. Det är det som
            statsmakterna borde ta ansvar för i stället för att skylla ifrån
            sig.
          </note>
          <note>
            Miljöpartiets förslag på denna punkt handlar i stor utsträckning
            om att se till att den som orsakar klimatutsläpp ska betala för
            sig, när det gäller både bränsle och resor och där man inte betalar
            hela sin kostnad. Vi ska naturligtvis också se till att till exempel
            lastbilar betalar för vägslitage.
          </note>
          <note>
            Jag kan lägga till att det finns en motion därutöver som handlar
            om trängselskatten. Jag trodde att vi skulle få lokal beslutanderätt
            över trängselskatten, men det verkar fortfarande inte vara så
            att Alliansen kan komma dithän att man lokalt får bestämma över
            denna. Varför inte detta? Är det så att ni i Alliansen absolut
            vill se till att Förbifart Stockholm bestäms från riksdagen i
            stället för lokalt? Det undrar jag över, och jag skulle gärna
            ha ett svar.
          </note>
          <note>
            Med dessa ord, herr talman, vill jag yrka bifall till reservation
            9. Jag hoppas att vi äntligen får en regering som tar ansvar för
            att alla betalar sina kostnader när det gäller klimatförändringarna.
          </note>
          <note type="speaker">
            Anf. 159 THORALF ALFSSON (SD):
          </note>
          <note>
            Herr talman! Punktskatter men också befrielse från punktskatter
            kan vara effektiva styrmedel för att påverka handelsmönster och
            investeringar. Men de tenderar också att bli mer och mer komplexa
            när de kompletteras med nya tillägg för att motverka eller gynna
            en viss utveckling. Efter en längre tid kan de framstå som lapptäcken
            av svårförståeliga lagar, som ibland till och med kan motverka
            varandra.
          </note>
          <note>
            Jag skulle kunna upprepa de citat från Kungliga Vetenskapsakademiens
            energiutskott som jag tog upp i debatten om föregående betänkande
            även när det handlar om energiskatt på elkraft.
          </note>
          <note>
            Det undantag som finns för energiskatt på el producerad vid vindkraftverk
            av en producent som inte yrkesmässigt levererar el är ännu ett
            exempel på en skattesubvention för vindkraften. Denna lagparagraf
            upptäcktes för snart tio år sedan och har sedan prövats i flera
            fall av Skatteverket, som avgivit flera ställningstaganden, vilket
            nu inneburit en praxis på området.
          </note>
          <note>
            Nu kan man säga att antalet användare av detta kryphål exploderar
            då alla vill undgå energiskatten på 29,3 öre per kilowattimme.
            Som exempel kan nämnas min egen hemkommun Kalmar, som beslutat
            investera i två vindkraftverk på vardera två megawatt. Enligt
            uppgift har region Skåne tagit beslut om att investera i tio vindkraftverk.
            Listan kan i dag göras väldigt lång på kommuner, regioner och
            företag som äger vindkraftverk eller beslutat om investeringar.
            Skattebortfallet av energiskatt torde vara väldigt stort.
          </note>
          <note>
            I mitt anförande tidigare tog jag upp subventioner till vindkraften
            i form av fastighetsavgiften och anförde en mer harmoniserad fastighetsskatt
            mellan de olika energislagen. Skattebefrielsen från energiskatt
            för vindkraft är ännu ett exempel på en subvention till vindkraften
            som snedvrider konkurrensen ännu mer mellan de olika energislagen.
          </note>
          <note>
            Tillsammans med elcertifikatsavgifter skapar dessa skattesubventioner
            för vindkraften starka incitament för investeringar i denna elproduktion,
            vilket ofrånkomligen kommer att leda till nya utmaningar och påfrestningar
            på vårt elkraftnät och krav på tillgång till mer reglerkraft,
            med stora kostnader för elkonsumenter och skattebetalare som följd.
          </note>
          <note>
            I detta sammanhang får vi även avvakta den utredning om nettodebitering
            som ska presenteras före sommaren, inte minst den oberoende del
            av utredningen där utredaren ska se över vem som ska vara skattskyldig
            för energiskatt på el.
          </note>
          <note>
            Vi inom Sverigedemokraterna får säkert anledning att återkomma
            under nästa riksdagsår med motioner angående dessa skattesubventioner.
          </note>
          <note>
            Herr talman! Enligt LRF produceras i dag mindre än hälften av
            vår livsmedelsförsörjning i Sverige. I dag får vi nästan dagligen
            signaler om den svåra ekonomiska situation som råder inom jordbrukssektorn,
            inte minst hos våra mjölkbönder. Åtminstone vi som lever på landet
            och läser landsortstidningar får ta del av detta ganska ofta.
            En av förklaringarna till detta är kostnadsläget för våra lantbrukare.
            Drivmedelskostnaderna är en viktig komponent i denna ekvation
            där punktskatterna påverkar negativt.
          </note>
          <note>
            En annan näring som lider av det höga kostnadsläget i Sverige
            är skogsföretagen. Det gröna guldet i våra skogar är väldigt viktigt
            för vår stora basnäring av skogsindustri och förädling av trädråvaran
            men givetvis också för massa- och pappersindustrin. Det är då
            viktigt att skogsråvaran når fram till industrierna till rimliga
            och konkurrenskraftiga kostnader.
          </note>
          <note>
            Regeringen har beslutat att fram till 2015 minska återbetalningen
            av koldioxidskatten för jord- och skogsbruksmaskiner från 2:10
            kronor per liter till 90 öre per liter. Regeringen har även beslutat
            att generellt höja energiskatten på diesel med totalt 40 öre per
            liter i två steg.
          </note>
          <note>
            Dessa kostnadspåslag kommer på en femårsperiod att kosta mer
            än en halv miljard kronor per år för jord- och skogsbrukssektorn.
            Med tanke på jordbrukets lönsamhetsproblem är detta ett problematiskt
            beslut som riskerar att ytterligare driva jordbruket ut från Sverige.
          </note>
          <note>
            Därför vill vi återställa återbetalningen av koldioxidskatten
            för jord- och skogsbruksmaskiner till 2:10 kronor per liter för
            att förbättra den svenska konkurrensnivån inom dessa näringar.
          </note>
          <note>
            Herr talman! En annan punktskatt som kan ifrågasättas är den
            på snus, eller rättare sagt nivån på punktskatten. Denna punktskatt
            har höjts rejält under de senaste åren. Sedan 2006 har skatten
            på snus ökat med 210 procent.
          </note>
          <note>
            Tyvärr har ju nu även EU gett sig på snuset och försöker komma
            med sina pekpinnar om vilka smaktillsatser som ska tillåtas i
            snuset, men jag hoppas att en enig riksdag kan hålla dessa pekpinnar
            borta från snuset och att vi så småningom även kan exportera snus
            till länderna inom EU.
          </note>
          <note>
            Det positiva med snus är att det är ett bra alternativ för många
            som försöker sluta röka. I dag finns det många olika substitut
            för rökningen, som nikotintuggummi eller nikotinplåster. Undersökningar
            har visat att det absolut vanligaste substitutet till cigaretter
            för män som försöker sluta röka är snus. Det har även blivit alltmer
            vanligt att kvinnor snusar, och det kanske är en effekt på samma
            grunder.
          </note>
          <note>
            Det är också det sätt som har bäst verkningsgrad när det gäller
            att sluta röka. När det gäller män väljer mer än hälften av dem
            som söker ett alternativ till cigaretter just snus. Av dessa lyckas
            hela 70 procent sluta röka. Som jämförelse kan nämnas att bara
            16 procent väljer nikotintuggummi, och av dessa klarar bara 40
            procent att sluta med cigaretter. Siffrorna för nikotinplåster
            är ännu sämre.
          </note>
          <note>
            Snus kan alltså med andra ord vara en bra ersättning för cigaretter.
            Därför vill vi se till att det också finns ett ekonomiskt incitament
            för att gå över till snus genom att punktskatten på snus alltid
            hålls på en lägre nivå än skatten på cigaretter. Det ska helt
            enkelt vara billigare att snusa än att röka.
          </note>
          <note>
            Herr talman! Till sist vill jag även ge mitt stöd till ett förslag
            som knappast kan komma att kosta så mycket för statskassan när
            det gäller veteranbilshobbyn. Fordon som är 30 år eller äldre
            och inte används yrkesmässigt är i dag befriade från fordonsskatt.
            För att göra det mer enhetligt vill vi att även husvagnar ska
            omfattas av befrielse från fordonsskatt.
          </note>
          <note>
            Därmed vill jag yrka bifall till reservation 7.
          </note>
          <note>
            I detta anförande instämde Mikael Jansson (SD).
          </note>
          <note type="speaker">
            Anf. 160 JACOB JOHNSON (V):
          </note>
          <note>
            Herr talman! Punktskatterna är en del av konsumtionsskatterna
            och inbringade 2011 ca 123 miljarder till statskassan. Mätt som
            andel av de totala skatteintäkterna ligger punktskatterna relativt
            konstant runt 8 procent en begränsad men likafullt avsevärd intäktskälla.
          </note>
          <note>
            Punktskatterna domineras av energiskatterna, som samma år uppgick
            till 70 miljarder, följt av skatten på alkohol och tobak med knappa
            25 miljarder medan den tredje största inkomsten kom från beskattningen
            av vägtrafiken med dryga 15 miljarder.
          </note>
          <note>
            Miljöskatterna, det vill säga främst energiskatterna, har ju
            stor betydelse för klimatomställningen. Det kan som bakgrund vara
            intressant att se hur miljöskatterna i Sverige ligger jämfört
            med andra länder och hur de har utvecklats över tid. Enligt en
            sammanställning från riksdagens utredningstjänst motsvarade Sveriges
            miljöskatter 2008 knappt 3 procent av bnp, vilket i och för sig
            är bland de högre bland de jämförda länderna i OECD men samtidigt
            väsentligt lägre än i till exempel Danmark och Nederländerna,
            där miljöskatterna låg på mellan 4 och 5 procent av bnp. Det är
            också värt att notera att miljöskatternas andel av bnp i Sverige
            har sjunkit något, från ca 3 procent under 1990-talet till ca
            2,7 procent under senare år.
          </note>
          <note>
            Herr talman! Dagens betänkande behandlar olika motioner från
            allmänna motionstiden inom en rad olika områden vad gäller punktskatter.
            Jag tänker i detta inlägg bara ta upp två frågor.
          </note>
          <note>
            Låt mig börja med skatten på drivmedel, som är en central fråga
            inte minst när det gäller våra ambitioner att fasa ut användningen
            av fossila bränslen som bensin och diesel. Här går vi ju för övrigt
            i väntans tider och väntar på den utredning som regeringen har
            tillsatt om en fossiloberoende fordonsflotta, som väl ska presenteras
            under året.
          </note>
          <note>
            Nu minskar glädjande nog bensinanvändningen ganska tydligt, eller
            med knappa 30 procent sedan år 2000. Däremot har användningen
            av diesel ökat med nästan 50 procent under samma tid. Den samlade
            fossilbränsleanvändningen för fordon är därmed i princip oförändrad
            sedan år 2000. Här ligger naturligtvis en enorm utmaning om vi
            ska nå regeringens mål om en fossiloberoende fordonsflotta till
            2030. Vi har stått och stampat under dryga 10 år, och vi har bra
            drygt 15 år på oss.
          </note>
          <note>
            Ett problem mot bakgrund av den ökande användningen av diesel
            är den låga energiskatten på diesel i jämförelse med skatten på
            bensin. Visserligen höjdes dieselskatten med 20 öre litern vid
            årsskiftet, men fler steg måste tas under kommande år, och från
            Vänsterpartiets sida är det vår principiella hållning att bensin
            och diesel ska beskattas utifrån de utsläpp av fossil koldioxid
            som de genererar respektive sitt energiinnehåll. I dag har ju
            diesel en lägre beskattning relative sitt energiinnehåll än bensin
            har. Det ska bli spännande att se vad utredningen respektive regeringen
            kommer fram till.
          </note>
          <note>
            Från Vänsterpartiets sida anser vi att skatten på koldioxid bör
            höjas för att bibehålla pressen på en omställning till förnybara
            bränslen. Priset vid pump har de senaste åren legat ungefär konstant
            i fast penningvärde. Vi vill därför höja bensin- och dieselskatterna
            varje år fram till 2015 genom en höjning av koldioxidskatten med
            7 öre per år.
          </note>
          <note>
            Herr talman! På grund av långa avstånd i glesbygden kan generellt
            höjda kostnader för att använda motorfordon bli en börda när tillgången
            till kollektivtrafik och service är dålig. Fungerande transporter
            är en livsnödvändighet för både enskilda och företag, och det
            bästa är om merparten av resorna kan lösas genom kollektiva transporter.
          </note>
          <note>
            Vi föreslår en mycket omfattande satsning på kollektivtrafik
            och järnväg. Dessa satsningar innebär att en större andel av trafiksatsningarna
            tilldelas de trafikslag som människor med låga inkomster är i
            störst behov av. Den kollektiva trafiken är den som i största
            möjliga mån leder till en förbättrad miljö och till att fler människor
            kan öka sin frihet att förflytta sig. För att specifikt förbättra
            kollektivtrafiken på landsbygden avsätter vi 2 ½ miljard kronor
            under 20132015 för att gynna kollektivtrafik i glesbygd.
          </note>
          <note>
            Fordonsskatten är i dag nedsatt i 34 kommuner i sju skogslän
            i inlandet med 384 kronor, men vi vill i vårt förslag sänka den
            med ytterligare 400 kronor för att kompensera för ökade drivmedelsskatter.
            Det skulle innebära en minskad intäkt för staten med ca 60 miljoner
            kronor.
          </note>
          <note>
            En annan viktig åtgärd är att stödja utvecklingen av efterkonvertering
            av äldre bilar. Låginkomsttagare har i högre grad äldre bilar,
            och kvinnor har i högre grad äldre bilar än män. Vi vill införa
            en konverteringspremie för byte från bensin till etanol, biogas
            eller el inom en budgetram på 400 miljoner kronor. Premien bör
            vara 5 000 kronor för byte från bensin till etanol och ca 10 000
            kronor för byte till biogas och el. Vi vill att stödet utformas
            så att det dras av mot fordonsskatten. Det skulle betyda att man
            under tre till fyra år är befriad från fordonsskatt.
          </note>
          <note>
            Med detta yrkar jag bifall till vår reservation nr 6.
          </note>
          <note>
            En annan fråga som jag anser måste lösas för att komma till rätta
            med utsläppen från fossila bränslen är att flygbränsle är undantaget
            från beskattning. Det är helt oacceptabelt om man ska ha en likvärdig
            beskattning på transporter. Rimligtvis måste flygresor belastas
            med minst samma beskattning som till exempel vanliga fordonstransporter
            med bil. Jag har låtit riksdagens utredningstjänst räkna på detta
            och vad det skulle kunna innebära i ökade biljettpriser. Nu har
            man från RUT:s sida inte kunnat räkna på konsekvenserna av en
            momsbeläggning av flygbränsle av olika skattetekniska skäl, men
            om man nöjer sig med att flygbränsle ska beskattas med koldioxidskatt
            och energiskatt skulle enligt räkneexemplet en tur- och returresa
            till New York bli dryga 2 000 kronor dyrare eller ca 25 procent
            på dagens lågprisbiljetter, medan en tur- och returresa till Luleå
            skulle bli ca 450 kronor dyrare, motsvarande 15 procent, och en
            tur- och returresa till London ca 650 kronor dyrare, vilket är
            ca 20 procents fördyrning av en lågprisbiljett. Omvänt kan man
            uttrycka det som att flygresor egentligen är subventionerade med
            dessa belopp, som egentligen är större eftersom momsen som sagt
            inte är inberäknad.
          </note>
          <note>
            I övrigt står jag naturligtvis bakom Vänsterpartiets reservationer
            men avstår för tids vinnande från att yrka bifall.
          </note>
          <note type="speaker">
            Anf. 161 LENA ASPLUND (M):
          </note>
          <note>
            Herr talman! Jag vill börja med att yrka bifall till utskottets
            förslag i betänkande SkU19 Punktskatter .
          </note>
          <note>
            För mig som moderat och boende i en liten stad i Norrlands inland
            är det viktigt att skattepolitiken skapar förutsättningar för
            jobb, företagsamhet och utvecklingsmöjligheter i hela Sverige.
            I motsats till detta finns Socialdemokraterna, Vänsterpartiet
            och Miljöpartiet, som vill försvåra för oss landsbygdsbor.
          </note>
          <note>
            I detta motionsbetänkande föreslås bland annat kilometerskatt
            för tunga lastbilar, återinförande av handelsgödselskatt, höjd
            skatt på bensin och diesel förslag som med all tydlighet visar
            på de rödgröna partiernas landsbygdsfientliga politik.
          </note>
          <note>
            En kilometerskatt straffar dem som bor i ett län med långa avstånd,
            som jag gör. Det är vi som får betala för att Sverige är ett avlångt
            land.
          </note>
          <note>
            Först drabbas åkerierna utanför storstäderna, som redan i dag
            har små marginaler. I förlängningen drabbas både du och jag av
            dyrare transporter med ökade kostnader för mjölk och våra varor
            som följd.
          </note>
          <note>
            Det är en skatt som också skulle slå hårt på den för oss så viktiga
            skogsnäringen, något som främst hotar våra jobb i många delar
            av landet.
          </note>
          <note>
            Skatten på handelsgödsel är ytterligare ett exempel på hur tre
            partier som inte kan komma överens om de vill regera tillsammans
            eller någonting kan enas om en skatt som slår hårt mot landsbygden.
            Det är en skatt som i praktiken är riktad mot bara en enda grupp
            människor i vårt land, nämligen Sveriges bönder.
          </note>
          <note>
            Jordbruket är en viktig näring för Sverige. Våra bönder producerar
            mat av hög kvalitet och är inte betjänta av att få ytterligare
            300 miljoner i extra skatt.
          </note>
          <note>
            Landsbygden är beroende av goda villkor för företagande och att
            det ska vara enkelt att anställa. Miljöskatter är viktiga styrmedel,
            men samtidigt är det viktigt att skatter och regler utformas så
            att det är möjligt att leva i hela vårt land.
          </note>
          <note>
            Alliansen gör det genom reformer som stärker Sverige långsiktigt
            och genom att göra Sverige attraktivare att investera i. Så blir
            jobben fler, och så skapar man ett sammanhållet Sverige där även
            den västernorrländska eller jämtska bonden ska kunna leva på goda
            villkor.
          </note>
          <note>
            En politik för fler jobb tjänar alla på. Men den utmanas av de
            olika oppositionspartiernas skatteförslag som försvårar för företagande
            och människor i hela landet.
          </note>
          <note>
            Herr talman! I betänkandet finns i år, liksom förra året, en
            gemensam reservation från Socialdemokraterna, Miljöpartiet och
            Vänsterpartiet om att de vill införa en kilometerskatt för tunga
            lastbilar. I fjolårets betänkande anförde de här tre partierna
            att den tunga trafiken står för ett betydande slitage på det svenska
            vägsystemet. De anförde även att kilometerskatten hade betydelse
            för klimatpolitiken. Vidare fanns det en argumentation om att
            det gynnade de svenska åkarna.
          </note>
          <note>
            I årets reservation nämns ingenting om slitaget på vägarna, däremot
            att det har en konkurrensutjämnande effekt gentemot åkare från
            andra europeiska länder. Det har vi en eurovinjett till i dag.
          </note>
          <note>
            Vägslitageavgiften ska även differentieras utifrån fordonets
            miljöpåverkan, det vill säga en lastbil med låg miljöpåverkan
            ska betala lägre skatt än en med hög miljöpåverkan. Min fundering
            är då: Vad vill ni ha? Ska det vara en vägslitageavgift? Eller
            ska det vara en miljöavgift? Eller handlar det rätt och slätt
            bara om att ni inte gillar lastbilar eller åkerinäringen, eftersom
            ni vill lägga så mycket skatt som möjligt på dem?
          </note>
          <note>
            I reservationen nämns också att det finns anledning att se över
            om det inte kan införas en bonus som främjar omställningen till
            alternativa bränslen. Sliter inte de här bilarna på våra vägar?
            Just det, det var ju inte en vägslitageavgift, utan det var en
            miljöavgift. Eller vad var det?
          </note>
          <note>
            Jag måste medge att ni förvirrar med ert velande mellan åren
            och de olika förslagen när det rätt och slätt är åkerinäringen
            ni vill sätta åt.
          </note>
          <note>
            Fast som jag nämnde tidigare finns det inte några marginaler
            i åkerinäringen att ta dessa fördyrade kostnader från. Då kommer
            det att läggas över på oss konsumenter med dyrare mat. Det kommer
            att innebära försämrad konkurrens för en stor del av vår industri.
            Och vad det innebär utgår jag från att alla vet: jo, färre arbetstillfällen.
          </note>
          <note>
            Jag måste också fråga Socialdemokraterna om en sak. I reservationen
            nämns Danmark som införare av en kilometerskatt. Nu har den socialdemokratiska
            regeringen i Danmark backat och kommit fram till att man inte
            vill ha en kilometerskatt. Man har lagt den på sopplatsen, som
            det står. Jag är jättedålig på danska. Men jag kan läsa danska.
          </note>
          <note>
            Man har kommit fram till att det här inte var någon bra skatt.
            Man anser att man har långa avstånd i Danmark. Vad har vi då i
            Sverige?
          </note>
          <note>
            Den är alltså lagd i sopkorgen. Därför skulle det vara intressant
            att veta: Håller Socialdemokraterna i Sverige med sina danska
            partikamrater?
          </note>
          <note>
            När det gäller transporter är järnvägar många gånger inte ett
            alternativ, då nio av tio lastbilstransporter är kortare än 30
            mil och åtta av tio är under 10 mil. Då är det bara lastbilen
            som gäller.
          </note>
          <note>
            Tre av oppositionspartierna, S, V och MP, har också en gemensam
            reservation gällande trängselskatten. De vill bland annat att
            inflytandet över intäkterna ska ligga på den regionala och lokala
            nivån. Mats Pertoft nämnde det och ville höra vad vi egentligen
            tycker.
          </note>
          <note>
            Det finns en utredning som kom i februari, Trängselskatt delegation,
            sanktioner och utländska fordon . Där är utredaren väldigt tydlig
            med att intäkterna fortsättningsvis ska tillfalla staten, då det
            är staten som har det absolut största ansvaret för att planera,
            bygga och driva väginfrastrukturen.
          </note>
          <note>
            Herr talman! Det finns även en reservation från Miljöpartiet
            och ett särskilt yttrande från Vänstern gällande en eventuell
            gruvskatt. Men det har min kollega Johan Johansson tidigare i
            dag debatterat på ett väldigt bra sätt. Därför tänker jag inte
            lägga någon mer tid på det.
          </note>
          <note>
            Sedan tror jag att det var Mats Pertoft som nämnde miljöbilspremien
            och att den plockades bort. Vi har i stället infört att man befrias
            från fordonsskatten i fem år om en bil uppfyller vissa krav. Det
            är egentligen mycket bättre. För miljöbilspremien gick många gånger
            till etanolbilar, och i vissa lägen när etanolen var dyrare än
            bensinen körde man på bensin. Då var ju inte den bilen speciellt
            mycket miljövänligare än innan. Därför är det bättre att man befrias
            från fordonsskatten när fordonen släpper ut mindre än ett visst
            antal gram.
          </note>
          <note type="speaker">
            Anf. 162 JACOB JOHNSON (V) replik:
          </note>
          <note>
            Herr talman! Jag tänkte ta upp problematiken med att fossilbränsleanvändningen
            på fordonssidan inte minskar, även om bensinanvändningen har minskat
            ganska kraftigt eller avsevärt sedan år 2000. Det är nästan 30
            procent, som jag sade i mitt anförande.
          </note>
          <note>
            Men samtidigt har dieselanvändningen ökat med 50 procent. Så
            det är ungefär lika mycket som tidigare.
          </note>
          <note>
            Jag hoppas och tror att även regeringen jobbar för att fasa ut
            fossilbränsleanvändningen. Men ni vill tydligen inte använda egentliga
            styrmedel. Ni vill till exempel inte höja koldioxidskatten eller
            energiskatten ytterligare, om jag förstår det rätt.
          </note>
          <note>
            Jag skulle vilja att Lena Asplund utvecklar hur Alliansen ser
            på detta. Hur ska man kunna minska detta om man inte vill använda
            några styrmedel? Vi pratar ju om att förorenaren ska betala. Och
            här har vi en väldig förorening, så att säga, i form av fossil
            koldioxid som kommer från användningen av bensin och diesel. Mängderna
            minskar inte. Det måste till åtgärder. Ni avvisar till exempel
            ytterligare något höjda bensin- och dieselskatter. Hur ska ni
            nå målet, Lena Asplund?
          </note>
          <note type="speaker">
            Anf. 163 LENA ASPLUND (M) replik:
          </note>
          <note>
            Herr talman! Jag börjar med koldioxidskattefrågan. När alliansregeringen
            tog över 2006 var koldioxidskatten 90 öre. I dag är den 105 öre.
            Det är en höjning på 15 öre.
          </note>
          <note>
            Man kan titta på det historiskt. Jag tror att den infördes 1994
            eller 1993. Koldioxidskatten var rätt jämn fram till 2001. Den
            ökade lite grann. Mellan 2001 och 2004 gick koldioxidskatten som
            en raket uppåt. Men mellan 2004 och 2006, när Vänsterpartiet och
            Miljöpartiet hade inflytande på den socialdemokratiska regeringen,
            låg den stilla.
          </note>
          <note>
            Det här är någonting som har varit lite olika under åren. Och
            vi har höjt den.
          </note>
          <note>
            När det gäller att få ned den fossila bränsleförbrukningen tittar
            regeringen på och kommer så småningom att införa en kvotplikt
            där man får in mer låginblandning. Det är ett väldigt bra sätt,
            tycker jag, att minska andelen bensin och diesel.
          </note>
          <note>
            Jag har tyvärr inte de siffror som Jacob Johnson redovisar. Jag
            förstår att priset på diesel har ökat på grund av att det säljs
            många fler dieselbilar. Däremot drar en dieselbil betydligt mindre,
            speciellt de nya dieselbilarna. Jag har en liten, snål dieselbil
            som ligger på ungefär 0,4 i förbrukning. Det borde göra att det
            blir en minskning. Men jag kan inte se varför det inte har skett
            en minskning totalt, för det borde ha blivit det.
          </note>
          <note type="speaker">
            Anf. 164 JACOB JOHNSON (V) replik:
          </note>
          <note>
            Herr talman! Energibeskattningen på diesel är lägre relativt
            energiinnehållet än på bensin. Vore det inte rimligt, Lena Asplund,
            att man i ett enhetligt skattesystem har den principen att till
            exempel fossila bränslen ska beskattas efter sitt energiinnehåll?
            En anledning till den ökade dieselanvändningen är naturligtvis
            att det är väsentligt billigare per kilometer att köra diesel.
          </note>
          <note>
            Vore det inte rimligt att beskatta egentligen enligt de diskussioner
            som pågår i EU om energispardirektivet, utifrån energiinnehåll?
            Hur ser regeringen och Moderaterna på den frågan?
          </note>
          <note type="speaker">
            Anf. 165 LENA ASPLUND (M) replik:
          </note>
          <note>
            Herr talman! Jag tror att det är ungefär 80 öre som det skiljer
            mellan bensin och diesel, efter den senaste höjningen den 1 januari
            2013. Innan var det nog 1 krona, och nu skiljer det 80 öre. Sedan
            har vi ett bränsletillägg på 2:33 kronor, så fordonsskatten på
            en dieselbil är högre.
          </note>
          <note>
            Jag ser inte någon anledning att höja dieselskatten ännu mer.
            Jag tror inte att det är en bra väg att höja skatten på diesel
            80 öre. Det skulle fördyra väldigt mycket för många människor
            att ta sig till och från jobbet. Det är ju så det är på landsbygden.
            Det var därför jag i mitt anförande sade att jag tycker att ni
            är landsbygdsfientliga. Vi behöver bilen.
          </note>
          <note>
            Även Jacob Johnson måste väl hålla med om att kollektivtrafik
            på landsbygd inte alltid är till fyllest. Man kan inte sitta och
            köra en tom buss. Det måste vara helt vansinnigt jämfört med att
            man åker bil i stället.
          </note>
          <note>
            Jag tror att de flesta gärna skulle vilja att det fanns en kollektivtrafik
            som fungerade. Men när ett område är glest befolkat och när folk
            åker på olika tider är det inte så lätt. Det är suveränt med tunnelbanan.
            Det finns inget bättre än att gå ned och ta tunnelbanan, skulle
            jag vilja säga. Den kommer var sjätte eller tionde minut.
          </note>
          <note>
            Men det kan man inte göra om man ska åka mellan Sollefteå och
            Näsåker, mellan Näsåker och Ramsele eller så, utan då måste man
            ta sin bil. Bussarna passar skoltiderna. Annars finns det ingen
            lönsamhet.
          </note>
          <note>
            Men jag förstår att Vänsterpartiet vill subventionera kollektivtrafiken
            hårt genom att höja skatterna för vanliga människor i stället.
            Men det tycker jag inte är så bra utgångsläge.
          </note>
          <note type="speaker">
            Anf. 166 MATS PERTOFT (MP) replik:
          </note>
          <note>
            Herr talman! Lena Asplund diskuterar att vi inte ska göra det
            dyrare för vanliga människor. Jag kan hålla med om att vi i alla
            fall ska undvika att göra det dyrare för människor som bor på
            landsbygden till exempel, som jag.
          </note>
          <note>
            Problemet är bara vilka alternativ det ska finnas för människor
            på landsbygden när bensin och diesel blir för dyrt. Då pratar
            jag inte om skatter utan om marknaden. Det är marknaden som gör
            det för dyrt.
          </note>
          <note>
            I dag kan vi välja mellan två alternativ. Marknaden kommer att
            se till att priserna stiger antingen därför att oljan riskerar
            att ta slut eller därför att den blir så dyr att utvinna. Då är
            frågan: Vilket bränsle ska människorna på landsbygden, som du
            och jag, köra på, om vi inte i god tid ser till att de bränslena,
            de alternativen, finns de må heta etanol, biogas, el eller något
            annat? Om man bor väldigt långt från närmaste butik är elen än
            så länge väldigt dyr.
          </note>
          <note>
            Vad ska man göra då? Med er politik kommer man inte att ha några
            alternativ. Det är problemet! Er skattepolitik är en enda stor
            dimridå. Ni låtsas som om solen skiner hela tiden, när vi faktiskt
            ser att marknadens priser på olja stiger. Ni bygger inte alternativen.
            Det var det vi gjorde före 2006 vi försökte bygga alternativen.
            De var inte perfekta men de var på G. Sedan dess har de avstannat.
          </note>
          <note type="speaker">
            Anf. 167 LENA ASPLUND (M) replik:
          </note>
          <note>
            Herr talman! Det finns alternativa bränslen, och det händer mycket.
            Det vet Mats Pertoft också. Det har hänt otroligt mycket bara
            under de senaste tio åren inom fordonsindustrin, med laddhybrider,
            elbilar och andra hybrider. De är dyra i dag, men priset kommer
            säkert att sjunka.
          </note>
          <note>
            Men man måste ta det i en takt så att människor har råd. Det
            går inte att göra som Miljöpartiet, när man vill höja koldioxidskatten
            samtidigt som marknaden gör att bensin- och dieselpriserna drivs
            upp. Nu har det lugnat ned sig lite grann. Ett tag steg priserna
            väldigt mycket, när det var oroligt i vissa delar av världen.
            Nu är det lite lugnare ett tag. Sedan kommer säkert oron tillbaka,
            och så stiger priserna.
          </note>
          <note>
            Man måste göra det i en takt så att alla hinner med och så att
            man klarar av det. Marknaden ställer om sig fort det ser vi. När
            man tog bort fordonsskatten de första fem åren och satte en koldioxidnivå,
            då anpassade sig marknaden rätt fort till de 104 gram som det
            var. Nu är det en annan nivå satt, och marknaden anpassar sig.
          </note>
          <note>
            Det är klart att marknaden kommer att anpassa sig efter vad konsumenterna
            vill ha. Men det måste ske på rätt sätt och i en takt som är okej,
            så att man har råd. Bor man på landsbygd har man ofta behov av
            två bilar. Det måste alltså få ta lite tid.
          </note>
          <note>
            Med den politik som regeringen har och med den takten har man
            sett att vi inte får hasta fram utan får ta det försiktigt.
          </note>
          <note type="speaker">
            Anf. 168 MATS PERTOFT (MP) replik:
          </note>
          <note>
            Herr talman! Jag noterar nu att det är marknaden, företagen,
            som efterlyser starkare tag, kraftigare regleringar från regeringens
            sida och att det är alliansregeringen som fegar ur.
          </note>
          <note>
            Jag måste gå in på lastbilsskatten också. Lena Asplund hänvisar
            till Eurovinjettsystemet som alternativet för att klara av detta
            med utländska åkare. Men problemet är att det systemet håller
            på att kollapsa. Holland har sagt att de inte längre vill sköta
            det. Det kommer helt enkelt inte att finnas kvar.
          </note>
          <note>
            Vad har Alliansen för alternativ i de frågorna? Hur ska ni klara
            av att reglera detta med att utländska åkare också är med och
            betalar när de nyttjar det svenska vägnätet, så att de inte får
            betydligt lägre kostnader än svenska åkerier?
          </note>
          <note>
            Vårt förslag om kilometerskatt eller vägslitageavgift, vad man
            nu kallar det, handlar just om att skapa ett långsiktigt hållbart
            system som optimerar transporterna inte förbjuder, som Alliansen
            vill låta påskina för största möjliga miljönytta, samtidigt som
            det är mycket mer effektivt.
          </note>
          <note>
            Sedan finns det en vrångbild som Alliansen målar upp av att vi
            skulle förbjuda ett och annat, men det är inte vad det handlar
            om.
          </note>
          <note type="speaker">
            Anf. 169 LENA ASPLUND (M) replik:
          </note>
          <note>
            Herr talman! I Eurovinjettsystemet ingår i dag Belgien, Danmark,
            Luxemburg, Nederländerna och Sverige. Sedan har andra länder olika
            typer av skatter. Det kan vara avståndsbaserat eller ett vanligt
            uttag. Det finns också några länder som inte har någonting: Malta,
            Cypern och Storbritannien, fast Storbritannien höll på att titta
            lite på det här.
          </note>
          <note>
            Från Moderaterna har vi hela tiden sagt att om vi får något gemensamt
            för hela EU, då har vi det marknadsneutralt och konkurrensneutralt,
            och då kan också vi titta på det men inte som det ser ut i dag.
            Det finns en mängd olika system. Det finns inga system som är
            lika.
          </note>
          <note>
            Därför känns det i dag, med våra långa avstånd, inte klokt att
            göra detta. Åkerinäringen är inte ett dugg intresserad av det,
            som någon sade, om det inte sker på lika villkor i hela EU då
            kan man fundera på det.
          </note>
          <note>
            Det är det vi håller på att titta på. Vi får se vad som händer
            framöver. Jag är inte omöjlig. Det kommer kanske någon gång framöver
            något slags skatt för tunga transporter. Om det ska vara avståndsbaserat
            och kallas kilometerskatt vet jag inte, för då har det inte med
            utsläppen att göra. Det är väl utsläppen som man ska beskatta
            på ett annat sätt.
          </note>
          <note>
            Innan vi har kommit fram till något bra tycker jag att det för
            Sveriges åkerinäring, för Sveriges konsumenter och för Sveriges
            jobb får vara kvar som det är just nu.
          </note>
          <note type="speaker">
            Anf. 170 HANNAH BERGSTEDT (S) replik:
          </note>
          <note>
            Herr talman! Som jag tidigare sade kommer jag från ett län med
            långa avstånd, nämligen från Norrbotten. Min egen bakgrund är
            att jag kommer från en familj som är verksam inom jord- och skogsbrukssektorn.
            Detta gör naturligtvis att jag har ganska god insikt i den problematik
            som det innebär. Det gör mig också extra angelägen om att hitta
            lösningar.
          </note>
          <note>
            När jag har varit ute och träffat representanter från näringarna
            i länet har vi haft ett mycket bra samtal. De som jobbar och driver
            företag är väl medvetna om behovet av omställning och därför mycket
            intresserade av att föra ett samtal om deras förutsättningar.
            De inser att det kommer att behövas åtgärder. Jag kan säga att
            de inte har haft hälften så högt tonläge som Lena Asplund har.
          </note>
          <note>
            Jag har träffat Transport men också åkerinäringen. De lyfter
            fram frågor om hoten att konkurreras ut av åkerinäringar som inte
            kör med sjysta villkor. Det är dåligt för de svenska företagen,
            för villkoren för dem som jobbar och för trafiksäkerheten.
          </note>
          <note>
            Vidare tar de upp behovet av bättre vägar och säkrare uppställningsplatser.
            Det är en del av det som vi vill använda vägslitageavgiften till.
          </note>
          <note>
            Vägslitageavgiften med rätt utformning kan skapa en bättre neutralitet
            mellan olika transportsektorer, göra det möjligt att investera
            i det som åkerinäringen är tydlig med att man behöver och minska
            konkurrenskraften från utländska åkare och dem som inte kör med
            sjysta villkor.
          </note>
          <note>
            Lena Asplund talar om oron för jobben. Vi ser redan detta problem.
            Nu undrar jag: Vad tänker Alliansen göra för att minska klimatpåverkan
            och säkra de svenska jobben?
          </note>
          <note type="speaker">
            Anf. 171 LENA ASPLUND (M) replik:
          </note>
          <note>
            Herr talman! Hannah Bergstedt talar om ej sjysta villkor för
            åkerinäringen, för utländska åkare och för de svenska åkerierna.
            Jag håller med. Det är det faktiskt inte. Man missbrukar cabotagereglerna.
            Detta är en mycket svår fråga. Vad ska vår polis göra egentligen?
            Det gäller att hinna med allting.
          </note>
          <note>
            Jag sitter i polisstyrelsen hemma i länet och tar upp dessa frågor
            rätt ofta. Vad gör ni för att kontrollera att man följer cabotagereglerna?
            Vad gör ni för att kontrollera att man har betalat sin eurovinjett?
            Vad gör ni för att kontrollera att fordonen är trafiksäkra, till
            exempel att de har vinterdäck när så behövs och så vidare. Jag
            kan inte påstå att jag är alldeles lycklig med alla svar jag får.
          </note>
          <note>
            Hannah Bergstedt säger också att avgiften ska användas till bättre
            vägar. Då ska vi vara glada för att vi har en alliansregering
            som satsar historiskt mycket på infrastruktur och även på vägar.
          </note>
          <note>
            Jag bor också i ett län med stora avstånd, dock inte så stora
            som i Norrbotten, det måste jag medge. Men jag har aldrig varit
            med om att det har gjorts så mycket vägarbeten som under de senaste
            åren, och vägarna har förbättrats mycket. Nu är Västernorrland
            lite hårt utsatt på grund av att vi har mycket besvärliga markförhållanden,
            och det blir ofta nya tjälskador. Vägarna håller inte så länge.
          </note>
          <note>
            Det är klart att vi satsar på bättre vägar. Det gjorde inte den
            socialdemokratiska regeringen. Det var bara luft i mycket av infrastrukturpropositionerna.
          </note>
          <note>
            Jag ställer min fråga till Hannah Bergstedt igen. Vad säger ni
            om danskarnas beslut om att de inte vill ha någon kilometerskatt?
            De har insett att den nog inte var så bra. Jag hoppas att jag
            får ett svar nu.
          </note>
          <note type="speaker">
            Anf. 172 HANNAH BERGSTEDT (S) replik:
          </note>
          <note>
            Herr talman! Bara för att danskarna vill ligga i bakvattnet är
            det ingenting som säger att vi i Sverige vill göra det.
          </note>
          <note>
            Jag fick inget svar på min fråga. När man lyssnar på Lena Asplund
            kan man verkligen ställa frågan: Vad vill ni göra för att påverka
            och minska klimatpåverkan i transportsektorn, och vad vill ni
            göra för att säkra jobben inom den svenska åkerinäringen?
          </note>
          <note>
            När man lyssnar på Lena Asplund kan man nästan tro att det är
            bäst att inte göra någonting alls.
          </note>
          <note>
            Det största hotet mot klimatet är inte mer politik, utan det
            är bristen på den. Omställningen är, som sagt, svår. Då krävs
            det lyhördhet. Samhällen som har legat i framkant i fråga om förändring
            har alltid gynnats. Stenåldern tog, som sagt, inte slut för att
            stenarna tog slut utan för att man hittade nya och smartare lösningar.
          </note>
          <note>
            Lena Asplund lyfter också fram frågan: Kommer detta att kosta?
            Självklart kommer detta att kosta. Men varför ska vi hymla om
            det? Allting har ett pris. Frågan är om regeringssidan är villig
            att betala det pris som det innebär att inte ta ansvar för klimatet
            och jobben.
          </note>
          <note>
            En del av regeringens åtgärder är en bit på vägen. Men det största
            väntar man med till efter 2015, samma år som regeringen säger
            sig vilja utvärdera de insatser som man har gjort. Känns inte
            det lite motsägelsefullt?
          </note>
          <note>
            Men med rådande opinionsläge kan jag förstå att man inte vill
            ta i dessa stora och svåra utmaningar, utan det är lite grann
            av att sitta still i båten som gäller. Men det innebär att vi
            förlorar dyrbar tid som vi inte har.
          </note>
          <note>
            Varför vill inte regeringen och allianspartierna vara tydliga
            med vad vi vill åstadkomma så att vi får förutsättningar för att
            ha sjysta villkor och se till att vi kan ge förutsättningar så
            att företag som vill investera i klimatomställning vet vart vi
            är på väg?
          </note>
          <note type="speaker">
            Anf. 173 LENA ASPLUND (M) replik:
          </note>
          <note>
            Herr talman! Hannah Bergstedt säger att det är brist på politik.
            Om vi hade haft brist på politik, varför beskyller i så fall Socialdemokraterna
            oss hela tiden för att vi har fel politik? Då kan vi inte ha brist
            på politik.
          </note>
          <note>
            Jag undrar var Socialdemokraterna har sin politik. Det är rätt
            tyst om den.
          </note>
          <note>
            Vi agerar inte efter opinionssiffror. Just nu är vi mellan val,
            och vi tar mycket lugnt på dessa opinionssiffror.
          </note>
          <note>
            Det som är viktigt är att åkerinäringen har en chans att göra
            några vinster. Man gör inga stora vinster, men på något sätt måste
            man klara av detta, för annars kan man inte ha en klimatbra fordonsflotta.
            Man måste byta ut sina lastbilar. Lastbilar blir bättre och bättre
            klimatmässigt. Men man kan inte byta ut bilarna om man beskattar
            näringen för hårt. Då måste man helt enkelt lägga ned verksamheten.
            Det vill vi inte, för då får vi in ännu fler lastbilar som inte
            är bra klimatmässigt. Många av de lastbilar som kommer in i landet
            och som kör på våra svenska vägar är inte alldeles bra. De använder
            ofta en diesel som inte är så bra, lite beroende på vilket land
            de kommer från. Eurodieseln är i dag helt okej.
          </note>
          <note>
            Jag tycker, som jag sade till Mats Pertoft om privatbilismen,
            att man måste göra samma sak här. Åkerinäringen vill verkligen
            se till att minska utsläppen. Egentligen är det viktigast att
            gå från diesel till något annat. Men det är svårare med tung trafik.
            Eller också måste man minska på den mängd drivmedel som en lastbil
            drar. En lastbil drar mycket bränsle, och det är dyrt med diesel.
            Kostnaderna för diesel och personal är otroligt stora.
          </note>
          <note type="speaker">
            Anf. 174 GUNNAR ANDRÉN (FP):
          </note>
          <note>
            Herr talman! Skatteutskottets olika betänkanden utmärks framför
            allt av att det ena är viktigare än det andra. Likväl skulle jag
            vilja sätta ett frågetecken i fråga om detta betänkande om punktskatter.
            Det kanske ändå inte är det mest fascinerande betänkande som vi
            diskuterar. Jag vet att socialdemokraten Leif Jakobsson är av
            annan åsikt. Men man kan ha lite delade meningar om denna sak.
          </note>
          <note>
            Punktskattebetänkandet innefattar många skatter. Det är energi-
            och koldioxidskatt. Det är skatt på elektrisk kraft. Det är skatt
            på drivmedel. Det är jordbrukets drivmedelsskatter. Det är skatt
            på fartygsbränsle. Det är miljöskatter på flyg. Det är fordonsskatt,
            trängselskatt, alkoholskatt, skatt på privatinförsel av alkohol
            och tobak samt försäljning i exportbutiker. Det är skatt på handelsgödsel.
            Det är skatt på bekämpningsmedel. Det är skatt på fluorerade växthusgaser.
            Det är skatt på avfall som deponeras och skatt på avfallsförbränning.
            Det är skatt på naturgrus. Det är lotteriskatt, som i detta fall
            råkar vara en travskatt. Det är skatt på animaliska livsmedel.
            Det är skatt på socker och fett respektive frukt och grönsaker,
            samt slutligen en gruvskatt.
          </note>
          <note>
            Herr talman! Vi är duktiga på skatter i Sverige. Varför tar man
            ut punktskatter? Det finns två olika anledningar. Den ena är att
            man vill styra människors beteende. Den andra saken, som vi inte
            ska bestrida, är att det finns ett behov av att ta ut skatt för
            att pengarna ska komma i finansministerns och allas vår kassakista
            för att vi ska kunna använda dem till andra områden. En sådan
            skatt, som väl är den mest typiska av alla, är stämpelskatten.
            Den behandlar vi inte här, men det finns inget som helst samband
            mellan skattens höjd och den tjänst man får för detta. Det är
            uppenbarligen så. Jag försvarar ändå denna skatt varmt eftersom
            den bidrar till vår välfärd.
          </note>
          <note>
            Jag tycker att det var väldigt bra att Jacob Johnson berättade
            lite om hur mycket dessa skatter inbringar. Jag vill lägga till
            en sak för den intresserade allmänheten, nämligen att man måste
            se det på det sättet att mervärdesskatten är den överlägset största
            konsumtionsskatten. Den står för i storleksordningen 350 miljarder,
            och som Jacob Johnson sade: Alla andra skatter vi nu diskuterar
            och som jag har räknat upp, och en del till, står för i storleksordningen
            100125 miljarder. Det är storleksordningen på detta, och det visar
            vilken stor betydelse utformningen av just mervärdesskatten har
            för statskassan. De andra skatterna är lite mer styrande.
          </note>
          <note>
            En av de skatter vi diskuterar är trängselskatten. Det kommer
            säkert att komma fler synpunkter från Göteborg på detta. Jag vill
            ändå säga att det är viktigt att notera en sak. Trängselskatten
            var från början en mycket tydlig miljöskatt. Det var en miljöskatt
            när den kom 2005, ungefär. Det var Miljöpartiet och Socialdemokraterna
            som drev igenom den. Numera är det alldeles uppenbart att den
            inte bara har denna funktion den har delvis denna funktion, men
            det är också en finansiell skatt. I Göteborgsfallet är det väldigt
            uppenbart, men vi kan se det också här i Stockholmsområdet.
          </note>
          <note>
            Det råder ingen som helst tvekan om att landets finansminister
            och därmed regeringen ser denna skatt som en möjlighet att finansiera
            andra strukturåtgärder inom särskilt trafiken. Det speciella fallet
            är tunnelbanan till Nacka, som det är sagt ska finansieras med
            trängselskatten. Det kan vara viktigt för oss att veta den glidning
            som har varit på just detta område.
          </note>
          <note>
            Låt mig ta upp miljöskatten på flyg. Jag vill gärna instämma
            i det Jacob Johnson sade och det gör jag inte alltid om att flygskatt
            är någonting vi borde ha. Flyget borde betala sina egna kostnader
            på miljöområdet. Den utformning Miljöpartiet och Vänsterpartiet
            har givit detta är dock helt omöjlig. Vi är bundna av 1947 års
            Chicagokonvention, som förhindrar oss att vidta dessa åtgärder.
            Om man skulle göra som Miljöpartiet och Vänsterpartiet vill skulle
            man driva flygverksamheten ut ur landet och i själva verket förbruka
            mer flygbränsle, eftersom man måste tanka någon annanstans. Det
            är alltså raka motsatsen till det man syftar till som skulle bli
            effekten om man gör detta. För att inte tala om skatt på flygplansstolar
            det är så tokigt att man fullständigt baxnar.
          </note>
          <note>
            Jag ska ta upp några andra skatter också men inte bli för långrandig.
            Mats Pertoft, som dess värre inte befinner sig i kammaren just
            nu, frågade mig för ungefär tre eller fyra månader sedan vad Folkpartiet
            tycker om skatten på handelsgödsel. Jag var ganska okunnig på
            denna punkt då, men dessa fyra månader har gett mig möjlighet
            att sätta mig in i detta. På denna punkt kunde jag alltså inte
            ge Mats Pertoft ett bra svar det är säkert några som minns det
            men jag har läst in detta. Vi tycker att det är bra som det är
            nu. Vi behöver för närvarande ingen skatt på handelsgödsel.
          </note>
          <note>
            Vi har dock tagit fasta på det förhållandet att den tidigare
            jordbruksministern Margareta Winberg inte hon som var på det där
            mötet, utan den verkliga Margareta Winberg tillsatte en utredning
            om verkningarna av skatten på detta. Man kan konstatera att utredningen
            kom fram till att den hade ganska lite verkningar, av den verkligt
            speciella anledningen att ingen jordbrukare jordbruket är den
            största förbrukaren av handelsgödsel förbrukar mer handelsgödsel
            än man behöver. Därför har själva skatten nästan stämpelskattens
            karaktär för dem som är avnämare av detta. Den bara höjer kostnaderna.
          </note>
          <note>
            Likväl måste man efter ett antal år utvärdera detta. Det har
            vi sagt i Folkpartiet, och det har jag lärt mig. Det kan vi säkert
            vara överens om: Om förbrukningen likväl har gått upp får man
            se till att kanske korrigera detta. Det är Folkpartiets ståndpunkt,
            och den ville jag gärna redovisa för kammaren eftersom jag inte
            alls kunde svara på detta vid det tidigare tillfället.
          </note>
          <note>
            Jag har ett par saker till. Under en följd av år steg skatterna
            på elektricitet något alldeles fruktansvärt. Under valåret 2006,
            då jag också satt i skatteutskottet, hade vi fem olika skattehöjningar
            på elektricitet. Det är en av de stora vinsterna jag ser, att
            vi inte längre höjer skatten på elektricitet hela tiden. Det är
            nämligen ett väldigt effektivt sätt att distribuera energi, och
            på det sättet är det angeläget att vi har en effektiv distribution
            av elektricitet och inte ser det som en rent finansiell intäktskälla.
          </note>
          <note>
            Allra sist: Jag vill inte förlänga debatten, men det är klart
            att jag i denna situation inte kan undgå att ta upp det förslag
            till mineralskatt som Vänsterpartiet har ett särskilt yttrande
            om. Det är en häftig sak. För närvarande är mineralavgiften 2
            promille, och den vill man höja till 10 procent. De som kan räkna
            kan räkna ut hur många gånger man vill höja denna avgift eller
            skatt. En sådan höjning av skatten kommer att få återverkningar,
            men jag hoppas att det inte blir någon stor debatt av detta. Vi
            vet våra positioner.
          </note>
          <note>
            (Applåder)
          </note>
          <note type="speaker">
            Anf. 175 KARIN NILSSON (C):
          </note>
          <note>
            Herr talman! I det här betänkandet behandlar vi mängder av motioner,
            och oppositionen har 22 reservationer. Min företrädare i talarstolen,
            Gunnar Andrén, redogjorde förtjänstfullt för hela listan med skatter
            som ingår i betänkandet. Tack!
          </note>
          <note>
            Här finns alltså verkligen en mängd olika åsikter representerade.
            Jag kan givetvis inte i mitt anförande kommentera alla. Jag väljer
            därför att nämna några ord om alkohol- och tobakskatten, skatt
            på handelsgödsel, köttskatten, fordonsskatten och förslaget om
            vägslitageskatt. Det är många bara det.
          </note>
          <note>
            Herr talman! Socialdemokraterna föreslår en höjning av skatten
            på alkohol och tobak utifrån folkhälsoskäl, och de tror dessutom
            att det skulle minska brottsligheten. I denna fråga har jag totalt
            motsatt uppfattning. Jag tror inte att vi löser varken folkhälsoproblem
            eller brottslighet genom att höja skatten på alkohol och tobak.
            Ju högre priset blir på alkohol och tobak i Sverige, desto lönsammare
            blir det att sälja illegal alkohol i Sverige. Dessutom är våra
            ungdomar en väldigt utsatt målgrupp för dessa skumma affärer.
          </note>
          <note>
            Insikten om att det finns stora ekonomiska vinningar i att föra
            in alkohol och tobak illegalt till Sverige är redan väl etablerad
            i kriminella kretsar. Den organiserade handeln med illegal alkohol
            har blivit ett samhällsproblem som har lett till grov organiserad
            brottslighet. Jag anser att det otroligt stora inflödet av alkohol
            över gränsen är ett större hot mot folkhälsan än det pris alkoholen
            har på systembolagshyllan.
          </note>
          <note>
            Ingen har väl undgått mediernas rapportering om vodkabilarna.
            De senaste siffrorna angående uteblivna punktskatter som jag har
            fått från Skatteverket handlade om riktigt stora belopp. En långtradare
            med 15 000 liter sprit som förs in illegalt ger i undanhållna
            punktskatter en förtjänst på 3 miljoner kronor för smugglaren.
            En motsvarande långtradare med 50 000 cigarettlimpor ger 14,2
            miljoner i vinst bara genom att de inte punktbeskattas.
          </note>
          <note>
            Det låter rätt otroligt att man kan komma in i landet med sådana
            mängder med varor och lyckas undvika beskattning. Men det finns
            metoder. Bilarna kan genom osanna intyg låtsas vara på väg till
            ett skatteupplag men försvinna på vägen dit. Det kan också vara
            flera bilar som chansar på att ta sig in med identiska införselintyg.
            Den som eventuellt fastnar i kontrollen betalar, medan de andra
            får full utdelning för sin chansning. Även den som fastnar i polisens
            eller tullens kontroller kan i slutänden göra vinst på cigarettlasten
            med flera miljoner, dessutom, genom att köpa loss lasten då den
            auktioneras ut och slippa undan skatt eftersom den då anses vara
            beskattad.
          </note>
          <note>
            Jag kan inte garantera att en sänkning av skatten på alkohol
            och tobak skulle lösa problematiken. För att göra det mindre lönsamt
            att föra in illegala varor skulle vi behöva sänka skatterna till
            väldigt låga nivåer, vilket givetvis inte är rimligt. Men jag
            tror definitivt att en skattehöjning skulle fortsätta att urholka
            Systembolagets monopol och ytterligare öka intresset för illegal
            handel. Jag anser att frågan kräver en utredning innan vi laborerar
            med förändrade skattenivåer.
          </note>
          <note>
            Herr talman! När det gäller Socialdemokraternas, Miljöpartiets
            och Vänsterpartiets förslag om att återinföra skatt på handelsgödsel
            är jag lika mycket motståndare till det förslaget som alla andra
            år som frågan har varit uppe till debatt.
          </note>
          <note>
            De gröna näringarna i Sverige befinner sig i framkant i världen
            i fråga om miljöhänsyn och djurhållning. Förslaget från S, MP
            och V om att återinföra skatten på handelsgödsel saknar därför
            miljömässig logik då det gynnar importerade varor som i de flesta
            fall produceras med långt större användning av handelsgödsel och
            med mindre miljöhänsyn än vi har i det svenska jordbruket. Det
            saknar näringspolitisk logik då skatten ensidigt drabbar näringen
            i Sverige, vilket gynnar konkurrenter utomlands och leder till
            att produktion och arbetstillfällen försvinner från Sverige. Och
            detta sker i ett läge då svensk produktion minskar.
          </note>
          <note>
            Centerpartiets bestämda uppfattning är att politikens roll måste
            vara att stärka det svenska lantbrukets konkurrenskraft. Sverige
            har också redan internationellt sett stränga krav angående kadmiumhalter
            i handelsgödsel.
          </note>
          <note>
            Lönsamheten i det svenska jordbruket är redan pressad, och de
            senaste 25 åren har produktionen minskat med en tredjedel. Importen
            av mat från andra länder har under samma tid fördubblats. Sverige
            är nu ett av de länder i Europa som sämst utnyttjar sina åkrars
            produktionsförmåga. Vår självförsörjning riskerar snart att sjunka
            under 50 procent.
          </note>
          <note>
            Så sent som i går kunde man läsa i Svenska Dagbladet att Sveriges
            livsmedelsförsörjning är den sämsta sedan 30-talet. Vid en krissituation
            tar maten snabbt slut i hemmen och i butikerna. Med i stort sett
            samma argument kan jag avfärda Miljöpartiets förslag om skatt
            på animaliska livsmedel, skatt på boskapsuppfödning och skatt
            på kraftfoder.
          </note>
          <note>
            Herr talman! Sedan blev jag faktiskt lite glad över att Vänsterpartiet
            i år har upptäckt det jag påpekade i budgetdebatten i november
            förra året att det redan finns en nedsatt fordonsskatt för ett
            antal glesbygdskommuner.
          </note>
          <note>
            I november föreslog Vänsterpartiet att det skulle gälla 35 kommuner.
            Denna gång nöjer de sig med 34 kommuner. Om man går in på Skatteverkets
            skattetabeller, som är exakt desamma som de som gällde när frågan
            var uppe i november, ser man att 36 glesbygdskommuner inte 34
            och inte 35 redan har en sänkt fordonsskatt och att skatten är
            sänkt med 384 kronor. Det var riktigt uppfattat, och det är till
            och med mer än det grundbelopp som finns för fordonsskatten.
          </note>
          <note>
            Vänsterpartiets förslag om att sänka fordonsskatten med upp till
            400 kronor ytterligare funkade inte förra gången, och det funkar
            egentligen inte denna gång heller som förslag. Det måste vara
            svårt att sänka en skatt som redan är borttagen.
          </note>
          <note>
            Det kanske är dags för Vänsterpartiet att döpa om förslaget om
            sänkt fordonsskatt till fordonsbidrag. Dessutom är det dyrt för
            alla dem som är beroende av bilen redan i dag utan Vänsterpartiets
            skattehöjning på bensin och diesel med 75 öre litern. Jag anser
            att det är bättre att jobba för miljövänligare bränslen, bränslesnålare
            bilar och sänkta skatter för gröna alternativ för att både minska
            utsläppen och hålla nere drivmedelskostnaderna än att föreslå
            olika kompensatoriska åtgärder som redan är uttömda.
          </note>
          <note>
            Och så har vi då Socialdemokraternas, Miljöpartiets och Vänsterns
            vägslitageavgift. Lena Asplund har argumenterat mot detta förslag,
            och även jag har gjort det i åtskilliga debatter tidigare. Jag
            frågar mig även denna gång: Vari ligger miljönyttan med skatten
            på avstånd? Eftersom jag ser fler problem än möjligheter med förslaget
            avslutar jag med att säga nej tack till en ny skatt på landsbygd.
          </note>
          <note>
            Herr talman! Jag yrkar bifall till utskottets förslag och avslag
            på samtliga motioner.
          </note>
          <note type="speaker">
            Anf. 176 LARS GUSTAFSSON (KD):
          </note>
          <note>
            Herr talman! När jag gick med mitt linkande knä och hämtade betänkandet
            om punktskatter i förmiddags och slog upp sidan med reservationer
            kom jag att tänka på det som man brukar kalla för favorit i repris.
            Så kändes det för mig när jag läste detta betänkandes reservationer.
            Det enklaste hade varit att kopiera förra årets anförande, för
            det hade haft samma träffsäkerhet nu som det hade då.
          </note>
          <note>
            Det handlar i stort sett om energiskattehöjningar, drivmedelshöjningar
            och alla andra punktskattehöjningar. Det är summan av reservationerna,
            vilket är märkligt när man i medierna nyligen har noterar att
            det största oppositionspartiet har lovat inga höjda skatter efter
            valet. Jag kan tänka mig att man i så fall höjer dem före valet.
          </note>
          <note>
            Precis som i mitt tidigare anförande i det förra ärendet vill
            jag lyfta fram vikten av transparens och likvärdighet. Sverige
            kan inte utmärka sig med högre skatter på motsvarande områden
            utan att det får påverkan på företag och arbetstillfällen. Riksdagen
            har fattat beslut som innebär att Sverige går längre än andra
            motsvarande länder när det gäller energi och drivmedel. Frågan
            borde inte gälla att ytterligare förverkliga nya mål utan hur
            vi inom EU kan finna långsiktiga och hållbara lösningar. Att Sverige
            i dagsläget med världens högsta koldioxidskatt skulle göra förändringar
            innebär ingenting om inte andra länder också flyttar fram sina
            positioner. Det får betecknas som smått naivt att tro att ytterligare
            en svensk tagelskjorta med skatter kommer att ändra andra länders
            vägval och beteenden, som vi hörde nyligen om Danmark exempelvis.
          </note>
          <note>
            Däremot är risken stor att vi skenar i väg med en mycket dyr
            egen lösning i en återvändsgränd med stora kostnader för medborgarna,
            med litet resultat och med färre företag och arbetstillfällen.
          </note>
          <note>
            Herr talman! Långsiktighet är även på detta område det viktigaste
            inslaget. I ett maratonlopp utdelas inga priser efter den första
            kilometern, utan först när man har kommit i mål 42 kilometer senare.
            Energipolitik måste ha långsiktiga och hållbara mål som inte lämpar
            sig för populism utan för dem som vill åstadkomma bestående resultat.
            Sverige är en mycket liten pusselbit, även om man i denna kammare
            ibland tycks tro någonting annat. Procentsatser är ibland direkt
            vilseledande och ger inte en sann bild av helheten.
          </note>
          <note>
            Det kan nämnas att förra året minskade det sammantagna utsläppet
            av koldioxid från biltrafiken trots en ökad trafik. En fixering
            vid olika datum är ointressant för resultatet. Om ett mål som
            ligger 20 eller 30 år framåt i tiden infrias ett år för tidigt
            eller två år för sent har bara semantisk betydelse. Däremot kan
            det vara avgörande för välfärden på vilket sätt man uppnår målen.
            Det är alltid vist att inte rusa in i orealistiska och oprövade
            riktningar.
          </note>
          <note>
            Man kan i och för sig föreslå en flygskatt, som vi hörde här.
            Men innebär det att det skulle vara färre som skulle flyga från
            norra Sverige? Eller skulle riksdagsledamöterna från Lappland
            stanna hemma och inte komma till jobbet? Det kommer ändå att vara
            nödvändigt för alla att använda vissa färdmedel. Därmed kan man
            inte hävda att skatten skulle ha en fungerande påverkan på själva
            utsläppen, utan den är i praktiken fiskal.
          </note>
          <note>
            En skatt som har varit och är omdiskuterad är skatten på alkohol.
            Alkohol har funnits sedan urminnes tider. Erfarenheterna har alltid
            varit desamma. Under värdiga former finns det möjlighet till förhöjt
            välmående medan motsatsen är direkt skadlig. För dem som kan nyttja
            alkohol på ett kontrollerat sätt uppstår sällan några problem.
            Men för dem som inte kan det utgör alkohol ett allvarligt hälsoproblem.
            Det är därför som det finns alkoholskatt.
          </note>
          <note>
            Kristdemokraterna anser att respekten för riskerna med missbruk
            måste väga tyngre än önskemål om tillgänglighet och lägre beskattning.
            Exakt hur regelverk och skattenivåer ska utformas måste avgöras
            i beaktande av andra inverkande faktorer.
          </note>
          <note>
            Det största svenska problemet är inte svenskt utan är den legala
            kvantiteten av privat införsel från annat EU-land som man får
            ta med sig. Dagens lagliga volymer överstiger vida all rimlig
            privatkonsumtion, och arbetet med att ändra EU:s regelverk på
            området måste fortsätta.
          </note>
          <note>
            Jag vill också påminna om att ungdomar inte får köpa alkohol
            oavsett vilket pris den har. Därför måste andra åtgärder vidtas.
          </note>
          <note>
            Jag är medveten om att det finns olika uppfattningar om hur man
            i dagsläget bör agera från både politiska partier och näringsföreträdare.
            Alla de människor som slagits ut på grund av överkonsumtion manar
            dock till försiktighet även om det vid vissa tillfällen behövs
            justeringar av regler och skattesatser. Men det måste göras i
            sitt sammanhang.
          </note>
          <note>
            Herr talman! Avslutningsvis vill jag påtala vikten av, som det
            finns en motion om, att värna fordonshobbyn. Den har stor betydelse
            för fordonsintresserade. Det är uppskattningsvis en halv miljon
            svenskar. Den betyder mer för vårt land än vad som de flesta är
            medvetna om. Det finns en icke liten omsättning av varor och tjänster
            som ger intäkter till samhället, vilka används för det gemensamma
            bästa.
          </note>
          <note>
            Kulturinsatserna är omfattande och åtnjuts av många fler än de
            direkt engagerade. Vi kan bara titta på skolavslutningar, bröllopstillfällen,
            och så vidare. Villkoren för fordonshobbyn måste värnas och beaktas
            när nya regler och förordningar införs. Även på myndighetsnivå,
            där regelverket ska praktiseras, måste rim och reson beaktas.
            Exempel på svårförståeliga och orimliga tolkningar och bedömningar
            är många, jag vill säga otaliga.
          </note>
          <note>
            Med detta yrkar jag bifall till utskottets förslag i betänkandet.
          </note>
          <note>
            I detta anförande instämde Roland Utbult (KD).
          </note>
          <note type="speaker">
            Anf. 177 TERES LINDBERG (S):
          </note>
          <note>
            Herr talman! Jag avser att i mitt anförande i huvudsak uppehålla
            mig vid frågan om trängselskatter. Det är å andra sidan inte någon
            okomplicerad fråga.
          </note>
          <note>
            Före mig här i talarstolen viftade Lena Asplund med den utredning
            om trängselskatter som presenterades för ungefär en månad sedan.
            I den föreslås att trängselskatten ska förbli en statlig skatt
            och att alla väsentliga detaljer även i fortsättningen ska bestämmas
            av riksdagen.
          </note>
          <note>
            Utredningen får svidande kritik inte minst från Naturskyddsföreningen,
            som säger att den hör bäst hemma i pappersåtervinningen. Jag är
            beredd att instämma. Hela utredningen kan ses som ett beställningsjobb
            från Finansen som under inga omständigheter vill överlåta makt,
            inflytande och beslut åt dem som kan frågorna bäst.
          </note>
          <note>
            Om detta är man också överens lokalt över partigränserna. Själva
            uppdraget för utredningen var att lägga fram ett förslag som möjliggjorde
            för den lokala nivån att själv göra de prioriteringar som behövs.
          </note>
          <note>
            Vad gör regeringen? Jo, i stället tillsätter den en ny utredning
            i hopp om att den ska lösa infrastrukturproblemen, bostadsproblemen
            och kollektivtrafiksproblemen i Stockholm. Man kan inte annat
            än ana varför. Det är ganska uppenbart att majoritetsföreträdarna
            i riksdagen helt saknar förtroende för sina lokala och regionala
            företrädare.
          </note>
          <note>
            Själva grundproblemet är att det saknas investeringar och att
            de bromsas i Stockholm. Det hänger ihop med bristen på investeringsmedel.
            Regeringen och staten vill gärna lägga sig i, men man vill inte
            låta finansieringsmöjligheterna hamna där de hör hemma.
          </note>
          <note>
            Vad stockholmarna tyckte och tycker råder det ingen tvekan om.
            Vid den folkomröstning som hölls 2006 förklarade stockholmarna
            mycket tydligt att de var beredda att betala trängselskatter,
            eller miljöstyrande avgifter, som man också kallade det. Men detta
            var förknippat med att intäkterna skulle gå till vägar och kollektivtrafik.
          </note>
          <note>
            Regeringen har härvid en skuld till stockholmarna som vackert
            betalar men inte sett röken av någon förbättrad kollektivtrafik.
            I stället siar regeringen om att den ska öka skatten för att det
            ska ge mer intäkter.
          </note>
          <note>
            Här visas också en grundläggande skillnad mellan blocken. Den
            härrör till själva synen på skatten, eller avgiften om man så
            vill. Vi socialdemokrater väljer att se avgiften som ett medel
            för att styra trafikflödet ur ett miljöperspektiv. Därtill möjliggör
            den investeringar för att underlätta framkomligheten både i kollektivtrafiken
            och på vägarna.
          </note>
          <note>
            Här väljer de borgerliga partierna att i huvudsak se det som
            en intäkt. För att nå acceptans för trängselskatter eller miljöavgifter,
            som jag mycket heller skulle vilja kalla det måste de som betalar
            få se resultat av det. Allt annat är oacceptabelt.
          </note>
          <note>
            Man får känslan av att regeringen inte är beredd att lägga några
            investeringar alls i Stockholmsregionen. Snarare får den göra
            några utspel hit och dit om utbyggnad av tunnelbanan, och sedan
            tillsätter man några utredningar. Men några spår ser vi inte röken
            av.
          </note>
          <note>
            Det gör man samtidigt som man bakbinder de lokalt förtroendevalda
            och gång på gång trampar dem på tårna. Ta till exempel det nuvarande
            moderata finansborgarrådet i Stadshuset som under försöksperioden
            20022006 var den som stod på barrikaden och ledde motståndet mot
            miljöstyrande avgifter. Sedan blev han överkörd av sin regering
            som ville permanenta försöket, eftersom högerregeringen inte kunde
            motstå intäkterna.
          </note>
          <note>
            Stadshusmoderaterna och stödpartierna biter igen i det sura äpplet
            och säger: Okej då, permanenta försöket. Inför trängselavgifter.
            Men då vill vi som vet bäst hur man ska använda pengarna också
            vara de som bestämmer över dem.
          </note>
          <note>
            Här blir man blåst en gång till av en regering som inte förstår
            att huvudstaden är landets tillväxtmotor som just nu går på tomgång
            för att ingen tror på den politiska förmågan att lösa problemen.
          </note>
          <note>
            Ett lokalt beslutsfattande skulle kunna få många positiva effekter.
            Det är inte bara det att det skulle kunna gå betydligt mycket
            fortare från idé till beslut. Det är inte bara det att det skulle
            bli bättre framkomlighet både i kollektivtrafiken och på vägarna.
            Det är inte bara det att stockholmarna skulle slippa stå som packade
            sillar i överfulla tunnelbanevagnar.
          </note>
          <note>
            Det skulle också innebära en möjlighet till samplanering av bostäder
            och kollektivtrafik tillsammans med byggherrar och andra investerare.
            I stället för som det är nu där man letar russin i kakan skulle
            man kunna styra den framtida planeringen tillsammans. Det är just
            vad det handlar om.
          </note>
          <note>
            Det handlar om aktörers tro på att behövliga investeringar blir
            av, och regeringen den utreder. Där står lokalpolitikerna och
            kan inte göra något, eftersom regeringen utreder.
          </note>
          <note>
            Det man använder intäkterna från trängselskatten till handlar
            i huvudsak om sådant som staten ändå skulle ha varit med och bidragit
            till.
          </note>
          <note>
            För mig handlar det i grunden om tillväxt och framtidstro. Just
            nu lägger man bostadsprojekt efter bostadsprojekt på is för att
            man inte litar på att de spårdragningar som man tidigare hade
            trott skulle ske blir av. De kommer inte till stånd.
          </note>
          <note>
            Folk vill inte bo på ställen med dåliga kommunikationer. Det
            betyder inte bara att byggprojekt avstannar utan även att arbetstillfällen
            uteblir, arbetstillfällen som vi så väl behöver både i Stockholm
            och i resten av landet. De betyder också att företagens möjligheter
            att hitta den rätta arbetskraften begränsas eftersom det inte
            byggs några bostäder. Listan kan göras oändlig. Regeringen visar
            dock en tydlig ovilja att hålla hjulen snurrande, och det drabbar
            alla i Sverige.
          </note>
          <note>
            Jag vet att många våndas över morgondagens votering. Många borgerliga
            riksdagsledamöter både från Stockholm och från Västra Götalandsregionen
            kommer att ha svårt att förklara sitt ställningstagande vid morgondagens
            voteringen när de kommer hem. Jag uppmanar såväl stockholmare
            som göteborgare: På dem, utkräv svar och ansvar! De företräder
            inte er, utan de företräder en regering som inte vill lösa storstadens
            problem.
          </note>
          <note>
            Herr talman! Jag ställer mig bakom samtliga S-reservationer i
            skatteutskottets betänkande 19 och yrkar bifall till reservation
            11.
          </note>
          <note type="speaker">
            Anf. 178 GUNNAR ANDRÉN (FP) replik:
          </note>
          <note>
            Herr talman! Ibland kan man få intrycket att vi förflyttat oss
            till Stockholms stadsfullmäktige, en institution som jag aldrig
            någonsin satt min fot i, utom möjligen som journalist. Det påminner
            om när Sveriges radio gör Ekots lördagsintervju med Filippa Reinfeldt
            och hela Sverige ska representeras av Stockholms läns landsting.
            Det kan kännas lite problematiskt på andra håll.
          </note>
          <note>
            Jag håller naturligtvis med Teres Lindberg i många avseenden.
            Att vi har en huvudstad som fungerar tycker jag är viktigt, precis
            som det är viktigt att vi har en Region Syd med Malmö, Köpenhamn
            och Lund som fungerar och att Göteborg fungerar. Däremot håller
            jag inte med Teres Lindberg om att denna och tidigare regering
            inte skulle ha gjort någonting.
          </note>
          <note>
            Herr talman! Låt mig berätta något om det som har gjorts. Det
            har gjorts investeringar i Södra länken med ungefär 6 miljarder.
            De jublade ända borta i Töcksfors, som Runar Patriksson sade,
            när de fick höra startanslagen. Citybanan är i storleksordningen
            16 miljarder, mycket kommer från landstinget och Stockholms stad,
            Förbifart Stockholm kostar omkring 23,5 miljarder, Norra länken
            vet jag inte exakt, men jag skulle tippa på ungefär 10 miljarder.
            När det gäller tunnelbanan till Nacka vet vi inte ännu, men 1015
            miljarder lär den komma att kosta. Det är ganska betydande investeringar
            även i ett nationellt perspektiv. På den punkten håller jag alltså
            inte med.
          </note>
          <note>
            Däremot håller jag med Teres Lindberg om att det är viktigt att
            vi har en väl fungerande huvudstad, inte minst på järnvägssidan.
            Citybanan kommer att förbättra situationen från Hudiksvall till
            Malmö, vill jag påstå.
          </note>
          <note type="speaker">
            Anf. 179 TERES LINDBERG (S) replik:
          </note>
          <note>
            Herr talman! Jag får ta det som en komplimang att jag bidrar
            till lite drag i riksdagsdebatten när jag kommer från Stockholms
            stadsfullmäktige. Du har inte helt rätt, Gunnar Andrén, när du
            hävdar att det skulle vara den borgerliga regeringen som ligger
            bakom investeringarna och besluten om investeringar beträffande
            såväl Norra som Södra länken. Det var socialdemokratiska regeringar,
            en kombination av borgerliga och socialdemokratiska majoriteter
            i Stadshuset, som stod bakom besluten, inte borgerliga regeringar.
            Jag vill göra det klart.
          </note>
          <note>
            Problemet är snarast att regeringen använder trängselskatten
            som ett motiv för den egeninsats som staten borde ta för de väginvesteringar
            som staten gör för att underlätta för de statliga vägarna. Stockholm,
            både kommunen och Stockholms läns landsting, har alltid fått ta
            en stor del av dessa investeringar, betydligt mer än man behöver
            göra någon annanstans. Därför är det inte riktigt sjyst mot regionerna
            att låta trängselskatten utgöra den statliga egenfinansieringen.
            Här borde stockholmarna och alla de som reser och kör bil i Stockholm
            få åtnjuta de avgifter man betalar genom att få ett bättre flöde
            i trafiken.
          </note>
          <note>
            I synnerhet gäller det kollektivtrafiken. Inte en enda satsning
            har gjorts. Det är bara prat när det gäller kollektivtrafiksatsningar.
            Vi har inte sett någonting hittills, mer än utredning på utredning.
            Och det är inte så att en tunnelbana till Nacka kommer att kunna
            lösas snabbt, utan det kommer att ta mycket lång tid innan det
            blir verklighet om det blir verklighet.
          </note>
          <note type="speaker">
            Anf. 180 GUNNAR ANDRÉN (FP) replik:
          </note>
          <note>
            Herr talman! Jag vill absolut inte frånta Socialdemokraterna
            och många andra partier äran av det som skett. Det har skett i
            samverkan. Den stora skillnaden är, som Teres Lindberg påpekar,
            att det har funnits en annan form av finansiering i Stockholmsregionen
            statliga bidrag, landstingspengar och pengar från Stockholms stad
            och kranskommuner ända bort till Eskilstuna. Även de betalar nu
            till Citybanan. Det är intressant och skiljer sig från förhållandena
            i andra delar av landet.
          </note>
          <note>
            Jag håller inte med om att den nuvarande regeringen skulle ha
            varit särskilt passiv. Det har skett mycket. I stället skulle
            man kunna fråga sig vad som hände mellan 1871 jag menar inte att
            Socialdemokraterna ska ta ansvar för politiken på den tiden och
            till dess att man fattade beslut om Citybanan efter 2006. Jag
            tror inte att det har varit fel på ambitionerna hos Socialdemokraterna
            under den tiden heller, men det är inte alltid möjligt att komma
            fram till resultat.
          </note>
          <note>
            Jag var med i Malmö 1974 när danska Folketinget fattade det första
            beslutet att bygga Öresundstunneln. Jag var på den tiden på Sydsvenskan
            och tillstyrkte det starkt. Jag är glad över att andra delar av
            landet fått bättre kollektivtrafik, bättre möjligheter till samfärdsel.
            Här har vi sett en utveckling. Jag håller definitivt inte med
            om att den nuvarande regeringen skulle varit mer passiv än någon
            annan regering. Det är inte sant, tvärtom visar det sig vilket
            Lena Asplund och andra varit inne på att regeringen satsar kraftigt
            på att förbättra kollektivtrafiken, vägtrafiken och järnvägstrafiken
            i Sverige. Dessa resultat kan vi se. Men allt sker inte på en
            dag, och det duger inte att bara åka flyg över landet.
          </note>
          <note type="speaker">
            Anf. 181 TERES LINDBERG (S) replik:
          </note>
          <note>
            Herr talman! Gunnar Andrén har rätt i att jag inte tänker ta
            ansvar för det som hände 1871. Jag tänker inte ta ansvar för något
            som hände före den allmänna rösträttens införande.
          </note>
          <note>
            Man har satsat på tågtrafik och så vidare, men problemet är att
            man dubbelbeskattar stockholmarna i det här fallet, som alltså
            betalar trängselavgifter men inte får tillbaka dessa pengar. Jag
            tycker inte att det borde vara en skatt, utan snarare borde det
            vara en avgift som går tillbaka till regionen. Detsamma tycker
            Gunnar Andréns partiföreträdare i Stadshuset, Lotta Edholm. Hon
            säger till och med att i väntan på att den regionaliseras borde
            den särredovisas så att vi kan se varenda krona. Men vi har en
            finansminister som inte vill det. Han vill inte att det ska göras
            för då kommer det att synas hur liten den andel som faktiskt går
            tillbaka är. Det är problemet.
          </note>
          <note>
            Trängselskatten borde rimligen gå tillbaka till dem som betalar,
            både i Stockholm och, självfallet, i Västra Götaland så att pengarna
            kan användas till det som de behöver användas till. Jag tror inte
            att vi i riksdagen eller finansministern eller regeringen är bäst
            lämpade att göra dessa prioriteringar, utan de borde naturligtvis
            göras av de lokala och regionala företrädarna i samverkan.
          </note>
          <note type="speaker">
            Anf. 182 MIKAEL JANSSON (SD):
          </note>
          <note>
            Herr talman! Effektiva trafiksystem är viktiga för miljön men
            också för tillväxten. I arbetsmarknadsregioner finns ett samband
            mellan biltrafik och kollektivtrafik. En ineffektiv kollektivtrafik
            tvingar fram alltför mycket biltrafik. Icke överraskande är det
            alltså viktigt med långsiktig planering av såväl biltrafik som
            kollektivtrafik. Investeringarna i trafiksystem är stora, och
            den valda modellen ligger fast i decennier.
          </note>
          <note>
            Jag har begärt ordet, herr talman, för att tillstyrka reservation
            12, vilket innebär avbrytande av trängselskatten i Göteborg. Reservationen
            tar inte fasta på trängselskatt generellt i alla tappningar utan
            gäller specifikt den trängselskatt som nu tas ut i Göteborg.
          </note>
          <note>
            Trängselskatten i Göteborg är inte enbart en trängselskatt utan
            mer en medfinansieringsskatt till det västsvenska infrastrukturpaketet.
            Riksrevisionen har tydligt kritiserat medfinansiering av nationellt
            viktig infrastruktur, som är en statlig angelägenhet.
          </note>
          <note>
            Medfinansiering, oavsett om det är från kommunala skatteintäkter
            eller från punktskatt, som i fallet med trängselskatten i Göteborg,
            innebär en icke optimal investering i den nationella infrastrukturen.
            Trängselskatten i Göteborg hänger intimt samman med finansieringen
            av det västsvenska infrastrukturpaketet.
          </note>
          <note>
            Det västsvenska infrastrukturpaketet har diskuterats i olika
            forum som kommuner, Göteborgsregionen, Västra Götalandsregionen
            och staten. Sverigedemokraterna har varit den enda kritikern.
            Vi röstade bland annat nej till paketet i dess helhet i Göteborgs
            kommunfullmäktige.
          </note>
          <note>
            Vad innehåller då det västsvenska infrastrukturpaketet? Det innehåller
            en Marieholmsförbindelse som beräknas kosta 3 ½ miljarder kronor.
            Förbindelsen har två delar, dels en vägtunnel som avlastar och
            kompletterar den närliggande Tingstadstunneln under Göta älv,
            dels en ny järnvägsbro över älven.
          </note>
          <note>
            Paketet innehåller också en ny Götaälvsbro för sammanlagt 3 ½
            miljarder kronor, varav 2 kommer från paketet. Därtill innehåller
            paketet en ny knutpunkt i Gamlestaden och en del justeringar i
            övrig kollektivtrafik.
          </note>
          <note>
            Så långt är det bra. Dessa investeringar är helt nödvändiga.
            Det behövs heller ingen trängselskatt för att finansiera dessa
            delar.
          </note>
          <note>
            Men sedan har vi sista delen av det västsvenska infrastrukturpaketet,
            Västlänken. Västlänken är en tågtunnel som ska underlätta inpendling
            till Göteborg österifrån. Riksrevisionen är väldigt kritisk till
            effekten av Västlänken om man ställer den mot vad länken kostar.
          </note>
          <note>
            Kostnadskalkylen för Västlänken har redan innan den byggts stigit
            från 14 miljarder kronor till 20 miljarder. Riksrevisionen bedömer
            att kostnaderna för Västlänken kan stanna på 50 miljarder kronor
            och att den skulle kunna ersättas med vanliga stombussar. Utan
            Västlänken behövs ingen trängselskatt.
          </note>
          <note>
            Det är mot den bakgrunden jag föreslår att trängselskatten i
            Göteborg avskaffas.
          </note>
          <note>
            Herr talman! Sverigedemokraterna vill att Västlänken inte byggs.
            Sverigedemokraterna vill att Göteborg inte förtätas i absoluta
            centrum utan i flera kärnor runt om. Sverigedemokraterna vill
            däremot att en stadsbana i en ring runt Göteborg, skild från övrig
            trafik och med hög medelhastighet, utreds.
          </note>
          <note>
            När den nya infrastrukturen är implementerad i Göteborg kan medborgarna
            kräva att restiderna är ordentligt förkortade, även för resorna
            i staden.
          </note>
          <note>
            Jag har angett mina huvudargument till varför vi kan avveckla
            trängselskatten i Göteborg. Det finns flera andra förstärkande
            argument för detta.
          </note>
          <note>
            Överläggningen var härmed avslutad.
          </note>
          <note>
            17 § Planering och byggande
          </note>
          <note>
            Föredrogs
          </note>
          <note type="speaker">
            Anf. 183 KATARINA KÖHLER (S):
          </note>
          <note>
            Herr talman! Då står vi här igen och ska debattera frågorna om
            planering och byggande, CU9. Jag vill börja med att yrka bifall
            till utskottets förslag i den delen som handlar om att tillsätta
            en parlamentarisk PBL-kommitté och yrkar med det också avslag
            på reservation 1.
          </note>
          <note>
            Jag yrkar också bifall till reservation 8, Energihushållningskrav
            vid ny- och tillbyggnad.
          </note>
          <note>
            Jag kommer i mitt anförande att hålla mig till förslaget om tillkännagivande
            till regeringen om att tillsätta en parlamentarisk kommitté som
            ska arbeta med plan- och bygglagen. Vi socialdemokrater menar
            att denna kommitté bör ges ett brett uppdrag när det gäller att
            föreslå ändringar i plan- och bygglagstiftningen så att syftet
            med lagstiftningen uppnås, det vill säga att förenkla och förkorta
            plan- och byggprocesser. Vi anser också att uppdraget ska omfatta
            de frågor om regionplanering som regeringen anser ska bli föremål
            för parlamentariska överväganden.
          </note>
          <note>
            Vi tycker att det här är en bra idé. Vi delar alltså regeringens
            syn på att tillsätta en parlamentarisk kommitté som ska utvärdera
            det nuvarande systemet med regionalplanering i PBL:s sjunde kapitel
            för att se om regelverket där bör förändras. En bättre regional
            samordning i planeringen är ju angelägen, inte minst i regioner
            där bostads- och arbetsmarknaden är helt integrerad. En samordning
            av bostadsförsörjningen är viktig för att få en fungerande bostadsmarknad.
            Därför är det också viktigt att detta arbete görs i samma kommittéuppdrag.
          </note>
          <note>
            Samtliga partier i riksdagen har länge varit överens om att plan-
            och bygglagen behöver förnyas. Redan 2002 tillsattes en parlamentariskt
            sammansatt kommitté som hade till uppdrag att se över plan- och
            bygglagstiftningen och att föreslå de lagändringar som behövdes
            för att göra lagen mer tidsenlig och mer hanterbar.
          </note>
          <note>
            Sedan dess har flera utredningsuppdrag genom åren givits till
            särskilda utredare och myndigheter med inriktning på att ändra
            den då gällande lagstiftningen.
          </note>
          <note>
            Vi socialdemokrater hade många synpunkter i den parlamentariska
            kommitté som då tillsattes, och vi var kritiska mot flera av förslagen.
            Men 2010 beslutade riksdagen att en ny plan- och bygglag skulle
            ersätta den gamla, och den nya lagen trädde i kraft den 2 maj
            2011.
          </note>
          <note>
            Som jag sade var vi socialdemokrater kritiska till flera delar
            av lagstiftningen. Vi menade också att den nya lagen hade sådana
            brister att det vore klokt att skjuta upp införandet av lagen
            och i stället tillsätta en parlamentarisk kommitté som gemensamt
            och över partigränserna skulle se över och jobba fram en lagstiftning
            som vi kunde enas om. Vi nådde ingen framgång i vår kritik, och
            lagen trädde i kraft som planerat.
          </note>
          <note>
            Efter det datumet, den 2 maj 2011, har regeringen tillsatt sammanlagt
            elva utredningar eller regeringsuppdrag som egentligen har kommit
            till i syfte att mildra, laga och lappa de delar av lagen som
            regeringen nu insåg inte fungerade.
          </note>
          <note>
            Jag kan bara konstatera att prestigen var viktigare för regeringen
            än att skapa en lagstiftning som fungerar, som har ett helhetsperspektiv
            och som framför allt kan hålla under en lång följd av år. Det
            är naturligtvis av yttersta vikt att en lagstiftning ser till
            samhällsutvecklingen i stort såväl som till den enskilde.
          </note>
          <note>
            Vad är det då som inte fungerar?
          </note>
          <note>
            Herr talman! Vi har i diskussioner med utskottet talat om vad
            som är det ena eller det andra. Därför väljer jag att plocka fram
            saker ur lagstiftningen som vi menar inte fungerar eller har fungerat.
          </note>
          <note>
            Syftet var alltså att förenkla och förkorta hanteringen av såväl
            bygglovsförfarande som förenklingar i detaljplaner, hur handläggning
            av överklaganden ska gå till och hur sanktionsavgifter ska hanteras.
            Dessa förändringar skulle förenkla och förkorta för samtliga inblandade,
            det vill säga privatpersoner, kommuner och länsstyrelser.
          </note>
          <note>
            Vi kan alla i dag konstatera att dessa syften inte har uppnåtts.
            Regeringen insåg också det på ett tidigt stadium, men i stället
            för att tillsätta den parlamentariska kommitté som vi har efterlyst
            har man valt att under tiden från lagens ikraftträdande i stället
            tillsätta elva olika utredningar och uppdrag som i olika delar
            av nya plan- och bygglagen antingen ska kartlägga eller göra en
            översyn, analysera, redovisa, utreda behov, utvärdera och så vidare.
          </note>
          <note>
            Till det här kommer också detaljer som i sammanhanget kan tyckas
            små och obetydliga, men som kommuner och privatpersoner finner
            mycket besvärande och försvårande i byggprocessen.
          </note>
          <note>
            Jag vill nämna några. Det gäller alltifrån att i den nya lagen
            har kommunerna getts informationsplikt till grannfastigheterna
            vid bygglovsgivning. Det går inte att överpröva eller ens ha synpunkter
            på informationen; kommunerna ska informera om att det ska byggas.
            Men faktum är att det har inneburit att bygglovshandläggarna sitter
            i telefon och förklarar för medborgare att detta bara var information
            och att det inte finns någon möjlighet för dessa personer att
            ändra det beslut som byggnämnden har fattat. Det här tar värdefull
            tid för tjänstemännen, och det känns onödigt. Regeringen säger
            att det är alltid bra med information. Nej, jag tycker inte det
            i det här fallet.
          </note>
          <note>
            Nytt i plan- och bygglagen är också kontrollansvariga. Att vara
            kontrollansvarig innebär att man ska ha ett slags certifikat som
            ska säkerställa kompetens för att godkänna nybyggnationer. Tidigare
            fanns kvalitetsansvariga som inte hade samma dignitet. Det är
            också den som ska bygga som är skyldig att hitta, anlita och bekosta
            den kontrollansvarige och dennes arbete. Hur många kontrollansvariga
            skulle det finnas enligt den nya lagen? Man beräknade från början
            att det handlade om 8 000 kontrollansvariga. Siffran har därefter
            ändrats under tiden sedan lagen sattes i sjön. För något halvår
            sedan trodde bostadsministern att det kunde röra sig om 4 000,
            men han visste inte säkert.
          </note>
          <note>
            Efter drygt ett år med nya lagen fanns strax under 3 000 kontrollansvariga.
            Det har inneburit att riksdagen har fattat ytterligare ett beslut
            om förlängd övergångstid för att få fram dessa kontrollansvariga.
            Konsekvenserna av detta innebär att i vissa kommuner kan väntetiden
            bli lång innan man får starta ett bygge. I andra kommuner har
            man inte lyckats skaka fram kontrollansvariga, och därför blir
            inte reglerna likvärdiga i alla kommuner. Det kan inte heller
            vara bra.
          </note>
          <note>
            För några dagar sedan gick jag in på Boverkets hemsida för att
            se hur det ser ut med kontrollansvariga i min hemkommun. Döm om
            min förvåning när det visade sig att listan på kontrollansvariga
            låg i bokstavsordning, inte kommunvis eller länsvis utan bara
            i bokstavsordning. Där fanns 2 5003 000 namn att gå igenom. Det
            tog en ansenlig tid innan jag hittade 13 kontrollansvariga för
            min kommun. Det här känns oerhört oprofessionellt av Boverket.
            Jag tycker att det är slarvigt handlagt. Det kan tyckas vara små
            saker, men för dem som söker bygglov och är i färd med att bygga
            är det här irritationsmoment som tar tid.
          </note>
          <note>
            Sanktionsavgifterna är ett annat område som är ett totalt misslyckande,
            och de är oerhört slarvigt hanterade av regeringen. Reglerna om
            sanktionsavgifter utformades inte bara slarvigt utan visade också
            att det fanns stora kunskapsbrister om hur olika vårt land ser
            ut. Detta har regeringen så småningom upptäckt, och vi kommer
            snart att få ett nytt förslag om hur sanktionsavgifterna ska hanteras
            i framtiden.
          </note>
          <note>
            Ingen av de kommuner jag har pratat med säger att nya plan- och
            bygglagen har nått sitt syfte, det vill säga förenklat och förkortat
            byggprocesserna. I stället tar handläggningen längre tid, och
            den är krångligare. Privatpersoner ringer till mig och är mäkta
            irriterade och upprörda. Det är inte smickrande att höra vad de
            anser om riksdagens kapacitet att stifta nya lagar, framför allt
            plan- och bygglagen. Det är sådant som skapar politikerförakt.
          </note>
          <note>
            Herr talman! Partierna var, som jag sade från början, eniga om
            att en ny modern plan- och bygglag behövdes. Vi socialdemokrater
            står fast vid det, men det är viktigt att det finns ett helhetstänkande
            i en ny lagstiftning. Detaljer i en lagstiftning är en del av
            helheten, och fungerar det inte på det sättet innebär det naturligtvis
            att resultatet inte blir bra. Helheten uteblir.
          </note>
          <note>
            Därför menar vi att det är så viktigt med en parlamentariskt
            tillsatt kommitté som får ta alla delar i beaktande. Jag är orolig
            för att alla dessa uppdrag och utredningar är så utformade att
            vi ändå inte stiftar en lag som är bra och ger en helhet utan
            blir ett lapptäcke av olika lösningar.
          </note>
          <note>
            Jag vill också säga några ord om strandskyddet. På det sättet
            strandskyddet har förändrats innebär det för många kommuner ingen
            som helst utveckling. Det är en förbudslag, och den ger ingen
            tillväxt. Jag är helt införstådd med att vissa områden redan är
            överetablerade, bland annat vid kustlinjer och i vissa särskilt
            attraktiva turist- och fritidsområden. Men det finns stora områden
            som skulle kunna bebyggas utan att riskera de värden vi värnar
            om.
          </note>
          <note>
            Förra näringsministern Maud Olofsson talade varmt om hur de nya
            reglerna skulle ge många kommuner möjligheter att växa och frodas
            med hjälp av nya strandskyddsregler.
          </note>
          <note>
            Jag kommer från Skellefteå. Skellefteå kommun har ungefär 1 400
            sjöar och vattendrag. Om man lättade på strandskyddsreglerna skulle
            det ge utvecklingsmöjligheter för områden med befolkningsminskning
            och utarmning. Arjeplog är en avfolkningsbygd i Norrbotten med
            mer än 8 000 sjöar och vattendrag, och Arjeplog skulle kunna få
            helt nya förutsättningar att vända befolkningsutvecklingen. Pajala
            är en liten kommun också i Norrbotten som står inför stora förändringar
            i och med den gruvverksamhet som växer fram. Pajala skulle få
            större möjligheter att locka människor att bo i kommunen om man
            fick ta några av de tusentals områden runt sjöarna i kommunen
            och göra dem till attraktiva bostadsområden.
          </note>
          <note>
            Sedan kom den nya stora möjligheten LIS, landsbygdsutveckling
            i strandnära lägen. Den gav inte heller de möjligheter som vi
            trodde den skulle ge. Det innebär att alla partier som egentligen
            säger sig vilja att hela Sverige ska leva i stället har skapat
            restriktioner, vilket betyder att det i princip är omöjligt att
            utveckla sådana områden. Som om inte det räckte vet vi alla att
            tolkningarna av lagstiftningen i de olika delarna varierar. Det
            säger också något om hur lagen är formulerad.
          </note>
          <note>
            Herr talman! Med en parlamentariskt sammansatt kommitté ökar
            chanserna att vi får en modernare, enklare och mer tillförlitlig
            lagstiftning som håller ihop och som blir en viktig faktor för
            samhällsutveckling och ökat bostadsbyggande. Ett mycket stort
            antal enskilda människor och företag är beroende av en förutsägbar
            lagstiftning som inte riskerar att ändras efter varje val. Just
            därför behövs en plan- och bygglag som har en så bred politisk
            förankring som möjligt. Det kommer att ge förutsättningar för
            en lagstiftning som kan hålla under lång tid framöver.
          </note>
          <note type="speaker">
            Anf. 184 OSKAR ÖHOLM (M):
          </note>
          <note>
            Herr talman! Jag konstaterar att det finns både debattvilja och
            engagemang, trots att timmen är slagen sen och det är mörkt utanför
            fönstren. Det är bra och fullt begripligt med tanke på vilka frågor
            vi diskuterar. I det land som just nu urbaniseras snabbast i hela
            den utvecklade världen är det naturligt att man för både många
            och långa debatter om hur det ska bli lättare och gå fortare att
            bygga bostäder. Det är i grund och botten vad den här debatten
            handlar om.
          </note>
          <note>
            I den stad vi befinner oss i nu en av Europas snabbast växande
            regioner är det inte bara politiker som pratar om plan- och bygglagen.
            Det gör alla andra också. Det är journalister, studenter, nyinflyttade
            och de som redan bor här och som undrar vad som byggs på andra
            sidan gatan.
          </note>
          <note>
            Det är inte bara i Stockholm som den frågan är aktuell. Den är
            aktuell över hela Sverige. Samma debatt finns i våra andra storstäder,
            och inte bara där utan också i andra tillväxtorter och i universitets-
            och högskolestäderna runt om i Sverige. Man kanske inte alltid
            använder orden plan- och bygglagen när man talar om grundfrågan.
            Man talar om hur man kan försöka se till att det blir enklare
            och går snabbare att bygga. Nästan alla man talar med tycker sig
            ha en idé om hur det kan gå till.
          </note>
          <note>
            På det sättet tror jag inte att vi är så ensamma om att klockan
            21 en onsdagskväll sitta och diskutera plan- och bygglagen. Man
            gör detta överallt, och det är naturligt i ett läge där många
            söker bostad och många rör på sig. Människor flyttar. Man flyttar
            till jobb. Man flyttar till studier. Regioner utvecklas. Städer
            växer. Allt detta är i grund och botten någonting oerhört positivt.
            Det är ett dynamiskt samhälle. Jag kan konstatera att en alliansregering
            tar precis de beslut som är nödvändiga för att det här ska kunna
            fungera.
          </note>
          <note>
            Den nya plan- och bygglagen är ett exempel på det. Det är viktigt
            att komma ihåg att det har gått knappt två år sedan lagen trädde
            i kraft. Vi vet också att det var ett omfattande utredningsarbete
            som ledde fram till att riksdagen fattade beslut om lagen.
          </note>
          <note>
            Intressant i sammanhanget, vilket jag tycker att man måste nämna
            när man framför allt har lyssnat på företrädare för det största
            oppositionspartiet, är att det var en så omfattande utredning,
            att den höll på så länge och att det var en socialdemokratisk
            regering som tillsatte utredningen. Det var en socialdemokratisk
            regering som skrev direktiven. Det kanske är viktigt att komma
            ihåg det när man lyssnar på föregående talare.
          </note>
          <note>
            I dagens betänkande behandlar vi frågor kopplade till planering
            och byggande i ganska bred bemärkelse. Det är en lång rad motioner
            och en lång rad yrkanden, och för all del en lång rad reservationer.
            Det finns olika uppfattningar, och så ska det naturligtvis vara
            i ett parlament. Låt mig ändå, herr talman, uppehålla mig lite
            grann just vid frågan om olika uppfattningar.
          </note>
          <note>
            När man lyssnar till en sådan här debatt är det naturligt att
            man känner: Här verkar de ju vara ganska överens om vad som är
            problemet. Det tror jag också att vi är, åtminstone när det gäller
            färdriktningen. Det finns rimligtvis ingen i denna kammare som
            tycker att det ska bli svårare och krångligare att bygga. Även
            om det mot förmodan nu skulle finnas någon som tycker det är det
            inte riktigt så de politiska slagorden brukar formuleras. I stället
            talar vi alla om behovet av förenklingar. Vi vill ha en snabbare
            process. Vi vill ha en enklare bygg- och planprocess. Politiker
            vill det, bostadsbyggare vill det och bostadssökande vill det
            definitivt. Men det finns uppenbarligen olika prioriteringar,
            och politiken har betydelse i det sammanhanget.
          </note>
          <note>
            I det betänkande som vi diskuterar i dag ska man komma ihåg vad
            det är som händer. Det är socialdemokrater, sverigedemokrater,
            miljöpartister och vänsterpartister som går samman och säger att
            det nu är dags att brett utreda förändringar av plan- och bygglagen,
            alltså den lag som trädde i kraft för knappt två år sedan. Den
            är, som sagt, inte speciellt gammal men ska göras om och ska gås
            igenom helt och hållet. Detta motiverar man med några korthuggna
            formuleringar om att lagen ska moderniseras och förenklas.
          </note>
          <note>
            Det låter ju bra. Men vad det handlar om i verkligheten är att
            vi vet hur det brukar vara. Man har väldigt korta förklaringar
            till varför det ska göras, men man blir så lockad när man lyckas
            samla ihop denna majoritet mot regeringen att det spelar mindre
            roll vad frågan handlar om i sak. På det sättet är det tråkigt
            att man försöker reducera frågor som är helt centrala på detta
            område till ett politiskt spel som handlar mer om att samla politiska
            poäng än om att förändra saker och ting i verkligheten.
          </note>
          <note>
            Vill man, herr talman, förändra saker och ting i verkligheten
            finns det sätt att göra det på. Ett sätt är naturligtvis att grundligt
            och seriöst gå igenom vilka förändringar man vill göra, vilka
            förbättringar man tror är nödvändiga och vilka förtydliganden
            som krävs i lagen. Det är precis det vi har gjort löpande sedan
            den nya lagen trädde i kraft. Det visar, tycker jag, att det finns
            en bred vilja att förbättra, just för att medvetenheten finns
            om att det är mycket kvar att göra och vi är öppna för att göra
            det.
          </note>
          <note>
            Det visar inte minst alla de utredningar som regeringen har tillsatt,
            som Katarina Köhler också talade om. Från Alliansens sida är det,
            som sagt, inte mindre än elva olika utredningar och myndighetsuppdrag
            med i grund och botten ett enda syfte: förenkla, förtydliga, förbättra.
            Så arbetar en seriös regering som är beredd att vända på varenda
            sten för att öka bostadsbyggandet.
          </note>
          <note>
            Dessa utredningar beskrivs på ett bra sätt i betänkandet, och
            fakta gås igenom. Här finns reglerna för studentbostäder som vi
            ofta talar om när vi diskuterar bostadsbristen på våra högskoleorter.
            Här finns Byggkravsutredningen och diskussionen om tekniska särkrav,
            som ofta framhålls när man diskuterar med byggare som säger: Det
            här skulle kunna göra att det blir billigare och går snabbare.
            Här finns bullerfrågor, som man ibland pratar om som ett sätt
            att stoppa upp och där reglerna om buller gör att ljud tolkas
            olika beroende på om det är en färja eller en spårvagn som orsakar
            dem.
          </note>
          <note>
            Ja, här finns en lång rad av dessa diskussioner. Det är alltså
            saker och ting som precis har utretts eller som man just nu sitter
            och går igenom. Det är förslag som antingen har lämnats eller
            kommer att levereras under våren. Vi är redo att agera allteftersom
            förslagen kommer och allteftersom vi ser vilka möjligheter det
            finns att de innebär förtydliganden, förbättringar och förenklingar.
          </note>
          <note>
            Vad är då nästa steg om man vill behandla det här seriöst? Ja,
            det är att den här typen av genomgångar och utredningar förvandlas
            till propositioner, förvandlas till politik, förvandlas till reformer
            som vi i riksdagen fattar beslut om. Så gör man förändringar i
            verkligheten. Det är inte utredningar i sig som leder till några
            nya bostäder. Det är politiker som tar ansvar, som fattar beslut
            och som ser till att man vidtar konkreta åtgärder.
          </note>
          <note>
            Alliansens linje i den delen, herr talman, är väldigt tydlig.
            Vi går igenom de utmaningar som finns. Vi skaffar den kunskap
            som behövs. Vi tar fram de förslag till förbättringar som vi tror
            leder till fler bostäder.
          </note>
          <note>
            Den opposition som vi möts av här i dag har uppenbarligen en
            helt annan idé. De vill i stället utreda utredningarna. Det är
            precis det man föreslår. Det är en ganska udda hållning. Det innebär
            också, vilket är viktigt att poängtera, en politisk förflyttning,
            inte minst från det stora oppositionspartiet. Fram till för bara
            några månader sedan brukade den stora kritiken åtminstone från
            Socialdemokraterna vara att det utreds för mycket och byggs för
            lite. Ungefär så brukade det låta.
          </note>
          <note>
            Jag minns att jag själv för bara några månader sedan stod i denna
            talarstol och försökte förklara att det är bra att man seriöst
            utreder och går igenom saker innan man fattar beslut. Då möttes
            jag av en socialdemokrati som tyckte: Äh, det är väl bara att
            gå ut och börja bygga det behöver inte utredas så mycket.
          </note>
          <note>
            Nu har man uppenbarligen ändrat politik och gillar utredningar
            väldigt mycket, inte på det sättet att man har några förslag på
            vad som ska utredas utan att man bara har en allmän önskan om
            att det ska utredas mer och allra helst av Socialdemokraterna
            själva. Jag tycker att det är lite olyckligt att oppositionspartierna
            med den linjen i själva verket riskerar att fördröja det utredningsarbete
            som redan pågår, när de på nytt vill gå igenom alltihop i en parlamentarisk
            kommitté.
          </note>
          <note>
            Herr talman! Missförstå mig inte! Självklart innebär inte alla
            de elva uppdragen att allting är färdigt. Det finns alltid behov
            av att gå igenom hur politiken fungerar och vara beredd att göra
            förändringar. Det gäller särskilt sådant som inte tidigare har
            varit föremål för någon utredning. Ett bra exempel på det är den
            som handlar om plan- och bygglagens 7 kap. om regionplanering.
            I den delen tycker jag att det var väldigt glädjande att bostadsministern
            nyligen aviserade att det kommer att tillsättas just en parlamentarisk
            utredning med inriktning på att underlätta regional samverkan
            och på det sättet skapa fler bostäder.
          </note>
          <note>
            Vi välkomnar den utredningen, eftersom de bestämmelser som gäller
            nu i princip har varit desamma under 25 års tid och vi vet att
            regionernas betydelse har blivit allt större, inte minst när arbetsmarknader
            växer och växer ihop och bostadsmarknader gör detsamma.
          </note>
          <note>
            Det är då glädjande att Socialdemokraterna verkar hålla med regeringen
            om att det är en bra idé att gå igenom den regionala planeringen.
            Visserligen blir det lite märkligt när regeringen då säger att
            man vill tillsätta en kommitté och oppositionen ett par veckor
            senare i ett tillkännagivande säger att regeringen borde tillsätta
            en kommitté.
          </note>
          <note>
            Herr talman! Ville man vara elak skulle man kunna säga att det
            är själva definitionen på ett slag i luften. Jag väljer att i
            stället tolka det positivt och konstatera att det är bra att Alliansen
            kan fungera som inspiration för oppositionen i denna del.
          </note>
          <note>
            Man kan konstatera att det är väldigt mycket som händer, och
            nästan allting som har tagits upp är de saker som just nu utreds
            och omsätts i praktisk och verklig politik. Det är så att man
            bygger. Jag konstaterar att konfliktlinjen här är väldigt tydlig:
            Alliansen vill bygga bostäder, och oppositionen vill utreda utredningar.
          </note>
          <note>
            Med de orden yrkar jag bifall till utskottets förslag i betänkandet
            under punkterna 215.
          </note>
          <note type="speaker">
            Anf. 185 KATARINA KÖHLER (S) replik:
          </note>
          <note>
            Herr talman! Jag tycker att det lägger sig ett löjets skimmer
            över diskussionen i de här frågorna. Att säga att ni tar seriöst
            på dem blir ju fånigt när man hör Oskar Öholm.
          </note>
          <note>
            Jag har försökt kontrollera och läsa på om lagstiftningen. Redan
            från början när lagstiftningen kom till insåg regeringen att det
            var så många brister i den att man vartefter har måst tillsätta
            nya utredningar och nya uppdrag för att se över beslut som är
            tagna för väldigt kort tid sedan. Det känns inte speciellt seriöst.
            Och det blir inte mer seriöst när regeringspartierna försöker
            få det till att ni har jobbat med det på ett bra sätt.
          </note>
          <note>
            Jag tror att man får leta länge innan man hittar en ny lagstiftning
            som är så dåligt förberedd som den här. Vid ett par tillfällen
            under tidigare debatter med bostadsminister Attefall eller med
            hans främsta tjänsteman har man faktiskt sagt: Vi hann inte. Då
            blir det oerhört konstigt.
          </note>
          <note>
            Du försöker få det till att oppositionen kom med sitt förslag
            om en kommittémotion efter att regeringen hade aviserat kommittén
            med regionplaneringar. Det blir inte mer seriöst av det. Vi har
            under flera års tid krävt en parlamentariskt tillsatt kommitté
            för att jobba med just plan- och bygglagen. För två veckor sedan
            fick vi reda på att regeringen nu aviserade en ny kommitté.
          </note>
          <note type="speaker">
            Anf. 186 OSKAR ÖHOLM (M) replik:
          </note>
          <note>
            Herr talman! Det är inte utan att man kan tycka att detta blir
            ganska intressant. Det är väl ett tecken på självkritik från Socialdemokraternas
            sida om man säger att detta var en dåligt förberedd lagstiftning,
            men man utelämnar att det var en S-regering som tillsatte den
            långa utredning som ledde fram till förberedelserna för lagen.
            Det var en S-regering som skrev direktiven till den utredning
            som var dåligt förberedd, hävdar nu Katarina Köhler.
          </note>
          <note>
            Jag välkomnar att man idkar en del självkritik. Det är väl viktigt
            att göra det. Jag kan inte tolka hennes inlägg på något annat
            sätt.
          </note>
          <note>
            Vi kan nog vara överens om att det finns brister och saker och
            ting som vi behöver rätta till. Det finns saker och ting som måste
            ses över. Det är i grund och botten en ganska normal hållning
            när man ser hur verkligheten fungerar. Man måste vara beredd att
            göra förändringar.
          </note>
          <note>
            Hur hanterar man då det från vår sida? Vi är väldigt tydliga.
            Vi är beredda att vända på varenda sten. Vi är beredda att tillsätta
            utredningar och gå igenom vad som är problemet och vilka förändringar
            som måste göras.
          </note>
          <note>
            I stället för att välkomna detta säger Katarina Köhler att utredningarna
            inte räcker. Utredningarna handlar ju om precis de problem som
            Katarina Köhler tar upp, men i stället vill hon utreda själva
            utredningarna en gång till. Jag kan inte tolka tillkännagivandet
            på annat sätt.
          </note>
          <note>
            Vem är det som efterfrågar de här utredningarna? Vem är det som
            kräver att de måste göras? Jag läste ett pressmeddelande från
            Anders Lago på HSB som var jätteintressant. Han sade: Vad som
            behövs nu är egentligen inte fler utredningar av hur vi ska få
            fart på byggandet, utan vi behöver konkreta förslag från regeringen.
            Anders Lago är ju en person som Katarina Köhler och andra socialdemokrater
            annars brukar hålla med, så min motfråga blir: Varför har Anders
            Lago fel när han säger att det inte behövs fler utredningar utan
            att det behövs konkreta beslut? Det vore intressant att höra vad
            Socialdemokraterna säger om det.
          </note>
          <note type="speaker">
            Anf. 187 KATARINA KÖHLER (S) replik:
          </note>
          <note>
            Herr talman! Du sade i ditt anförande, Oskar Öholm, att det här
            är en komplicerad lagstiftning. Det håller jag med om. Det är
            en väldigt stor och komplicerad lagstiftning, men min slutsats
            av det är precis det motsatta till vad regeringen har gjort. Ni
            har ju vägrat att ta in kunskap och synpunkter från de andra partierna.
          </note>
          <note>
            Det är helt riktigt att S-regeringen tog initiativ till att förändra
            plan- och bygglagen, men sedan 2006 har vi haft en annan regering.
            I arbetet från den tiden har vi påtalat när vi har sett brister,
            och vi har haft många synpunkter. Vi har ända från det att den
            nya regeringen tillträdde tyckt att en sammansatt parlamentarisk
            kommitté där alla partier är med skulle ge förutsättningar för
            en lagstiftning som vi alla kan stå för. Det har regeringen vägrat.
          </note>
          <note>
            I stället har man ägnat tid åt att lappa och laga, och det har
            blivit mer och mer av ett lapptäcke. Inte kan väl du heller säga
            att alla kommuner ute i landet och alla privatpersoner som vill
            bygga och förändra sina liv har fått det lättare med den här lagstiftningen?
            Vi är oroliga för att det kommer att fortsätta på det här sättet.
            Varför är ni då så prestigebundna att ni inte kan gå med på att
            sätta er i en parlamentarisk grupp och göra om och göra rätt,
            så att det blir en lagstiftning som håller både i tid och till
            sitt innehåll?
          </note>
          <note type="speaker">
            Anf. 188 OSKAR ÖHOLM (M) replik:
          </note>
          <note>
            Herr talman! En viktig poäng kom fram i Katarina Köhlers andra
            replik här. Det handlar om varför man inte vill släppa in fler
            och låta andra komma till tals. Det är en ganska märklig hållning
            ungefär en och en halv vecka efter att bostadsministern har aviserat
            att han tänker tillsätta just en parlamentarisk utredning för
            att gå igenom de frågor som i övrigt inte är utredda än. När det
            gäller regionplanering har man ju inte gjort någon bred översyn.
            Det är man beredd att göra nu. Man är beredd att diskutera det
            med alla andra också.
          </note>
          <note>
            Sedan kommer i stället kritiken från Socialdemokraterna att regeringen
            måste lyssna mer, för det är en minoritetsregering. Då är det
            viktigt att poängtera att Katarina Köhler representerar ett parti
            som mig veterligen inte har suttit i majoritetsregering sedan
            Erlander var statsminister. Att det ser ut på det sättet är alltså
            inte helt ovanligt.
          </note>
          <note>
            Den viktiga poängen är fortsatt vem det är som kräver detta.
            Att man ska gå igenom och göra förändringar är vi ju alla överens
            om. Alla förändringar vi diskuterar finns det svart på vitt på.
            De är listade allihop.
          </note>
          <note>
            Det vi inte vill göra och som jag heller inte tror att någon
            tjänar på är att utreda utredningarna en gång till. I den del
            som gäller regionplanering, som ni också tar upp i ert tillkännagivande,
            delar vi ju bilden. Regeringen har redan aviserat att det är på
            väg. Det blir väldigt märkligt att förhålla sig till ett tillkännagivande
            där man vill utreda saker en gång till. Så skapas ju inte fler
            bostäder.
          </note>
          <note>
            Detta gör att konfliktlinjen är tydligare än den har varit på
            länge. Vi har en alliansregering som levererar konkret politik,
            går igenom de saker som behöver utredas och vill bygga fler bostäder,
            och vi har en opposition som bara vill utreda. Sedan blir det
            upp till väljarna att fundera på vilken av de hållningarna som
            leder till flest nya bostäder.
          </note>
          <note type="speaker">
            Anf. 189 JAN LINDHOLM (MP):
          </note>
          <note>
            Herr talman! Den 23 april 1991 lämnade den dåvarande socialdemokratiske
            bostadsministern Ulf Lönnqvist över en proposition till riksdagen
            med bland annat förslag till en ny lag om byggnadsgaranti. En
            månad senare, den 23 maj, var dåvarande bostadsutskottet färdigt
            med sin beredning och överlämnade betänkandet Byggnaders inomhusmiljö
            till riksdagen.
          </note>
          <note>
            Efter en mindre ceremoni på grund av att det var Världsmiljödagen
            den 5 juni inleddes debatten om Byggnaders inomhusmiljö . Betänkandet
            bifölls samma dag. Beslutet innebar en tioårig byggfelsgaranti.
            Garantin omfattade ersättning för att avhjälpa fel i byggnaders
            konstruktion, fel i material som använts i byggnaden eller fel
            beroende på själva utförandet. Garantin omfattade även avhjälpandet
            av de skador som orsakats av felet eller felen.
          </note>
          <note>
            Efter regeringsskiftet förhalades ikraftträdandet två gånger
            med olika motivering. Två år senare infördes den byggfelsförsäkring
            som sedan har förändrats några gånger och även utsatts för ganska
            omfattande kritik. Det var med den som exempelvis kryphålet utvecklingsfel
            skapades.
          </note>
          <note>
            Med tanke på hur många människor som de senaste 20 åren fått
            både sin hälsa och sin ekonomi totalförstörd på grund av sjuka-hus-skador
            är det ganska intressant att läsa såväl riksdagsprotokollet från
            den 5 juni 1991 som en del annat som då sades. Jag tänker återkomma
            till det.
          </note>
          <note>
            I civilutskottets betänkande 9 om planering och byggande är faktiskt
            30 av de totalt 69 yrkanden som behandlas förslag från Miljöpartiet.
            Det innebär att jag skulle behöva en talartid på betydligt mer
            än 30 minuter för att hinna beröra alla dessa yrkanden. För att
            bespara kammaren en del tid tänkte jag därför i huvudsak hålla
            mig till frågan om byggfel och så kallade sjuka hus. För tids
            vinning yrkar jag bifall enbart till reservation 11 men står självfallet
            bakom alla de övriga yrkanden som Miljöpartiet har.
          </note>
          <note>
            Jag yrkar också avslag på reservation 1, om det nu skulle vara
            någon som yrkar bifall till den, eftersom behovet är väldigt stort
            av ett samlat grepp när det gäller plan- och bygglagen.
          </note>
          <note>
            Den extremt spretiga hantering som regeringen har valt och som
            vi har hört om i de tidigare replikskiftena när det gäller frågorna
            kring PBL avslöjar egentligen bara hur oerhört splittrad regeringen
            rimligtvis måste vara i centrala delar när det gäller samhällsbyggnadsfrågor.
          </note>
          <note>
            Det är allvarligt på ett område där behovet av ett brett förankrat
            beslut är väldigt stort, ett beslut som kan skapa den verkliga
            långsiktigheten, som är oerhört nödvändig på det här området.
          </note>
          <note>
            Jag tycker att det replikskifte som har varit nu är ganska tydligt.
            Det visar att vi har en opposition som faktiskt vill göra någonting.
            Här har vi en opposition som faktiskt vill se till att vi kan
            bygga, och så har vi en regering som inte vill. Man säger att
            man vill vara öppen och samarbeta, men man vill inte att någon
            annan ska delta, utan man ska sköta arbetet själv.
          </note>
          <note>
            Det handlar inte om att utreda, som Oskar Öholm försöker påvisa.
            Det handlar om att samordna. Det är det som det är fråga om, att
            få alla dessa olika pusselbitar att falla på plats så att vi får
            någonting som fungerar i verkligheten. Det är just det vi vill,
            att det ska fungera på riktigt.
          </note>
          <note>
            Med tanke på hur det parlamentariska läget ser ut i riksdagen
            och hur det förmodligen kommer att se ut även efter nästa val
            är förslaget från oppositionen eller den utskottsmajoritet som
            vi har när det gäller just den här punkten både konstruktivt och,
            som jag kan se det, den enda framkomliga vägen för att vi ska
            få en verklighet där de som är satta att hantera lagstiftningen
            faktiskt kan få den att fungera.
          </note>
          <note>
            Herr talman! Trots att det var ett antal av riksdagens dåvarande
            oppositionspartier som under 1980-talet drev frågan om åtgärder
            mot sjuka-hus-sjukan, som den kallades på den tiden, kan man inte
            påstå att regeringspartiet på den tiden, Socialdemokraterna, var
            helt passivt.
          </note>
          <note>
            Jag har nämligen läst två anföranden som dåvarande bostadsminister
            Ulf Lönnqvist höll under september och oktober 1990 kring frågan
            om sjuka hus, dels på Bleck och Plåts kongress, dels på ett möte
            med Sverige VVS-inspektörer.
          </note>
          <note>
            22 år efter riksdagsbehandlingen av förslaget sitter vi med facit
            i handen. Vi vet att massor av människor har fått både hälsan
            och ekonomin totalt förstörda och att många dagligen fortfarande
            plågas av orimligt undermåliga inomhusmiljöer, hemma eller på
            jobbet. Då kan det vara väldigt intressant att påminna sig om
            hur man beskrev problematiken på den tiden.
          </note>
          <note>
            Jag tänkte därför, herr talman, börja med några citat från den
            dåvarande bostadsministern och även från en del av de riksdagsledamöter
            som deltog i debatten den 5 juni 1991.
          </note>
          <note>
            Bostadsministern beskriver på Bleck och Plåts kongress verkligheten
            med två exempel:
          </note>
          <note>
            Richard, två år gammal, bor i ett av husen i Dalens bostadsområde.
            Han har aldrig varit riktigt frisk. Han är ett av hundratals barn
            som har typiska sjuka-hus-symtom, säger läkarna. Ständiga slemhinneirritationer
            och infektioner. Andningsbesvär. Familjens trerumslägenhet ligger
            på nedre botten. Ekparketten är svartfläckig, det typiska tecknet
            på så kallad ammoniakavgång från flytspacklet därunder. Det känns
            en stickande lukt.
          </note>
          <note>
            Helga och Emil är 83 och 82 år gamla. De bor i servicehuset Kastanjen,
            ett trivsamt och välplanerat hus till det yttre. Vi trodde att
            vi hade flyttat in i himmelriket, säger Helga. Men både hon och
            Emil har fått andningsbesvär. Näsan är alltid täppt. Ibland känner
            jag mig snurrig i huvudet, säger Emil.
          </note>
          <note>
            En hälsoenkät som har gjorts på personalen i servicehuset talar
            sitt tydliga språk. Bara en bråkdel av personalen hade tidigare
            haft astmatiska besvär, men i Kastanjen har många drabbats av
            luftvägsinfektioner, trötthet, att det är tungt i huvudet, illamående,
            klåda, sveda i ögonen, täppt och rinnande näsa och så vidare.
            Så radas symtomen på varandra.
          </note>
          <note>
            Bostadsministern hänvisar även till den då aktuella allergiutredningen,
            som konstaterade att ungefär 2 miljoner människor i Sverige hade
            allergiska besvär eller någon annan form av överkänslighet som
            man kunde koppla till den undermåliga inomhusmiljön.
          </note>
          <note>
            Vilka orsaker var det då som den dåvarande socialdemokratiska
            bostadsministern kunde se till de här problemen?
          </note>
          <note>
            Det handlade inte enbart om flytspackel, utan om andra tekniska
            brister, om bristande byggmetoder, om hälsovådliga ämnen som bildas
            av kombinationer av olika byggmaterial som påverkar varandra och
            inte minst om skador som grundar sig på fukt.
          </note>
          <note>
            Man kan även av bostadsministerns anförande konstatera att kunskapen
            fanns redan då, 1990, om alla de tusentals nya ämnen som tidigare
            inte hade existerat i inomhusluften och som tillkommit sedan nya
            moderna byggmaterial började införas i byggandet under 60-talet.
            Det handlar i första hand om nya ytmaterial och olika former av
            plaster som introducerades i snabb takt. Redan då beskrev bostadsministern
            bostadsbyggandet som en fullskalig experimentverkstad där de boende
            ovetandes fungerade som försökskaniner.
          </note>
          <note>
            Så här långt är det bostadsministerns verklighetsbeskrivning
            från hösten 1990 på Bleck och Plåts kongress.
          </note>
          <note>
            Om nu detta, herr talman, var den socialdemokratiska bevekelsegrunden
            för att föreslå ett tioårigt heltäckande ansvar för den som producerar
            en bostad för att bostaden inte ska ha någon negativ hälsopåverkan
            kan man fundera på: Hur resonerade de övriga politiska partierna
            i dåtidens riksdag?
          </note>
          <note>
            Den stora konflikten stod mellan moderater och centerpartister.
            Moderaterna ville då, precis som i dag, överlämna allting till
            marknaden, medan Centerpartiet och de övriga riksdagspartierna
            såg att reglering i någon form ändå var det enda sättet att tvinga
            marknadens aktörer att ta ett sådant här ansvar.
          </note>
          <note>
            Med tanke på att många partier i dagens riksdag faktiskt fullständigt
            ignorerar frågan om innemiljöns betydelse för medborgarnas hälsa
            tycker jag att det kan vara intressant att påminna er om vad era
            respektive företrädare sade i den aktuella kammardebatten.
          </note>
          <note>
            Centerpartiets företrädare avfärdade Moderaternas förslag som
            ett rent plagiat av ett förslag från Byggentreprenörerna och menade
            att man i stället borde gå längre än regeringen och stödja Vänsterpartiets
            förslag om att gå vidare och låta kraven även omfatta daghem,
            skolor och kontorslokaler. Tillsammans med Vänsterpartiet föreslog
            även Centerpartiet att den då väldigt spretiga, precis som i dag,
            lagstiftningen kring boendefrågor skulle samlas i en särskild
            bomiljölag det tycker jag att ni ska ta upp efter förebild från
            arbetsmiljölagstiftningen. Det var väl ingen dum idé.
          </note>
          <note>
            Folkpartisten Siw Persson är kanske den som har det högsta tonläget
            i kammardebatten. Så här inleder hon sitt anförande:
          </note>
          <note>
            Herr talman! Sjuka hus, fukt, mögel, dåligt fungerande ventilationssystem,
            ventilationssystem som inte alls fungerar, klassrum där luften
            efter mindre än en halvtimme är sämre än i skyddsrum, huvudvärk,
            trötthet, allergier m.m. Barn, ungdomar och gamla och över huvud
            taget alltför många människor far illa av att vistas inomhus.
          </note>
          <note>
            Hon hävdar att byggföretagen systematiskt åsidosätter kvaliteten
            när de bygger och säger exempelvis så här:
          </note>
          <note>
            De attityder som vi har måste alltså ändras, och de problem som
            finns måste vi ta på allvar. Det måste bli ett slut på allt experimenterande
            med våra bostäder och lokaler.
          </note>
          <note>
            Lyssna nu! Experiment skall utföras i laboratorier. Så säger
            hon.
          </note>
          <note>
            Även Folkpartiet kritiserar Moderaterna, om än inte i samma hårda
            tonläge som Centerpartiet. Sedan övergår de till att prata om
            ventilationssystem. Särskilt pekar folkpartisten på behovet av
            teknik för bättre luftkvalitet i sovrummen.
          </note>
          <note>
            Vänsterpartisten Jan Strömdahls anförande är kanske det som jag
            läser med störst behållning, inte bara därför att det innehåller
            flera konkreta exempel på problem utan även därför att han ger
            väldigt ingående beskrivningar av hur man såg på de möjliga lösningarna
            då. Flera av de övriga debattörerna hänvisar även till Vänsterpartiet
            och Jan Strömdahl, vilket jag tror innebär att det var Vänsterpartiet
            som då var det parti som hade fördjupat sig mest i inomhusmiljöfrågorna.
          </note>
          <note>
            Jan Strömdahl beskriver det då mest kända exemplet på sjuka hus,
            som om det skulle vara ett nybyggt daghem där de flesta i personalen
            hade drabbats av missfall. Han nämner även Enskededalen, som jag
            tror kanske än i dag är ett av de mest omskrivna skandalområdena
            när det gäller sjuka hus.
          </note>
          <note>
            Jag skulle, herr talman, kunna underhålla kammaren länge med
            Strömdahls målande beskrivningar och finurliga formuleringar.
            Men för att inte bli alltför långrandig nöjer jag mig med en detalj
            från debatten som så här i backspegeln, med den erfarenhet som
            vi har i dag, kanske är den intressantaste, tycker jag i alla
            fall, nämligen frågan om hur långvarigt ett ansvar borde vara.
          </note>
          <note>
            Ni som har lyssnat noga har hört att regeringens förslag var
            att man skulle införa ett tioårigt ansvar för dem som bygger.
            Vänsterpartiet hade motionerat om 15 år och Miljöpartiet om 25
            år, naturligtvis. Jan Strömdahl argumenterade emellertid i sitt
            anförande för en 20-årig period som en rimlig kompromiss.
          </note>
          <note>
            Argumentationen som både Vänsterpartiet och miljöpartisten Kjell
            Dahlström använde var olika exempel på problemmaterial där det
            hade tagit ungefär tio år innan man hade insett att materialen
            var skadliga. Tio år skulle därför vara i kortaste laget, tyckte
            man.
          </note>
          <note>
            Självklart måste jag sedan säga några ord om vad Miljöpartiet
            föreslog i debatten. Miljöpartiet ansåg att den som sökte efter
            information om byggmaterialens egenskaper inte borde bli hänvisad
            till kemikalielagstiftningen det är en för de flesta ganska svårgenomtränglig
            materia. Miljöpartiet ville införa en husprovning efter modell
            från bilprovningen. Man ville också införa ett 25-årigt hälsoansvar
            för den som bygger, man ville införa tuffare krav när det gällde
            radon, och man ville i likhet med Vänsterpartiet införa en byggfuktavgift,
            liksom att utöka ansvaret så att det gällde även andra lokaler
            än bostäder.
          </note>
          <note>
            Kjell Dahlström är skåning och hänvisade till att skåningarna
            förr i världen visste hur man byggde för att skydda sig mot klimatets
            härjningar, och så beskrev han hur det moderna byggandet trotsar
            alla dessa erfarenheter.
          </note>
          <note>
            Det är väldigt mycket intressanta saker som avhandlas i debatten.
            Jag kan verkligen rekommendera er, om ni är intresserade av hur
            det kommer sig att vi bygger som vi gör, att läsa debatten. Det
            är väldigt nyttigt med ett 22-årigt perspektiv, att läsa om hur
            man resonerade då.
          </note>
          <note>
            Vad är det då vi har åstadkommit sedan dess? Eller kanske rättare
            sagt: Vad är det vi inte har åstadkommit på dessa 22 år? Det kan
            man läsa om i det aktuella betänkandet, CU9, om man studerar majoritetens
            redovisning och motiven för att avslå de förslag som behandlas.
          </note>
          <note>
            I civilutskottets betänkande redovisas de 22 årens återkommande
            utredningar och justeringar av lagstiftningen kring konsumenternas
            skydd mot hälsoskador och ekonomiska skador på grund av dåligt
            byggd miljö. Trots det är det förmodligen fler människor som lider
            av undermålig inomhusmiljö i dag än på 1980-talet. Vi har alltså,
            trots den insikt som jag ändå tycker att debatten 1991 präglades
            av, fortsatt att bygga hälsovådligt.
          </note>
          <note>
            Min bild av Sverige och våra välfärdssystem är att polisen, ambulansen,
            räddningstjänsten, miljöinspektören, arbetsmiljöinspektören, djurskyddsinspektören
            och så vidare reagerar och till och med ingriper när de kommer
            till en plats där det är problem.
          </note>
          <note>
            Visst händer det att man avstår från att försöka släcka ett hus
            som brinner och inriktar sig på att försöka hindra elden att sprida
            sig till de intilliggande byggnaderna. Men man hjälper naturligtvis
            de som är instängda att komma ut om man kan, utan att fråga om
            de vill bli räddade eller om de möjligen har varit ovarsamma med
            elden och kanske kan anses ha anstiftat branden. Lika självklart
            tar ambulanspersonalen hand om de skadade vid en bilolycka utan
            att fråga om armen var bruten före olyckan.
          </note>
          <note>
            Vi vet att det finns exempel på miljöinspektörer som gör vad
            de kan för att följa lagen och ställer tuffa krav på dem som släpper
            ut föroreningar men som tyvärr får sparken från jobbet för att
            de vågade stå på lagstiftarens sida. Och det finns exempel på
            stadsarkitekter och kulturansvariga på länsstyrelser som också
            har fått sparken därför att de har försökt rädda byggnader som
            enligt gällande lagstiftning inte får rivas.
          </note>
          <note>
            Men trots sådana plumpar i protokollet förväntar vi lagstiftarna
            oss i huvudsak att våra myndigheter, tjänstemän och kommunala
            förvaltningar ska säkerställa att de demokratiskt tagna besluten
            följs.
          </note>
          <note>
            När det gäller den byggda miljön tycks det emellertid inte spela
            någon större roll vad riksdag och regering anser om kvalitet.
            Årtionde efter årtionde går, och riksdag efter riksdag, liksom
            regering efter regering, uttalar betydelsen av att det som byggs
            inte får skada hälsan för dem som ska verka och bo i det byggda.
            Men inte blir det bättre snarare sämre. Är det rimligt att ha
            det på det viset?
          </note>
          <note>
            Flera rättsfall under dessa mer än 20 år liksom det nyligen omtalade
            rättsfall som ni säkert kommer ihåg som handlade om enstegstätade
            fasader pekar tydligt på att den som bygger inte anses ha något
            ansvar på grund av den olämpliga byggmetoden om en stor del av
            byggbranschen tillämpar metoden under en viss tid. En metod blir
            alltså godkänd enbart därför att den används.
          </note>
          <note>
            Tänk er tanken att alla kunder i affärerna skulle sluta betala
            för varorna! Skulle det då bli en erkänd metod för att handla
            bara för att alla använder sig av den? Jag brukar använda mig
            av exemplet med fortkörning. Blir det lagligt att köra för fort
            om tillräckligt många kör för fort?
          </note>
          <note>
            Som den byggfelsförsäkring vi har är konstruerad är det helt
            okej om det som byggs inte fungerar, bara tillräckligt många hinner
            använda metoden innan det upptäcks att den inte fungerar. Det
            är nämligen tillåtet att kalla sådant för utvecklingsfel, och
            enligt lagen är det tillåtet att göra utvecklingsfel åtminstone
            enligt domstolspraxis så här långt utan att ta något ansvar.
          </note>
          <note>
            Tänk bara tanken om det var sådana regler som gällde för flyg-
            eller bilindustrin!
          </note>
          <note>
            Som det uttrycktes i kammaren redan 1991: Experiment skall utföras
            i laboratorier. Byggindustrin satsar mindre än 1 promille av sin
            omsättning på forskning och utveckling. Andra branscher lägger
            27 procent av omsättningen på forskning och utveckling. Läkemedelsindustrin
            är ett specialfall med mer än 12 procent.
          </note>
          <note>
            Kanske, herr talman, är det en överdrift, men det brukar sägas
            att vi i genomsnitt vistas 90 procent av veckans timmar inomhus,
            varav 70 procent i bostaden. Det varierar säkert över livet. Men
            det gör ändå att frågan om kvaliteten på inomhusmiljön är en av
            de viktigaste hälsofrågorna. Trots det lyser riksdagsledamöter
            med sin frånvaro på seminarier i det ämnet.
          </note>
          <note>
            Hur har då problemet med de sjuka husen sett ut sedan 1991? Det
            är inte bara hus med enstegstätade fasader som har haft problem.
          </note>
          <note>
            Vi har exempelvis haft ett antal fuktskadade polishus runt om
            i landet, där problemen har varit så svåra att stora, starka poliser
            krupit ut ur husen på alla fyra för att rädda sig undan gifterna.
            Trots upprepade saneringar tvingades man exempelvis till slut
            ge upp i Kalmar och bygga ett nytt polishus.
          </note>
          <note>
            Vi har sjukhusen i Malmö och Karlstad, där luftfuktigheten var
            så hög på vissa avdelningar att det rann vatten på väggarna och
            man fick riva och bygga om hela block av sjukhuset.
          </note>
          <note>
            Vi har gymnasieskolan i Piteå, som renoverades på ett väldigt
            misslyckat sätt efter en brand. Resultatet blev ett statistiskt
            orimligt högt antal cancerfall, 17 i stället för 4 på 16 år, vilket
            hade varit rimligt med den personalstyrka som fanns där.
          </note>
          <note>
            Vi har förvaltningshuset i Söderhamn, där till och med miljöchefen
            till slut fick erkänna att han kunde använda sitt arbetsrum bara
            några få timmar per dag för att stå ut. Där hade man fyra fem
            gånger så många cancerfall som det vore statistiskt rimligt med
            den personalstyrkan.
          </note>
          <note>
            Sedan har vi Skarpnäck söder om Stockholm, där många lägenheter
            har sanerats, flera av dem utan någon som helst framgång.
          </note>
          <note>
            Listan kan göras väldigt lång. Exemplen på sjuka hus tycks aldrig
            ta slut. Börjar man fråga finns det nästan ingen ort i landet
            som inte har egna exempel. På universitetet i Umeå har man gjort
            långtidsstudier för att se vad som händer med personer som drabbas.
            Jag lovar er: Det är ingen rolig läsning.
          </note>
          <note>
            Men som vanligt är motiveringen till att regeringspartierna avstyrker
            de förslag som läggs att ett stort antal utredningar pågår. Man
            kan faktiskt undra varför. Vad är det vi inte vet? Är det inte
            dags att i stället inse att det handlar om att våga, att politiken
            måste våga sätta ned foten?
          </note>
          <note>
            Den byggda miljön representerar enorma värden, tusentals miljarder.
            Att erkänna och åtgärda kostar därför självklart väldigt mycket
            pengar, och visst kan frågor om skadestånd fälla även stora bolag.
            Men människors hälsa är faktiskt viktigare än så.
          </note>
          <note>
            I tidigare debatter här i kammaren om planering och byggande
            har jag lagt tyngdpunkten på betydelsen av att ta ökad hänsyn
            till det förändrade klimatet när man planerar och bygger. Att
            jag nu i den här debatten inte tar upp den frågan innebär naturligtvis
            inte att den frågan är mindre viktig för Miljöpartiet.
          </note>
          <note>
            På liknande sätt förhåller det sig med förslag om transportplanering,
            kollektivtrafik, cykelfrågor, buller och energihushållning, som
            betänkandet också behandlar. Det är självklart viktiga frågor,
            och jag borde naturligtvis ha ägnat ett antal minuter åt vart
            och ett av dessa ämnen.
          </note>
          <note>
            Herr talman! Jag anser att frågan om inomhusmiljön och dess betydelse
            för folkhälsan är så viktig att jag valde att göra på detta sätt,
            alltså att visa på 22 år av misslyckanden samt att försöka beskriva
            följderna av politiskt ointresse eller politisk oförmåga, om man
            så vill. Det kanske är det som det handlar om.
          </note>
          <note>
            Vi har i dag i vårt samhälle en mycket omfattande skoldebatt
            där partierna tävlar om att komma med ständigt nya förslag för
            att eleverna i den svenska skolan ska bli de bästa, eller i alla
            fall nästan de bästa, i världen.
          </note>
          <note>
            Tänk om den effektivaste åtgärden är att se till att ventilationen
            i skollokalerna blir så effektiv att eleverna slipper huvudvärk,
            illamående, klåda, andningsbesvär, nästäppa och så vidare och
            i stället verkligen kan koncentrera sig och få riktiga förutsättningar
            för att kunna ta sig an en arbetsuppgift.
          </note>
          <note>
            Barn som har vuxit upp i kemikaliemolnen vet inte ens hur ett
            friskt huvud känns. Situationen är så dålig att vi inte kan skylla
            på barnen när det gäller skolan. Massor av skollokaler är i dag
            så skadade att de borde klassas som sanitär olägenhet och stängas.
            Närmare hälften av alla skolbarn har i dag hälsoproblem på grund
            av hälsovådliga bostäder eller hälsovådliga arbetsmiljöer.
          </note>
          <note>
            Herr talman! Jag inser att jag inte kan få riksdagens stöd för
            de förslag som finns i betänkandet. Det är mycket långt kvar tills
            vi får höra företrädare från alla partier tala så engagerat om
            innemiljöfrågor som de gjorde för 22 år sedan. Det beklagar jag.
          </note>
          <note>
            Men jag uppmanar er ledamöter att gå på föreläsningar om innemiljö,
            till exempel den 30 maj. Lyssna på skyddsombuden i skolorna, prata
            med miljöinspektörerna och saneringsföretagen. Lär av exempel
            från andra länder, exempelvis Finland, Holland och USA där man
            erkänner problemen och lägger ned stora pengar på åtgärder.
          </note>
          <note type="speaker">
            Anf. 190 LARS TYSKLIND (FP):
          </note>
          <note>
            Herr talman! Jag får börja med att tacka Jan Lindholm för en
            intressant återblick.
          </note>
          <note>
            Sedan vill jag instämma i Oskar Öholms anförande. Nu diskuterar
            vi åter plan- och bygglagen. Det gör vi, som någon sade, varje
            år. Det är inte så konstigt eftersom det handlar om en process
            som de flesta indirekt eller direkt är engagerade i. Det handlar
            om en öppen process, och det handlar om en avvägningslag där det
            är en demokratisk och rättssäker process som många någon gång
            i sitt liv har deltagit i.
          </note>
          <note>
            Dessutom finns kopplingen som har nämnts här, nämligen att en
            bra och fungerande plan- och bygglag är en förutsättning för att
            det ska byggas i den omfattning som behövs i landet.
          </note>
          <note>
            Jag yrkar bifall till förslaget i betänkandet under punkterna
            215 och avslag på reservationerna 211.
          </note>
          <note>
            Herr talman! Efter en lång process som startade med tillsättandet
            av en parlamentarisk kommitté 2002 trädde en ny plan- och bygglag
            i kraft den 2 maj 2011, det vill säga för knappt två år sedan.
            Det är naturligtvis, som har nämnts här, en mycket komplex lagstiftning.
            När man gör en sådan stor förändring är det förpliktande att man
            följer upp att detta fungerar som vi har avsett när vi fattade
            beslutet.
          </note>
          <note>
            I syfte att ytterligare förbättra och förfina lagstiftningen
            har regeringen därför sedan lagen trädde i kraft gett ett antal
            uppdrag till särskilda utredare och myndigheter. Det finns en
            ganska lång lista, och den finns med i betänkandet. Det handlar
            om tillämpning av tekniska egenskapskrav. Det handlar om genomförande
            av detaljplaner, inte minst i form av exploateringsavtal. Det
            handlar om kommunala markanvisningar. Det handlar om behovet av
            konsumentskydd vid småhusbyggande. Det handlar om hur man ska
            kunna förkorta plan- och byggprocesserna ännu mer, se över detaljplan
            och bygglov och möjligheten att använda enkelt planförfarande
            som en metod. Sedan handlar det om regelverk vid byggande av student-
            och ungdomsbostäder. Där finns det en speciell bristsituation
            i många städer.
          </note>
          <note>
            En annan viktig punkt är att man ska få till en samordning mellan
            PBL och miljöbalken, alltså tillstånd enligt PBL och tillsyn enligt
            miljöbalken så att de går i takt, speciellt när det gäller buller.
            När det gäller buller vill man få fram vägledning. Det finns många
            statliga myndigheter som är inblandade i just bullerfrågan, och
            staten måste gå i takt i dessa frågor. Oskar Öholm tog här upp
            att man bedömer buller olika beroende på till exempel vilka källa
            det är.
          </note>
          <note>
            Till detta kan man nu lägga den avsikt som regeringen har meddelat
            om att man vill tillsätta en parlamentarisk kommitté under våren
            för att utvärdera system för regionplanering i plan- och bygglagen,
            det vill säga kap. 7. Det har man inte tittat på förut. I de områden
            där det är stort tryck på byggande har man sett att detta kan
            vara ett problem, inte minst i Stockholmsregionen.
          </note>
          <note>
            Herr talman! Varför räknar jag upp allt detta? Jo, det är för
            att ge en klar bild av att regeringen gör en massa saker för att
            utveckla plan- och bygglagen just med syftet att få den att fungera
            utan krångel och samtidigt garantera och säkra öppna och demokratiska
            processer och rättssäkerhet. Det handlar mycket i plan- och bygglagen
            om att man faktiskt säkrar de demokratiska processerna och rättssäkerheten.
            Effektiviteten har alltså ibland ett pris just på den punkten.
          </note>
          <note>
            Herr talman! Den samlade oppositionen i lite olika nyanser Socialdemokraterna,
            Miljöpartiet, Vänsterpartiet och Sverigedemokraterna föreslår
            i betänkandet ett tillkännagivande om att en parlamentarisk kommitté
            ska tillsättas igen, nu med ett brett uppdrag att föreslå ändringar
            i PBL som kan leda till en snabbare och enklare plan- och byggprocess.
            På något sätt känns det som att vi då ska börja om. Så kan vi
            egentligen inte arbeta. Vi har arbetat sedan 2002 och ändå satt
            en lag i sjön för två år sedan.
          </note>
          <note>
            I den motion som Socialdemokraterna har väckt och som ligger
            till grund för detta tillkännagivande beskrivs detta uppdrag i
            mycket svepande ordalag. Det sägs att lagen ska moderniseras,
            förenklas och förtydligas. Det är väl bra, och det är ett gott
            syfte.
          </note>
          <note>
            Men Folkpartiet och övriga allianspartier ifrågasätter om det
            verkligen är ändamålsenligt att tillsätta en sådan kommitté utan
            klart formulerade uppgifter. År 2002 hade man en klart formulerad
            uppgift att man skulle se över hela plan- och bygglagen. Det kan
            väl ändå inte vara det som man nu menar. Då kommer detta att pågå
            ytterligare ett antal år.
          </note>
          <note>
            Katarina Köhler lyfte fram ett antal frågor där det inte fungerar.
            Det är bara att hålla med om att det finns en del som inte fungerar.
            Men jag kunde egentligen inte notera och identifiera någon som
            inte är uppmärksammad och som finns med i dessa utredningar där
            man jobbar vidare. Då kan arbetsmetoden inte vara att backa.
          </note>
          <note>
            För närvarande borde rimligen det lämpligaste vara att utifrån
            de utredningsresultat som nu finns på bordet och som kommer att
            finnas på bordet utan dröjsmål ta fram förslag till förändringar,
            remissbehandla dem och sedan gå vidare med lagstiftning.
          </note>
          <note>
            Det är inte någon speciellt kvalificerad gissning att en parlamentarisk
            kommitté i detta läge kommer att fördröja denna process i åratal.
            Vad ska man annars göra om man ska ha ett brett uppdrag att se
            över allt detta i detta läge?
          </note>
          <note>
            Detta innebär absolut inte att det inte framgent kan dyka upp
            frågor, som den aktuella frågan om regional planering, där en
            parlamentarisk utsedd kommitté är en alldeles utmärkt arbetsform
            just med syfte att få en bred politisk förankring som nämns i
            reservationen. Det finns tillfällen då det är en bra metod. Men
            arbetsmetoden får aldrig bli ett självändamål, så att den blir
            det viktiga och inte resultatet.
          </note>
          <note>
            Ibland är en parlamentarisk kommitté mycket bra i dessa beslutsprocesser,
            men ibland är det inte lämpligt. Just i detta läge har vi haft
            en parlamentarisk kommitté som har jobbat under många år och tagit
            fram lagstiftning för knappt två år sedan. Nu pågår en process
            för att rätta till och förfina sådant som inte riktigt fungerar.
            Då är en parlamentarisk kommitté inte en lämplig arbetsform.
          </note>
          <note>
            Herr talman! I betänkandet behandlas också ett antal motioner
            som handlar om samhällets anpassning till klimatförändringar som
            kan ske. Det är mycket viktiga motioner. Precis som Jan Lindholm
            sade är detta någonting som vi naturligtvis ska diskutera.
          </note>
          <note>
            Dessa motioner har resulterat i ett antal reservationer med krav
            på regelförändringar eller regelskärpningar. Jag vet inte riktigt
            vad man ska kalla det. Men det är i alla fall förändringar.
          </note>
          <note>
            Jag vill dock påstå att plan- och bygglagen är väldigt ändamålsenlig
            på denna punkt sedan regelverket ändrades från den 1 januari 2008.
            Det är ett regelverk som sedan fördes över till den nya lagen,
            som gäller från den 2 maj 2011. Det står väldigt tydligt i 2 kap.
            att enligt plan- och bygglagen ska hänsyn tas till bland annat
            miljö- och klimataspekter. Man införde alltså det väldigt tydligt.
            Bebyggelse ska lokaliseras till mark lämpad för ändamålet med
            hänsyn till bland annat risken för olyckor, översvämning och erosion.
            Det var det som infördes då, just när det gäller ökade vattennivåer
            och sådant.
          </note>
          <note>
            Kommunen har alltså en väldigt viktig roll att faktiskt ta hänsyn
            till detta. Om det sedan inte görs överallt är det en tillsynsfråga,
            och här har länsstyrelserna en viktig roll. När kommunen och länsstyrelsen
            diskuterar både översiktsplaner och detaljplaner är det en av
            länsstyrelsens huvuduppgifter att se till att man följer detta.
            Man ska verka för att det inte kommer till bebyggelse som bland
            annat skulle kunna utsättas för översvämning och erosion. Det
            finns olycksrisk och hälsa och sådant också, men just översvämning
            och erosion nämns väldigt specifikt.
          </note>
          <note>
            Över huvud taget när det är kommunala beslut har länsstyrelsen
            rätt att överpröva den typen av beslut. Jag vill alltså påstå
            att lagstiftning finns på plats just när det gäller klimatanpassning.
            Sedan kan man jobba vidare med kompetensfrågor och tillämpningsfrågor
            i detta, men vi ska inte in och ändra lagstiftningen så fort det
            inte riktigt fungerar. Man måste ändå göra en analys av var felet
            ligger. Här är det naturligtvis många statliga myndigheter utöver
            Boverket som är inblandade. Det är Trafikverket, Naturvårdsverket
            och även Sjöfartsverket och sådant som jobbar med dessa frågor.
          </note>
          <note>
            Herr talman! Även planering av cykelvägar tas upp i en reservation.
            Det är naturligtvis viktigt att cykeltrafiken har en central plats
            i den kommunala planeringen; det har ju med den hållbara staden
            och allt detta att göra. Det är vi också överens om. Det gjordes
            en forskningsöversikt för ett antal år sedan som visade att en
            av de nyckellösningar som fanns var att öka förutsättningarna
            för gång- och cykeltrafiken.
          </note>
          <note>
            För att man i den kommunala planeringen ska börja ta hänsyn till
            cykeltrafiken behövs dock inga lagändringar. Det finns naturligtvis
            inom den plan- och bygglag vi har nu. Det finns alla möjligheter
            för kommunen att planera för cykelbanor, cykelparkeringar etcetera.
            Även i den cykelutredning som överlämnades till regeringen i oktober
            2012 säger man att det inte finns något skäl att ändra i plan-
            och bygglagen, just på grund av att kommunerna har bra möjligheter
            att planera för cykling i dag.
          </note>
          <note>
            Eftersom vi jobbar med lagstiftning här i riksdagen finns det
            en tendens att det är den enda lösning vi hela tiden föreslår.
            Samma sak gäller den reservation om parkeringsnormer och så vidare.
            Det är också kommunala beslut. Lagen ger kommunen möjligheter
            att reglera detta, men den säger inte hur man ska reglera det.
            Vi kan väl en gång för alla konstatera att parkeringsnormer det
            kommer upp i riksdagsdebatten gång på gång är någonting kommunen
            själv beslutar om. Alla kommuner har det inte. Det är en vägledning
            man har för sina egna beslut. De är inte rättsligt bindande. Naturligtvis
            ska man anpassa kravet till vilken typ av bostäder det är och
            till lokala förutsättningar över huvud taget.
          </note>
          <note>
            Även där fungerar alltså plan- och bygglagen om man hanterar
            den riktigt. Det finns många saker som egentligen fungerar bra
            men där det kommer upp gång på gång att vi ska ändra i lagstiftningen,
            och jag anser att det inte alls är nödvändigt. Det finns saker
            som inte fungerar Katarina Köhler lyfte till exempel fram detta
            med sanktionsavgifter, och det är bara att konstatera att det
            inte fungerade. Det finns dock ingen anledning att tillsätta en
            kommitté; det är ett uppmärksammat problem som är på väg att få
            en förändring. Så är det nog egentligen på punkt efter punkt som
            har tagits upp tidigare i debatten.
          </note>
          <note type="speaker">
            Anf. 191 OLA JOHANSSON (C):
          </note>
          <note>
            Herr talman! Jag befinner mig på en bostadsturné där jag har
            förmånen att resa runt och träffa fastighetsägare, byggföretag
            och samhällsplanerare i små och stora kommuner i hela landet.
            Det är intressant att höra deras synpunkter på det som ska diskuteras
            här i kväll den nya och förenklade plan- och bygglagen, byggbromsen
            som ligger på och vad det är som gör att det ofta tar så lång
            tid att gå från idé till färdiga lägenheter och hus.
          </note>
          <note>
            Om man läser den motion som ligger bakom majoritetens förslag
            till tillkännagivande får man lätt intrycket att nya plan- och
            bygglagen ensam bär skulden till att det byggs så få bostäder.
            Bostadsbyggandet har dock under lång tid med få undantag varit
            lågt i jämförelse med de andra nordiska länderna och i jämförelse
            med vad det hade behövt vara. Hur enkel ska en plan- och bygglag
            behöva vara för att inte i debatter som denna ständigt utpekas
            som det stora hindret mot bostadsbyggandet? Det är ju en fråga
            man skulle kunna ställa till dem som redan nu, mindre än två år
            efter att den nya lagen har trätt i kraft, säger att lagen behöver
            reformeras och förändras.
          </note>
          <note>
            Exakt vad är det som ska förändras och i vilken omfattning får
            vi liksom inte reda på, trots att jag vid upprepade tillfällen
            redan under beredningen av dessa frågor i utskottet ställde just
            den frågan till ledamöterna från Socialdemokraterna, Miljöpartiet,
            Sverigedemokraterna och Vänsterpartiet. Nu tog Katarina Köhler
            upp några av exemplen, men alla dessa finns ju med i det regeringen
            har aviserat att man redan arbetar med, har arbetat med eller
            kommer att arbeta med.
          </note>
          <note>
            Herr talman! Hur lite lag kan man ha och ändå åstadkomma en god
            bebyggd miljö, rättssäkerhet, demokratiskt inflytande och medborgarförankring
            samtidigt som man bibehåller och stärker ett kommunalt självbestämmande
            över både markanvändning och bostadsförsörjning? Utan kommunala
            planer blir nämligen ingenting byggt. Det kanske är så att planering
            är någonting som är underskattat och att vi i stället för att
            beklaga oss borde uppskatta den efter förtjänst. Plan- och bygglagen
            har en funktion att fylla, men visst behövs det fortfarande förändringar.
          </note>
          <note>
            Den är dock ingenting man ändrar och anpassar efter de för tillfället
            rådande omständigheterna och den aktuella debatten, och den är
            ingenting man passar på att ifrågasätta därför att det plötsligt
            uppstår en möjlighet att vinna en votering om ett knippe riksdagsmotioner
            i kammaren. Det är klart att det skapar oro bland fastighetsägare
            och byggföretag när de utredningar och förslag som måste genomföras
            ska processas ytterligare en gång genom en grupp riksdagspolitiker
            som ska utreda sådant som Oskar Öholm säger redan har utretts.
          </note>
          <note>
            Jag tycker för min del att vi som sitter här har tillräckligt
            många möten att gå på och att det bästa kanske vore om vi gav
            oss ut i landet för att ta reda på hur det verkligen ser ut. Långsiktighet
            och förutsägbarhet, inte minst från politikens sida, är viktigt.
            Ett flerfamiljshus som byggs i dag skrivs av på 66 år, har en
            fastighetsägare berättat för mig. Det motsvarar 17 mandatperioder.
            En normalt snårig planprocess på tio år kan sträcka sig över fyra
            mandatperioder, vilket är lika långt som hållbarheten borde kunna
            vara i en kommunal översiktsplan.
          </note>
          <note>
            Från min tid i Kungsbacka kommun, som är en kommun med 77 000
            invånare och som växer med drygt 1 000 personer om året, har jag
            fått lära mig att den översiktliga planeringen är den viktigaste
            och att det bara skapar problem när partier plötsligt börjar svaja
            och inte följer vad de kommit överens om när man har diskuterat
            igenom och antagit översiktsplanen. Att vi i riksdagen också respekterar
            byggbranschens och fastighetsägarnas vädjan nationellt om långsiktighet
            och stabila förutsättningar blir ju än viktigare, speciellt som
            vi just har gått igenom en väldigt omfattande reformering, förändring
            och förenkling av plan- och bygglagen.
          </note>
          <note>
            Herr talman! Kommunernas planberedskap, deras översiktsplanering
            och deras ambitioner när det gäller bostadsförsörjning och hållbart
            byggande borde lyftas fram som goda exempel lite oftare och inte
            ständigt klagas och klankas på. Förutsatt att kommunerna tar sitt
            ansvar och gör vad de kan är det upp till byggföretagen att leverera.
            Många kommuner jag besöker har planer och kan visa att det faktiskt
            finns en stor efterfrågan på bostäder utan att de stora byggföretagen
            visar kommunerna något nämnvärt intresse. I stället är det de
            mindre byggföretagen och hustillverkarna som står för bostadsbyggandet
            där, ofta till mycket låga kostnader.
          </note>
          <note>
            Det finns kommuner med mindre än en timmes pendlingsavstånd från
            Stockholms city som inte har brist på bostäder utan som tvärtom
            har outhyrda lägenheter och ett svagt intresse för att bygga över
            huvud taget. Skillnaden i förutsättningar för bostadsbyggande
            i olika delar av landet är ganska stor. Vi behöver inte röra oss
            över så stora avstånd för att se dessa skillnader.
          </note>
          <note>
            Det är lätt att använda Storstockholm som rikslikare för bostadspolitiken,
            men för Centerpartiet ligger det också en möjlighet i att se hela
            landet utvecklas och få sin beskärda del av utvecklingen. Det
            är i Småortssverige, utanför storstadsregionen som vi är mest
            beroende av små byggföretag med en stor lokal förankring för att
            vi ska kunna få lov att bygga de småhus, villor och lägenheter
            som det finns människor som är beredda att köpa och hyra.
          </note>
          <note>
            Det är inte utan oro för vilken effekt det får på de små byggföretagen
            som vi ser att en majoritet i riksdagen på förslag från Socialdemokraterna
            nu har röstat igenom en obligatorisk månadsrapportering i byggbranschen.
            Detta är ingenting som småföretagen har frågat efter. Däremot
            är det de som kommer att drabbas hårdast av nya pålagor och regler
            kring hur de ska sköta sitt företag.
          </note>
          <note>
            Herr talman! Regeringens initiativ att låta en parlamentarisk
            kommitté komma med förslag på hur vi ska åstadkomma en bättre
            regional planering för bostadsbyggandet är välkommet. Det är inom
            detta område som vi ser de kvarvarande problemen, och det är det
            sjunde kapitlet i plan- och bygglagen som det återstår att föreslå
            förändringar inom. Centerpartiet ser här möjligheter för de mindre
            kommunerna att samverka mer i sitt planarbete och för hur befolkningstrycket
            mot storstäderna ska kunna spilla över på fler kommuner runt omkring
            i storstadsregionerna.
          </note>
          <note>
            Det är genialiskt att just detta utreds i en parlamentarisk kommitté
            eftersom många av de kommuner som berörs av detta samlade grepp
            på den regionala planeringen har olika majoriteter. En del är
            socialdemokratiskt styrda, och andra är alliansstyrda. Flera kommuner
            har andra majoriteter. Det är viktigt att på detta sätt få en
            samsyn över de politiska gränserna just när det gäller det regionala
            samarbetet.
          </note>
          <note>
            Den nu gällande plan- och bygglagen har det som tidigare sagts
            tagit minst tio år att jobba fram, och det finns förbättringsmöjligheter
            därom är vi överens. Felaktigheter kan rättas till. Kravet på
            kontrollansvariga har kritiserats och förskjuts i tiden trots
            att detta med kvalitet i byggandet är någonting som inte minst
            Jan Lindholm tog upp som viktigt. Vi behöver komma i kapp med
            möjligheterna att rekrytera kontrollansvariga. Byggsanktionsavgifterna
            kommer att sänkas; det har regeringen redan aviserat.
          </note>
          <note>
            Regeringen ger nu en mängd uppdrag och begär in rapporter. Det
            är ingenting som ska kritiseras. Det är positivt att det görs
            förbättringar.
          </note>
          <note>
            Herr talman! Ursäkta om jag lägger till ytterligare någon minuts
            talartid. Om man läser igenom betänkandet kan man se vad det är
            man vill göra. I punkt 1 vill man kartlägga, i punkt 2 göra en
            översyn, i punkt 3 beskriva och utvärdera, i punkt 4 kartlägga
            och analysera, i punkt 5 redovisa, i punkt 6 utvärdera, i punkt
            7 utreda behovet av bestämmelser, i punkt 8 förenkla och förkorta,
            i punkt 9 se över med ett regelverk, i punkt 10 föreslå nya eller
            ändrade bestämmelser, i punkt 11 utarbeta vägledande underlag
            och slutligen i punkt 12 se över regionplaneringen. Det är alltså
            en mängd olika nivåer och dignitet på uppdragen. Vi får lätt en
            känsla av att mängden uppdrag innebär att vi ändå gör en total
            översyn av plan- och bygglagen. Så är det inte alls. Det handlar
            om att skapa ett smörjmedel, att kartlägga och att se var behoven
            finns av både de små och de kanske lite större förändringarna.
          </note>
          <note>
            Ju större osäkerhet som råder, desto större risk är det att det
            tar tvärstopp i bostadsbyggandet. I stället för att ta ställning
            för vart och ett av de eventuella förbättringsförslag som kan
            komma på ett smörgåsbord vill Socialdemokraterna, Miljöpartiet
            och Vänsterpartiet tillsammans med Sverigedemokraterna lägga alltihop
            i en stor gryta och röra om. Den aviserade parlamentariska kommittén
            om regional planering är specifik och angelägen. Det andra kan
            vi inte riktigt ta ställning till, för vi förstår inte vad det
            handlar om.
          </note>
          <note>
            Det oppositionen nu i stället vill ha är en löst sammansatt konklav
            ur vilken den samlade byggbranschen ska avvakta att den vita röken
            kommer upp ur skorstenen utan att kunna förutse vad det är som
            händer. Det är ett forum för kohandel kring de olika lösningar
            som var och en och tillsammans syftar till att åstadkomma just
            det alla vill, nämligen att förenkla, förtydliga och snabba upp.
          </note>
          <note>
            Herr talman! Jag tror vi begår ett kardinalfel om vi tror att
            denna grupp kommer att åstadkomma underverk för bostadsbyggandet.
          </note>
          <note>
            Herr talman! Det beskrivs som ett hinder i bostadsbyggandet att
            det finns en uppsjö av lokala krav som har sin grund i kommunala
            beslut så kallade särkrav. Ofta görs jämförelser med bilindustrin
            som förs fram som ett föredöme när det gäller att utveckla koncept
            och modeller och att ha en långsiktig produktutveckling som syftar
            till kostnadseffektivitet och låga kostnader för den som ska köpa
            produkten.
          </note>
          <note>
            Det finns likheter och skillnader mellan bilindustrin och byggindustrin.
            Bilindustrin är global. Ända sedan 60-talet har delstaten Kalifornien
            haft särskilda krav på emissioner på de biltillverkare som ska
            sälja sina bilar på deras marknad. Det gäller inte bara bilar,
            utan det gäller allt från gräsklippare till utegrillar, för övrigt.
            Jag har läst någonstans att Kalifornien är världens sjunde största
            ekonomi, men eftersom bilindustrin är global och byggbranschen
            är nationell är det ändå lite relevant att jämföra Kalifornien
            och kraven på biltillverkning med Sverige och kraven på byggandet.
            Det vore i så fall som om Örebro, som är landets till invånarantalet
            sjunde största kommun, skulle ställa krav på sina byggnader när
            det gäller energieffektivitet som alla andra kommuner och byggföretag
            fick anpassa sig till.
          </note>
          <note>
            Låt oss inte göra denna fråga om särkrav mer komplicerad än den
            behöver vara. Utredningen har med stor förtjänst satt fingret
            på ett problem som går att lösa om alla hjälps åt, inklusive de
            myndigheter som ska hantera byggkrav och energihushållning. Jag
            talar då om Boverket och Energimyndigheten. Det finns ingen anledning
            att stoppa de byggföretag, stora och små, eller för den delen
            kommuner, som ligger i framkant både när det gäller koncepttänk
            och klimatpåverkan.
          </note>
          <note>
            En parkeringsplats i ett garage lägger ytterligare 300 000 kronor
            till byggkostnaden på varje lägenhet i ett flerfamiljshus. I en
            av motionerna tas parkeringsfrågan upp. Jag ser inte heller här
            någon anledning att skicka pekpinnar på kommunerna om att de ska
            införa någon stopplag mot detta. Det skulle vara mig helt främmande
            att förespråka nationella parkeringsnormer. Men jag finner det
            lite märkligt att inte denna fråga har uppmärksammats mer när
            vi diskuterar faktorer som driver upp kostnaderna för bostadsbyggandet.
          </note>
          <note>
            Herr talman! Jag inser att det är lätt att lämna ämnet och börja
            prata byggkostnader och inte planering och byggande. Jag tycker
            sammanfattningsvis att vi i huvudsak har en väl fungerande och
            väl genomarbetad plan- och bygglag. De människor ute i kommunerna
            som har att tolka lagen upplever att den har blivit tydligare
            och mer välskriven, men att den också ålägger bygglovsavdelningarna
            mer uppgifter.
          </note>
          <note>
            I gengäld menar jag att det borde ges en större frihet till byggföretagen
            och deras konsulter när det gäller att kunna utforma planerna
            och att de inom ramen för en väl genomarbetad översiktsplan med
            en god hållbarhet borde ges en större frihet att utforma detaljplanerna.
            Sedan har kommunerna dessa att besluta om och stämma av gentemot
            sina egna översiktsplaner. Det finns egentligen inga hinder för
            det i dag. Men kommunerna jobbar olika. Många kommuner jobbar
            så här, och andra kommuner är mer detaljstyrande. Det behövs ett
            förändrat synsätt, speciellt som jag ser en utveckling mot en
            effektivare byggbransch, där man jagar kostnader med hjälp av
            metoder, processtänkande, lean production, koncept och produkter.
          </note>
          <note>
            Kostnadsutvecklingen i byggindustrin har sedan 70-talet varit
            mer än dubbelt så stor som konsumentprisindex. En ny tv-apparat
            har under 30 år haft en prisutveckling som är lika med noll, kan
            man säga. Samtidigt är utvecklingstakten när det gäller just tv-apparater
            mycket hög från en svartvit analog tjock-tv till en platt digital-tv
            med HDMI och många kanaler. Priset till konsument är trots detta
            fortfarande ungefär 6 000 kronor. Med denna prisutveckling skulle
            samma tv-apparat, om vi hade följt byggkostnadsindex, kosta 46
            000 kronor. Om den hade följt konsumentprisindex hade den kostat
            18 000 kronor.
          </note>
          <note>
            Det ankommer kanske inte på oss i den här debatten att värdera
            kostnadseffektiviteten inom byggsektorn. Men vi ser ett mer industriellt
            byggande. Det är välkommet, speciellt om det förenar hållbarhet
            med mångfald i utbudet, låga boendekostnader och goda sociala
            miljöer för människor.
          </note>
          <note>
            Några pekpinnar mot kommuner i det här fallet behövs inte, men
            en uppmaning att vara följsamma och lyhörda inför byggföretagens
            önskemål är viktigt att rikta till kommunala tjänstemän och politiker.
          </note>
          <note>
            Centerpartiet vill se regelförenklingar och en större frihet
            att lokalt kunna anpassa bostadsbyggandet utan pekpinnar från
            staten. Överdriven regeltolkning på kommunal nivå är ett större
            problem. Det löser vi inte här.
          </note>
          <note>
            Vi måste på alla nivåer, och även här i riksdagen, vara ett föredöme
            och inte införa fler regler än vad vi tar bort.
          </note>
          <note type="speaker">
            Anf. 192 KATARINA KÖHLER (S) replik:
          </note>
          <note>
            Herr talman! Låt mig börja med att säga till Ola Johansson att
            vi inte för ett ögonblick tror att våra klagomål på hur plan-
            och bygglagen fungerar skulle vara det enda hindret mot ett bostadsbyggande.
            Du ska inte för ett ögonblick tro att det är på det sättet, och
            vi har heller inte med ett ord sagt det.
          </note>
          <note>
            Sedan vill jag säga något både till Moderaterna och också till
            dig i Centerpartiet. Jag trodde först att ni bara inte ville förstå.
            Men jag börjar tro att det är så att ni inte förstår vad vi säger.
          </note>
          <note>
            Det är inte alls ovanligt att man tillsätter kommittéer vid stora
            komplicerade förändringar i lagstiftningar för att få en bred
            uppgörelse och brett jobba med frågorna så att vi till slut får
            en heltäckande lagstiftning där de allra flesta är nöjda.
          </note>
          <note>
            Det är också så att i en sådan kommitté som vi talar om är det
            kommittén som i sitt arbete ska se över lagstiftningen och se
            vad som behöver göras för att förbättra.
          </note>
          <note>
            Att jag tog upp många exempel på vad som inte har fungerat och
            som man tillsatt utredningar och givit i uppdrag att förändra
            och titta på innebär inte att det är vad vi ska göra igen. Jag
            förstår nu att ni faktiskt inte förstår, men det är inte ovanligt.
          </note>
          <note>
            Jag tycker att ni är nonchalanta och fräcka som raljerar över
            oppositionens vilja att få en fungerande lagstiftning på PBL:s
            område. Oppositionen vill vara med och ta ansvar för att vi ska
            få en bra lagstiftning. Varför vill ni inte det?
          </note>
          <note type="speaker">
            Anf. 193 OLA JOHANSSON (C) replik:
          </note>
          <note>
            Herr talman! Tack, Katarina Köhler. Det är lite svårt att tolka
            detta. Jag drog slutsatsen i mitt anförande att er argumentation
            går ut på att plan- och bygglagen är det enda och stora hindret
            mot bostadsbyggande.
          </note>
          <note>
            När Katarina Köhler avslutar sin frågeställning till mig påstår
            hon att vi har en dåligt fungerande plan- och bygglag. I mitt
            anförande försökte jag beskriva att även om det finns problem
            med plan- och bygglagens tillämpning i många delar, och det finns
            ett ständigt behov av att göra översyner och förbättringar, har
            vi i huvudsak en väl fungerande plan- och bygglag.
          </note>
          <note>
            Den har blivit enklare att tolka och ställa krav på snabbare
            handläggningstider vid till exempel bygglovsansökningar. Man har
            inrättat funktioner med kontrollansvariga. Det kritiseras visserligen,
            eftersom det är svårt att få tillgång till den funktionen i plan-
            och byggförvaltningarna i kommunerna. Men den syftar ändå till
            att säkerställa en god bebyggelse. Det är inte något dåligt. Det
            är tvärtom någonting bra.
          </note>
          <note>
            När det gäller de specifika förslagen på vad kommittén ska syssla
            med efterlyser jag fortfarande en beskrivning. Det borde för en
            byggföretagare och en fastighetsägare kännas väldigt osäkert när
            en parlamentarisk kommitté tillsätts för att överpröva ett stort
            antal redan kända och väl motiverade större och mindre förändringsförslag.
            Det blir som om hela havet stormar. Det skapar en enorm osäkerhet.
          </note>
          <note>
            När det tillsätts en väl definierad parlamentarisk kommitté som
            ska se över ett så angeläget område som den regionala planeringen
            finns det inte med förrän först i efterhand i den lista som Socialdemokraterna
            sätter upp.
          </note>
          <note type="speaker">
            Anf. 194 KATARINA KÖHLER (S) replik:
          </note>
          <note>
            Herr talman! Om du, Ola Johansson, på dina resor runt om i landet,
            som du nu säger att du är på, skulle lyssna på kommunernas handläggare
            och tjänstemän och på människor som drabbats av det som vi påstår
            fortfarande inte fungerar i plan- och bygglagen tror jag att du
            skulle ändra uppfattning. Det är alldeles uppenbart att vi har
            olika verklighetsbilder.
          </note>
          <note>
            Det är viktigt att processerna känns demokratiska. Nu talar jag
            om kommunernas arbete. Dialogen är viktig. Man har bland annat
            infört nya begrepp som enkelt planförfarande. Man talar om samråd
            på olika sätt som man inte har gjort förut, planbesked och sådana
            saker.
          </note>
          <note>
            Det fungerar inte bra. Det säger kommuner, och det säger också
            statliga myndigheter. Det säger till exempel Trafikverket, andra
            statliga myndigheter och kommunerna. När det gäller vägbyggen,
            järnvägar och andra sådana stora projekt fungerar det inte.
          </note>
          <note>
            Lyssnar man inte kan man fortsätta att leva i bubblan och tro
            att det fungerar. Ni säger alla tre som varit uppe i debatten
            hittills att det finns brister och att det finns sådant som inte
            fungerar.
          </note>
          <note>
            Ta ansvar gentemot väljarna och de människor som jobbar med dessa
            frågor och säg: Då tillsätter vi en kommitté där vi tillsammans
            ska komma fram till vad som inte fungerar. Det handlar om hur
            vi tillsammans kan göra så att vi får en lagstiftning som fungerar.
          </note>
          <note type="speaker">
            Anf. 195 OLA JOHANSSON (C) replik:
          </note>
          <note>
            Herr talman! När vi diskuterar vad som är bekymmer kan vi nämna
            någonting som vi inte har tagit upp i diskussionen över huvud
            taget. Det är detta med instansordningen när det gäller överklagandeproceduren.
            Vilka är det som kan räknas till sakägarkretsen, och så vidare?
          </note>
          <note>
            Det vi upplever att vi har störst problem med och där kanske
            vi är överens, Katarina Köhler är de frågor som har att göra med
            vad som händer efter att planprocessen är färdig och ett beslut
            ska vinna laga kraft.
          </note>
          <note>
            Problemet är egentligen alla skrivkunniga medborgare som i och
            för sig utnyttjar sin medborgerliga rättighet att kunna klaga
            och överklaga beslut. Det är också lätt att kritisera. Men det
            är inte så lätt att bestämma vem som ska ha rätt och inte ha rätt
            att vara sakägare.
          </note>
          <note>
            Regeringen har fattat beslut om att ge resurser för myndigheter,
            mark- och miljödomstolar och länsstyrelser för att kunna handlägga
            dessa ärenden på snabbare sätt.
          </note>
          <note>
            Man har också aviserat att man kommer att se över instansordningskedjan
            för plan- och bygglovsärenden och eventuellt ta bort någon del
            i kedjan.
          </note>
          <note>
            Jag menar att det kommer att ge betydligt större effekt än de
            små men angelägna förändringar som vi här diskuterar och som ni
            vill tillsätta en parlamentarisk kommitté för.
          </note>
          <note type="speaker">
            Anf. 196 JAN LINDHOLM (MP) replik:
          </note>
          <note>
            Herr talman! Timmen är sen. Det bjuder mig egentligen emot att
            begära replik, men det var svårt att låta bli.
          </note>
          <note>
            Det gläder mig väldigt att Ola Johansson tydligen delar vår uppfattning
            när det gäller särkraven. Det är skönt att det är någon i alliansregeringen
            som är kritisk till det förslaget.
          </note>
          <note>
            Vi ser att det är ett alldeles felaktigt sätt att tvinga företagen
            att bygga sämre än de kan och tvinga kommunerna att inte se till
            att man bygger som man vill i kommunen när det gäller energikrav
            utan att man kan få in gökägg i den kommunala planeringen.
          </note>
          <note>
            Det är jättebra. Jag uppfattade att Ola Johansson även delar
            vår uppfattning beträffande P-normen. Det är mycket bra att någon
            gör det. Vi ser det som en kostnadsdrivande sak. Därför vill vi
            inte att kommunerna ska kunna lägga så stora P-normer som de har,
            för att vi får just den effekten. Genom att göra så och vara lite
            kärvare blir det enklare att få kollektivtrafik, gång- och cykeltrafik
            och annat att fungera.
          </note>
          <note>
            Ola Johansson talade om långsiktigheten, och jag tycker att det
            är viktigt att komma med en liten kommentar till det. Det är inte
            så att vi från Miljöpartiets sida vill börja om från början. Om
            ni i Alliansen och regeringen vill beskriva det som hela havet
            stormar är det naturligtvis upp till er att göra det, men då är
            det också ni som skapar osäkerheten, inte vi. Vi vill se till
            att regelverken genomförs. Det handlar om genomförande.
          </note>
          <note>
            Ska vi kunna genomföra något som verkligen blir långsiktigt hållbart
            vi har trots allt ett ganska svagt regeringsinnehav måste vi tänka
            på att det även ska hålla efter nästa val. Vi menar att det parlamentariska
            läget är sådant att vi måste samarbeta om vi ska få långsiktigt
            hållbara regelverk för byggande. Ska man investera långsiktigt
            måste det också vara långsiktigt, och då måste vi samarbeta. Därför
            behövs en kommitté för genomförandet. Vår ledamot i den tidigare
            PBL-kommittén tycker att det här är katastrofalt.
          </note>
          <note type="speaker">
            Anf. 197 OLA JOHANSSON (C) replik:
          </note>
          <note>
            Herr talman! Det gläder mig att vi har samsyn i principfrågan.
            Däremot var jag väldigt tydlig i mitt anförande med att vi inte
            tänker föreslå någon stopplag mot parkeringsnormer och inte heller
            mot något som har att göra med energieffektivitet i byggnader.
            Det är oss främmande att göra den typen av regleringar i det kommunala
            självstyret. Mycket av den typen av statliga regleringar, antingen
            det gäller den ena eller andra aspekten av det kommunala planerandet
            och byggandet, kännetecknar ju i hög grad också Miljöpartiets
            politik. Jag har därför lite svårt att se hur en miljöpartistisk
            plan- och bygglag skulle bli så mycket enklare än den vi har i
            dag, snarare tvärtom.
          </note>
          <note>
            När det gäller digniteten på den ytterligare parlamentariska
            kommittén, den som alltså föreslås utöver den som regeringen redan
            har aviserat och som gäller ett så stort, brett och angeläget
            område som den regionala planeringen i förhållande till kommunernas
            planmonopol, har jag svårt att se ett sådant behov. Det var därför
            jag beskrev de elva punkterna där de flesta är ren kartläggning,
            det vill säga att undersöka hur det ser ut och hur det tillämpas,
            för att sedan eventuellt återkomma med något förslag. Det låter
            som om de elva förslagen innebär stora och radikala förändringar
            av en väl fungerande plan- och bygglag. Så är det inte.
          </note>
          <note>
            Det skapar ytterligare osäkerhet i byggindustrin om det förespeglas
            att en sådan kommitté ska ha stor påverkan både på det kortsiktiga
            och det långsiktiga arbetet med plan- och bygglagen. Det ser jag
            som den stora risken, att det inte kommer att slås in en enda
            spik förrän det råder klarhet om vad kommittén egentligen kommer
            att syssla med.
          </note>
          <note type="speaker">
            Anf. 198 JAN LINDHOLM (MP) replik:
          </note>
          <note>
            Herr talman! Ja, vad var det för något? Jag kan bara konstatera
            att vi strävar efter långsiktighet. Uppenbarligen talar man varmt
            om det från allianspartiernas sida. Man talar om att bjuda in,
            som det sades tidigare, men när det kommer till kritan är man
            inte intresserad. Man är inte intresserad av att skapa en process
            som har förutsättningar att leda till långsiktighet. Man är inte
            intresserad av en process där vi kan få bred majoritet i riksdagen.
            Det är ju där besluten ska fattas. De ska inte fattas i Regeringskansliet,
            utan de ska fattas i riksdagen. Vi måste därför skapa en process
            som förutsätter att det går att komma dit.
          </note>
          <note>
            När det gäller de kommunala delarna så visst, vi har uppenbarligen
            samma ambitioner, men vi har olika syn på hur man kommer dit.
            Vi menar att det behövs lagstiftning från riksdagens sida som
            ger kommunerna råg i ryggen för att kunna stå emot de kommersiella
            intressena. Det är inte så enkelt på den kommunala nivån. Jag
            har lång erfarenhet som kommunpolitiker. Jag har hållit på med
            det i 16 år och vet hur svårt det är när man inte har tydlig lagstiftning
            i ryggen. Av praktisk erfarenhet tycker vi så. Vi har mycket erfarenhet
            fast vi är ett ungt parti.
          </note>
          <note type="speaker">
            Anf. 199 OLA JOHANSSON (C) replik:
          </note>
          <note>
            Herr talman! Långsiktigheten ligger ju också i den långa process
            som har föregått den nu gällande plan- och bygglagen. Som jag
            nämnde, och som flera andra talare också nämnt, har den inte varit
            i kraft i mer än knappt två år. Det är naturligt att en plan-
            och bygglag när den träder i kraft kräver en hel del informations-
            och utbildningsinsatser. Det kräver att kommunerna har den personalstyrka
            som behövs för att möta de utmaningar som finns. Det förutsätter
            alltså viss långsiktighet innan man går in och gör några större
            utvärderingar av saker och ting.
          </note>
          <note>
            Låt mig påminna om det som tidigare har sagts, nämligen att den
            nuvarande plan- och bygglagen initierades efter utredningar som
            tillsattes 2002 och som presenterade sina betänkanden under den
            tidigare regeringen, som stöddes av Miljöpartiet. Den första propositionen
            presenterades redan före eller under 2006. Sedan har arbetet fortsatt
            utifrån det som gjordes tidigare. Ingen kan väl påstå att en sådan
            process inte har ett brett parlamentariskt stöd i beredningsgången.
          </note>
          <note type="speaker">
            Anf. 200 MARKUS WIECHEL (SD):
          </note>
          <note>
            Herr talman! Jag avser inte att förlänga debatten mer än nödvändigt
            utan kommer att fatta mig kort.
          </note>
          <note>
            Avsikten med plan- och bygglagen som riksdagen beslutade om 2010
            var att hanteringen av plan- och bygglagsärendena skulle effektiviseras
            och bli snabbare. Dock finns det brister i lagen, och av den anledningen
            anser Sverigedemokraterna att en kommitté bör tillsättas med syfte
            att se över PBL. Att kommittén tar hjälp av personer med unik
            kompetens inom PBL, och också är med i verksamheten ute på fältet,
            ser vi givetvis som en självklarhet. Kommittén bör således även
            ha i uppdrag att se över det nuvarande systemet med regionplanering
            i plan- och bygglagen. Den bör få mandat att föreslå nya lagändringar
            för att en snabbare och effektivare plan- och byggprocess ska
            kunna bli verklighet.
          </note>
          <note>
            Med anledning av detta tittar vi också på möjligheten att tillsätta
            en icke-parlamentarisk utredning, men för att en PBL-kommitté
            snarast möjligt ska bli verklighet väljer Sverigedemokraterna
            att stödja utskottets förslag till beslut och avstyrka samtliga
            reservationer i betänkandet.
          </note>
          <note>
            Grunden till Sverigedemokraternas ställningstagande handlar om
            en vilja till minskad byråkrati, färre instanser samt minskat
            pappersarbete. Genom att föra samman instanser eller digitalisera
            olika processer skulle arbetet kunna förbättras avsevärt.
          </note>
          <note type="speaker">
            Anf. 201 AMINEH KAKABAVEH (V):
          </note>
          <note>
            Herr talman! Klockan är mycket, men det finns mycket kvar att
            säga. En hel del har redan sagts, och jag instämmer därför i vad
            Katarina Köhler från Socialdemokraterna och Jan Lindholm från
            Miljöpartiet sagt när de grundligt beskrivit två av de punkter
            som jag hade tänkt ta upp. För tids vinnande ska jag inte upprepa
            det utan yrkar avslag på reservation 1 och bifall till majoritetens
            förslag gällande tillsättning av en parlamentarisk kommitté för
            att utreda möjligheten till förbättring och förenkling av plan-
            och bygglagen.
          </note>
          <note>
            Det är intressant att lyssna på allianspartierna när de talar
            så väl om det kommunala självstyret och säger att det är viktigt
            att vi inte står här och bestämmer över det. Jag reagerade lite
            grann på det som Ola Johansson sade. Jag undrar om det verkligen,
            som han föreslår, är demokratiskt att lämna över allt till byggherrarna
            som ska komma med förslag och att kommunerna sedan ska fatta beslut.
            Jag undrar om det verkligen är demokrati. Demokratin bygger på
            att allt inte handlar om lagstiftning. Det finns lagstiftning
            som på många områden oftast är bra men som inte följs, eller så
            finns det lagstiftning, till exempel den hyreslag som kom förra
            året, som tolkas på helt olika sätt beroende på vilka som har
            majoritet i kommunerna. I till exempel rödgröna kommuner tolkar
            man det på ett helt annat sätt. Det gäller också själva plan-
            och bygglagen. Vi har insett att den är krånglig, att den är problematisk
            på många punkter, att det tar tid och så vidare. Därför behövs
            det en helhetssyn. Så blir det inte när det är en minoritetsregering.
          </note>
          <note>
            Det gör heller inte saken enklare när det inte finns en bostadspolitisk
            strategi. Då är det enklare att ha tolv utredningar i rad där
            det gäller att titta närmare på det ena och det andra. Kontentan
            är att det hela läggs på olika utredningar i stället för att man
            tar till vara den politiska muskeln och får bukt med de problem
            som finns.
          </note>
          <note>
            Där säger vi att det behövs en helhetssyn. Samtliga partier behövs
            för att det här ska bli bra i framtiden. Vi kan inte se att det
            kommer att bli bättre i morgon, men det kommer att bli bra om
            det finns en samsyn och om det finns ansvar. Ansvaret måste ändå
            ligga hos politikerna.
          </note>
          <note>
            Här lyfts också Vänsterpartiets förslag fram. Det gäller cykel-
            och kollektivtrafiken som inte bara ger möjlighet till bättre
            hälsa för såväl yngre som äldre utan också minskade koldioxidutsläpp
            och en förbättring av klimatet. Det är ett hett område och en
            väldigt viktig debatt i svensk politik. Där är det ett problem
            att lagen tydligt och klart säger att det ska finnas parkeringsplats.
            Vänsterpartiet vill lyfta bort begreppet parkering och vill helt
            enkelt ha begreppet lasta på och lasta av. Där blir det mycket
            mer neutralt.
          </note>
          <note>
            Bygger man ett område med nya bostäder är det viktigt att se
            till att det finns cykelparkering. Många bostadsområden där det
            bor studenter och det är väldigt nära till bra kollektivtrafik
            behöver inte ha bilparkering. Därför är det bra att se till att
            det finns cykelställ. Det är också viktigt att se till att bygga
            vägar och framkomlighet med cykel. Det är en framtid för Sverige
            ur både hälso- och miljöaspekter.
          </note>
          <note>
            Det finns också en hel del problem kring sjuka hus, som Jan Lindholm
            har gått igenom ganska grundligt. Det är också en del av Vänsterpartiets
            motion, där vi har lagt fram förslag om den här problematiken
            som faktiskt har drabbat många. Både ur ett hälsoperspektiv och
            ur en samhällsekonomisk aspekt är det väldigt viktigt att vi politiker
            för en gångs skull inser att det här problemet finns där.
          </note>
          <note>
            Javisst, många tycker att det var två decennier sedan, men faktiskt
            hör vi väldigt ofta i inslag på nyheterna att man beskriver problematiken
            att många barn på dagis fortfarande har problem. Många arbetsplatser,
            men också många av våra egna bostäder genererar tyvärr dålig hälsa,
            astma och allergi på grund av att det ställs väldigt olika krav
            på de byggmaterial som man använder. Därför är det viktigt att
            vi verkligen förstår vad forskningen säger, men också, precis
            som Jan Lindholm var inne på, att vi lyssnar på olika människor
            som har drabbats av den här problematiken och för en gångs skull
            lyfter det här problemet ur skolorna, dagisen, våra bostäder och
            så vidare.
          </note>
          <note>
            En annan viktig fråga handlar helt enkelt om energihushållning.
            Här gäller det både nybyggnation och ombyggnation. Där har regeringen
            inga planer och ingen strategi för att nå EU-direktivets mål,
            att man ska minska koldioxidutsläppen och energianvändningen drastiskt
            till 2020. Men redan 2018 måste man börja i offentliga lokaler.
            Då är frågan: Vad har vi i Sverige egentligen för strategi? Vad
            finns det för politik som stöder det här förslaget?
          </note>
          <note>
            Tiden börjar faktiskt rinna, och vi vet att klimathotet är en
            av de största utmaningarna både internationellt och här hemma.
            Därför måste vi ta ansvar. Vi vet att 40 procent av all den energi
            som används i dag används inom byggnation. Ombyggnation pratar
            man inte alls om. Regeringen har helt enkelt överlåtit den här
            frågan på andra att fatta beslut om. Vi har varken statliga stöd
            eller någon strategi för minskning av energi eller energihushållning
            i så kallade nollenergihus. Det vet vi också är möjligt. Det är
            billigare. Vi har många exempel i Stockholm och i andra delar
            av landet. Det går faktiskt att göra i nybyggnation. Det kanske
            är lite svårare med energieffektivisering vid ombyggnation. Men
            där finns det också olika sätt, till exempel med solceller och
            solpaneler, att hjälpa till med energihushållningen. Det är en
            av hjärtefrågorna för Vänsterpartiet som helt enkelt vill samla
            en politisk kraft kring de här frågorna.
          </note>
          <note>
            Nu är min talartid ute, och jag vill avslutningsvis yrka bifall
            till reservationerna 9 och 11, men självklart står jag bakom samtliga
            reservationer i betänkandet där Vänsterpartiet finns med.
          </note>
          <note type="speaker">
            Anf. 202 ROLAND UTBULT (KD):
          </note>
          <note>
            Herr talman! Nu är det sent, och snart är det tidigt. Vi har
            hört många kloka inslag i debatten i dag. Jag är glad att jag
            får vara en del av det här utskottet. Jag har varit med här i
            ett par veckor nu, och det känns väldigt inspirerande, ska jag
            säga.
          </note>
          <note>
            I plan- och bygglagens inledande portalparagraf stadgas följande:
          </note>
          <note>
            Bestämmelserna syftar till att, med hänsyn till den enskilda
            människans frihet, främja en samhällsutveckling med jämlika och
            goda sociala levnadsförhållanden och en god och långsiktigt hållbar
            livsmiljö för människorna.
          </note>
          <note>
            I denna beslutande församling är tanken på kommande generationer
            särskilt viktig. Frågor om planering och byggande blir ofta alldeles
            för teknokratiska, trots att det i allra högsta grad handlar om
            människors verklighet. Att ha en bostad, en plats att kalla sitt
            hem och där man känner trygghet, tillhör en människas grundläggande
            behov och rättigheter.
          </note>
          <note>
            Jag vill börja där regeringspartierna och oppositionen skiljer
            sig åt. Det handlar om den parlamentariska kommitté som alla har
            varit inne på i kväll och som oppositionen absolut vill ha. Den
            ska då enligt uppgift föreslå ändringar i plan- och bygglagstiftningen
            som kan leda till en snabbare och enklare plan- och byggprocess.
            Den tilltänkta kommittén, som oppositionen vill att det ska beslutas
            om här i kammaren, ska dessutom omfatta de frågor om regionplanering
            som regeringen anser bör bli föremål för parlamentariska överväganden.
          </note>
          <note>
            I ett pressmeddelande från Socialdepartementet den 26 februari
            i år aviserade regeringen att en parlamentarisk kommitté kommer
            att tillsättas som ska utvärdera det nuvarande systemet med regionplanering
            i plan- och bygglagens 7 kap. och även se över om regelverket
            behöver förändras. Enligt det pressmeddelandet kommer kommittén
            att tillsättas under våren och avsluta sitt arbete i början av
            nästa mandatperiod.
          </note>
          <note>
            Varför ytterligare en kommitté, när vi med stor förväntan ser
            fram emot resultatet av regeringens utredningar? Den främsta orsaken
            till att skapa denna ytterligare kommitté som oppositionen vill
            ha är, enligt oppositionen, att få fram en enklare och snabbare
            plan- och byggprocess. Oppositionen har också svårt att tackla
            det faktum att arbetet redan är i gång. Man ser positivt på regeringens
            initiativ men vill ändå skapa denna ytterligare kommitté.
          </note>
          <note>
            Bostäder byggs inte på en dag, utan det krävs långsiktighet.
            Den senaste parlamentariska kommitténs utredning tog tre år att
            slutföra. Resultatet blir att man fördröjer berednings- och lagstiftningsarbetet
            genom att på nytt behandla pågående eller redan behandlade utredningsinsatser.
            Ola Johansson tog upp de elva uppdragen som regeringen har aktiverat.
          </note>
          <note>
            Länsstyrelserna arbetar med att korta handläggningstiderna för
            överklagade ärenden enligt plan- och bygglagen. Mellan 2013 och
            2016 ger regeringen länsstyrelserna 30 miljoner kronor extra per
            år för att korta handläggningstiderna, öka förutsägbarheten och
            minska variationen mellan länen. Mark- och miljödomstolarna får
            10 miljoner kronor årligen för åren 2013 och 2014 för att korta
            sina handläggningstider av ärenden inom plan- och bygglagen.
          </note>
          <note>
            Herr talman! En viktig fråga bland många i betänkandet är klimatfrågan,
            inte minst i kommunernas arbete med den fysiska planeringen på
            olika nivåer. Vi har också Klimatanpassningsportalen, som elva
            myndigheter står bakom. Den arbetar precis som det låter med att
            förmedla kunskap om sårbarheter i en framtid där konsekvenserna
            av ett förändrat klimat kan bli ytterst kännbara. Jag minns att
            jag som lärare på 1970-talet sade till mina elever att det inte
            är krig som är det största hotet mot vår framtid utan det är klimatförändringarna.
          </note>
          <note>
            Ett annat område som betänkandet tar upp är samordning mellan
            kommuner av trafikplanering och annan samhällsplanering med koppling
            till klimatarbetet. Här har länsstyrelserna och det har också
            andra sagt här en viktig roll att stötta kommunerna när de samarbetar
            om översikts- och detaljplaner. En del i trafiksystemet är cykel-
            och kollektivtrafiken. Den måste givetvis beaktas i kommunernas
            detaljplanearbete.
          </note>
          <note>
            Buller är ett problem för den som drabbas av det. Det handlar
            om en god eller dålig miljö. Det finns många former av buller,
            från trafik, från hamnar, från industrier med mera. Det kan också
            göra att samordningen mellan olika myndigheter ofta behöver förbättras.
            Det görs en del från regeringens sida också på det här området
            med bland annat ett par utredningar.
          </note>
          <note>
            Herr talman! I nästan 20 år har vi i Sverige byggt hälften så
            många lägenheter som våra nordiska grannländer. Det är något som
            tar tid att hämta igen. Bostadsbyggandet ökar nu kraftigt från
            den låga nivå som blev följden av finanskrisen. År 2012 byggdes
            det lika många bostäder som det byggdes 2004. Skillnaden är att
            nu betalar inte skattebetalarna för bostadsbyggandet genom miljarder
            i årliga subventioner som ändå inte rådde bot på problemen. De
            pengarna används nu på ett bättre sätt.
          </note>
          <note>
            Regeringen sätter långsiktigt stabila villkor för bostadspolitiken
            i främsta rummet och arbetar för bättre förutsättningar för byggande
            och en smidigare bostadsmarknad. Att steg för steg ta itu med
            de problem som finns och att arbeta långsiktigt kännetecknar en
            ansvarsfull bostadspolitik. För den som saknar en sådan bostadspolitik
            återstår bara subventioner.
          </note>
          <note type="speaker">
            Anf. 203 OLA JOHANSSON (C):
          </note>
          <note>
            Herr talman! Tack för möjligheten att få lov att hålla ett kort
            anförande med anledning av att Amineh Kakabaveh hänvisade till
            mig. Det var av hänsyn till Roland Utbults möjligheter att hålla
            sitt anförande.
          </note>
          <note>
            Vad är felet som de kommuner gör som redan i dag anlitar konsulter,
            och de byggföretag och markägare som har egna planer och egna
            idéer om hur de vill använda sin egen mark, för att utarbeta de
            dokument som behövs för att planen ska antas och klubbas i byggnadsnämnden
            och kommunfullmäktige?
          </note>
          <note>
            Hur ska denna kommun bemannas? Hur mycket personal ska anställas
            på de kommunala byggnadsnämnderna och plankontoren för att klara
            av allt kartritande och detaljplanerande som krävs för att möta
            alla de planförfrågningar som kommer in?
          </note>
          <note>
            Dessa frågor skulle jag ha ställt till Amineh Kakabaveh om hon
            hade stannat kvar i kammaren. Tyvärr har hon gått.
          </note>
          <note>
            En översiktsplan är en sammanställning av hur en kommun har tänkt
            sig att använda den mark som finns inom kommunens gränser. Det
            kan vara bostäder och verksamheter. Det kan också vara bestämmelser
            som anger hur man inte får lov att använda marken, vilken mark
            som ska skyddas som åkermark eller som natur- eller kulturmiljöer.
            Det är en beskrivning av hur privata markägare kan använda sin
            mark eller inte använda sin mark.
          </note>
          <note>
            Eftersom vi lever i ett land där inte all mark ägs av staten
            och kommunerna utan även av privata markägare är det viktigt att
            också ta hänsyn till vad markägarna har för önskemål, framför
            allt om de har som önskemål att använda sin mark för att bygga
            bostäder.
          </note>
          <note>
            Civilutskottet besökte Norge för nästan två år sedan. Det jag
            beskriver är den modell som man arbetar med i Norge. Byggföretag,
            fastighetsägare och markägare har ett större ansvar för att utarbeta
            planer än vad de har i Sverige. Kommunens insats är att godkänna
            planen.
          </note>
          <note>
            Överläggningen var härmed avslutad.
          </note>
          <note>
            18 § Bordläggning
          </note>
          <note>
            Anmäldes och bordlades
          </note>
          <note>
            19 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 20 mars
          </note>
          <note>
            Peter Persson
          </note>
          <note>
            Jan-Olof Larsson
          </note>
          <note>
            Patrik Björck
          </note>
          <note>
            Annika Lillemets
          </note>
          <note>
            Isak From
          </note>
          <note>
            Lars Mejern Larsson
          </note>
          <note>
            Jasenko Omanovic
          </note>
          <note>
            Monica Green
          </note>
          <note>
            Peter Persson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 26 mars.
          </note>
          <note>
            20 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 20 mars
          </note>
          <note>
            Peter Rådberg
          </note>
          <note>
            Peter Persson
          </note>
          <note>
            Christer Adelsbo
          </note>
          <note>
            Lennart Axelsson
          </note>
          <note>
            Katarina Köhler
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 26 mars.
          </note>
          <note>
            21 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 20 mars
          </note>
          <note>
            Johan Löfstrand
          </note>
          <note>
            Maria Lundqvist-Brömster
          </note>
          <note>
            Peter Hultqvist
          </note>
          <note>
            Meeri Wasberg
          </note>
          <note>
            Mats Pertoft
          </note>
          <note>
            Mats Pertoft
          </note>
          <note>
            Christina Oskarsson
          </note>
          <note>
            Hans Olsson
          </note>
          <note>
            Lars Eriksson
          </note>
          <note>
            Lars Eriksson
          </note>
          <note>
            Olle Thorell
          </note>
          <note>
            Caroline Helmersson Olsson
          </note>
          <note>
            Robert Halef
          </note>
          <note>
            Gustav Fridolin
          </note>
          <note>
            Agneta Luttropp
          </note>
          <note>
            Agneta Gille
          </note>
          <note>
            Lennart Axelsson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 26 mars.
          </note>
          <note>
            22 § Kammaren åtskildes kl. 22.57.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
