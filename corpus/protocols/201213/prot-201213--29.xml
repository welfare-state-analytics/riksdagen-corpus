<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201213</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201213</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--29</head>
          <docDate when="2012-11-22">2012-11-22</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2012/13:29
          </note>
          <note>
            Torsdagen den 22 november
          </note>
          <note>
            Kl. 12:00 - 17:13
          </note>
          <note>
            1 § Justering av protokoll
          </note>
          <note>
            Justerades protokollet för den 16 november.
          </note>
          <note>
            2 § Anmälan om kompletteringsval till socialförsäkringsutskottet
          </note>
          <note>
            Andre vice talmannen meddelade att Moderata samlingspartiets
            riksdagsgrupp på grund av uppkommen vakans anmält Ann-Britt Åsebol
            som suppleant i socialförsäkringsutskottet.
          </note>
          <note>
            Andre vice talmannen förklarade vald till
          </note>
          <note>
            suppleant i socialförsäkringsutskottet
          </note>
          <note>
            3 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2012/13:116
          </note>
          <note>
            Interpellation 2012/13:116 Ekologisk begravning
          </note>
          <note>
            Interpellationen kommer att besvaras den 4 december 2012.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Kjell Rempler
          </note>
          <note>
            4 § Anmälan om inkommen granskningsrapport från Riksrevisionen
          </note>
          <note>
            Andre vice talmannen anmälde att följande granskningsrapport
            inkommit från Riksrevisionen:
          </note>
          <note>
            5 § Anmälan om inkomna protokollsutdrag från utskott
          </note>
          <note>
            Andre vice talmannen anmälde att utdrag ur följande protokoll
            i ärenden om subsidiaritetsprövning av EU-förslag inkommit:
          </note>
          <note>
            6 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            7 § Stärkt stöd och skydd för barn och unga
          </note>
          <note>
            Föredrogs
          </note>
          <note type="speaker">
            Anf. 1 MAGNUS EHRENCRONA (MP):
          </note>
          <note>
            Herr talman! Det är väldigt viktiga frågor vi ska besluta om
            här i dag. Varje barn som far illa är ett för mycket. Samhället
            formas i grund och botten utifrån hur barnen har det. Framtidstro
            är något av det viktigaste vi kan ge våra barn. Likaså förmågan
            att känna tillit. Goda uppväxtvillkor är avgörande för hur ett
            positivt självförtroende ska kunna utvecklas.
          </note>
          <note>
            Ansvaret för detta åvilar naturligtvis föräldrarna i första hand,
            men samhället måste ständigt utveckla sina redskap och insatser
            för att bli ännu bättre på att hjälpa de barn som inte upplever
            trygghet i vårt samhälle i dag. Det är oerhört viktigt både för
            den enskilde individen och samhällsekonomiskt. På längre sikt
            är det alltid en vinst att satsa förebyggande så tidigt som möjligt.
          </note>
          <note>
            I grunden är det viktiga steg som regeringen nu lagt fram till
            riksdagen, men det ligger i sakens natur att vi från oppositionen
            vill ta några steg till. Exempelvis föreslår Miljöpartiet lokala
            och regionala barnombud och ökad förebyggande samverkan mellan
            social-, skol-, kultur- och fritidsförvaltningarna i varje kommun.
            Kopplingen till ideella organisationer är också viktig för att
            bättre kunna upptäcka barn som befinner sig i riskzonen för att
            fara illa.
          </note>
          <note>
            Skillnaderna mellan olika kommuners ambitionsnivå är tyvärr stora
            när det gäller förebyggande samverkan. Enligt IOGT-NTO:s juniorförbund
            Junis når till exempel kommunernas stödgruppsverksamhet endast
            ungefär 1 ½ procent av barn till föräldrar med alkohol- och narkotikaberoende.
            Det är alldeles för dåligt; det borde vi alla vara överens om.
            Ganska många kommuner erbjuder inga stödgrupper alls visade undersökningen.
            Det är nedslående statistik. Jag hoppas att vi alla är överens
            om att vi måste göra något åt det.
          </note>
          <note>
            Kanske kan ett förslag från ledamöter ibland inspirera till vidare
            handling från regeringen längre fram. Som enskilda ledamöter av
            det folkvalda parlamentet hoppas vi att vi ska kunna göra skillnad.
            Ett exempel på en sådan fråga är införlivandet av barnkonventionen
            i svensk lagstiftning. Under flera mandatperioder har ledamöter
            från såväl regeringspartier som opposition lyft upp frågan. Redan
            för tre år sedan föreslog Barnombudsmannen att en utredning skulle
            tillsättas för att undersöka hur barnkonventionen ska kunna bli
            svensk lag.
          </note>
          <note>
            Herr talman! Vi miljöpartister är mycket glada att regeringen
            nu har lyssnat på denna myndighet. Vår förhoppning är att frågan
            inte drar ut på tiden, och att utredningen kommer fram före valet
            2014. Det hade varit intressant med ett klargörande i den delen.
            Våra barn har väntat tillräckligt länge redan. Faktum är att FN:s
            barnrättskommitté vid flera tillfällen har kritiserat Sverige
            och rekommenderat att Sverige ska förstärka sina insatser för
            att konventionen formellt ska erkännas som svensk lag.
          </note>
          <note>
            Vad skulle då vara fördelen med att genomföra detta? Enligt Barnombudsmannens
            bedömning är det i vissa avseenden fortfarande väsentliga skillnader
            mellan barnkonventionen och svensk lagstiftning. Men de största
            utmaningarna handlar om hur lagstiftningen rent praktiskt får
            genomslag i beslut och åtgärder, alltså det som brukar benämnas
            praxis.
          </note>
          <note>
            Herr talman! Miljöpartiet tycker att det är dags för riksdagens
            majoritet att sluta avvisa motioner med tillkännagivanden om att
            införliva barnkonventionen i svensk lag. I dagens betänkande behandlas
            närmare 30 motioner i frågan. En fjärdedel av dessa är från ledamöter
            från vissa av allianspartierna.
          </note>
          <note>
            Vårt grannland Norge har i snart tio års tid haft barnkonventionen
            införlivad. Vi borde dra lärdom av deras erfarenheter inom beslutsfattande,
            lagstiftning och praxis. I ett rättsutlåtande publicerat 2011,
            som efterfrågades av Rädda Barnen, skriver Karin Åhman, professor
            i offentlig rätt vid Uppsala universitet, bland annat följande:
          </note>
          <note>
            Skulle konventionen ges verkan i svensk rätt skulle den bli direkt
            tillämpbar i domstolarna och de statliga och kommunala myndigheterna.
            Vi kan inte med säkerhet säga att rättigheterna enligt konventionen
            skulle stärkas av detta. Däremot kan vi anta att de skulle åberopas
            oftare och att det skulle byggas upp en nationell praxis kring
            frågor om barnets rättigheter. Denna effekt ska inte underskattas.
            Eventuella luckor i lagstiftningen skulle kunna upptäckas och
            hanteras genom domstolspraxis och/eller genom efterföljande lagstiftning.
          </note>
          <note>
            Herr talman! Jag står självfallet bakom alla Miljöpartiets reservationer,
            men för tids vinnande yrkar jag bifall endast till reservation
            nr 4.
          </note>
          <note type="speaker">
            Anf. 2 PER RAMHORN (SD):
          </note>
          <note>
            Herr talman! Vi ska nu debattera propositionen Stärkt stöd och
            skydd för barn och unga och en del motioner inom detta område.
          </note>
          <note>
            För oss sverigedemokrater är det viktigt att barns och ungdomars
            villkor kommer i första rummet. Det är en självklarhet att barn
            och ungdomar ska växa upp under trygga förhållanden så att de
            kan få möjlighet att förverkliga sina drömmar och utvecklas till
            självständiga individer. Men tyvärr ser verkligheten inte alltid
            ut på det viset. Många barn växer upp i en hemmiljö som präglas
            av våld, droger och brist på trygghet. Här måste samhället gripa
            in och se till att barnen får den trygghet som de har rätt till.
          </note>
          <note>
            De ungdomar som placeras inom samhällsvården tillhör de allra
            mest utsatta och sårbara. Det finns många skäl till att barn placeras
            inom samhällets vård. En del kommer från trasiga hemförhållanden
            där föräldrarna av olika skäl inte har förmått att ta sitt föräldraansvar.
          </note>
          <note>
            Varje år placeras omkring 12 000 barn i familjehem runt om i
            vårt land. Familjehemmet syftar till att vårda och fostra på uppdrag
            av socialnämnden. Att vara fosterhemsförälder innebär ett stort
            ansvar och ett förtroende från samhället.
          </note>
          <note>
            I enlighet med lagen om registerkontroll av personal inom förskola,
            skola och barnomsorg har kommunen i dag rätt att begära registerutdrag
            för familjehemsföräldrar. Det föreligger dock, till skillnad från
            när det gäller HVB-hem, inte någon skyldighet för kommunerna att
            göra det. Vi anser att alla barn i landets samhällsvård ska ha
            samma rätt att inte riskera att fara illa. Det är viktigt att
            samhället är tydligt på den här punkten.
          </note>
          <note>
            Den säkerhetsåtgärd man vidtog genom att införa obligatoriskt
            registerutdrag är precis lika viktig för barn som är placerade
            i HVB-hem som för barn i familjehem. Det är viktigt att man värnar
            barns bästa så att de inte riskerar att utsättas för vanvård oavsett
            vilken typ av vårdinstans de hamnar inom. De ska känna samma trygghet
            oavsett vem som har fått förtroendet att fostra och vårda dem.
          </note>
          <note>
            Den grundläggande trygghet som utdrag ur belastningsregistret
            faktiskt ger ska man inte underskatta. Jag ska ge några exempel
            på sådant som aldrig borde få hända.
          </note>
          <note>
            Jag ska nämna den uppmärksammade nätpedofilen som dömdes till
            åtta års fängelse för sexövergrepp på flickor. Han fick för ett
            antal år sedan ta hand om andras barn i en kommun, trots att han
            redan då var dömd för brott mot barn.
          </note>
          <note>
            Ett annat fall handlar om en fosterförälder som dömdes för misshandel
            utan att socialen fick reda på det. Först när han förra året misstänktes
            för ännu en misshandel uppdagades detta.
          </note>
          <note>
            Sådant ska inte få hända. Här måste vi på alla sätt se till att
            det inte händer igen. Därför anser vi att lagen om obligatorisk
            registerkontroll måste ändras, så att även de som tar emot barn
            inom familjehem omfattas.
          </note>
          <note>
            Herr talman! Vi är skyldiga varje barn den bästa uppväxt som
            vi kan ge. Barn och ungdomar är vår framtid.
          </note>
          <note>
            Vi ska alla komma ihåg en sak: Barndomen går aldrig i repris.
          </note>
          <note>
            Jag yrkar bifall till reservationerna 7, 9, 13 och 17.
          </note>
          <note type="speaker">
            Anf. 3 EVA OLOFSSON (V):
          </note>
          <note>
            Herr talman! Jag vill börja med att yrka bifall till reservationerna
            4, 7 och 16.
          </note>
          <note>
            Denna debatt handlar om regeringens förslag till stärkt stöd
            och skydd för barn och unga men också om motioner som har väckts
            i dessa frågor förra året och detta år.
          </note>
          <note>
            Regeringens förslag är efterlängtade. Barnskyddsutredningen tillsattes
            2007. Den kom med färdiga förslag i juli 2009. Det har alltså
            tagit tre år innan vi kan ta beslut här i riksdagen om förslag
            som i stort sett alla var positiva till. Det tycker jag är något
            för lång tid.
          </note>
          <note>
            Förslagen innebär att barnrättsperspektivet stärks, att barn
            lättare kan göra sin röst hörd och att skyddet av barn i utsatta
            livssituationer stärks. Det är bra förslag.
          </note>
          <note>
            För mig är det allra viktigaste förslaget att varje barn som
            finns i familjehem eller i HVB-boende ska få en särskild socialsekreterare
            som ska hålla kontakt med barnet regelbundet, besöka det och låta
            barnet eller den unge ensam få tala med socialsekreteraren. Barnet
            ska få förtroende för sin socialsekreterare som kommer regelbundet
            på besök och våga ta upp om det är något som inte fungerar eller
            i värsta fall är riktigt illa i det boende eller i det familjehem
            där man är placerad. Detta är viktigt eftersom vi fortfarande
            hör barn berätta att de faktiskt inte har fått denna chans.
          </note>
          <note>
            De flesta familjehem och HVB-hem gör ett mycket bra jobb, och
            det är ett oerhört viktigt jobb som de gör. Men vi vet genom Upprättelseutredningens
            kartläggning att det även nu förekommer vanvård och övergrepp
            när samhället har omhändertagit barn och ska se till att de kan
            växa upp på ett bra sätt och i trygghet. När Upprättelseutredningen
            gick ut och frågade socialtjänsten hur det såg ut 2008 och 2009
            fick man exempel på att socialtjänsten misstänkte eller visste
            att 246 barn var utsatta eller hade blivit utsatta för allvarliga
            övergrepp och vanvård. 85 procent av dem bodde i familjehem. Det
            är ungefär 1 procent av dessa barn som det handlar om. Men vi
            vet också att mörkertalet är stort. Det är säkert minst två till
            tre gånger så många barn som det handlar om.
          </note>
          <note>
            Därför är det viktigt att socialnämnden nu ska se till att det
            finns rutiner för att förebygga, upptäcka och åtgärda risker för
            missförhållanden. Regeringen föreslår också att detta ska bli
            tydligare.
          </note>
          <note>
            Jag tycker inte att det räcker. Upprättelseutredningen hade förslag
            om att det skulle vara särskilda tillstånd för familjehem som
            tar emot fler barn än två som inte är syskon och att konsulentstödda
            verksamheter i helhet skulle omfattas av ett särskilt tillstånd
            även om det handlade om handledning. Vi motionerade om detta 2011,
            och vi gjorde det i år också.
          </note>
          <note>
            Flera viktiga förslag har nu lagts i en ny utredning som ska
            se över LVU, och utredningen ska vara färdig den 3 mars 2014.
            Det är viktigt att det då inte blir samma långbänk med denna utredning
            och dess förslag som det blev med Barnskyddsutredningen.
          </note>
          <note>
            Från Vänsterpartiets sida vill vi gå längre än så. Att arbeta
            inom den sociala barn- och ungdomsvården är ett komplicerat och
            ansvarsfullt arbete. Det handlar om svåra bedömningar och beslut
            som är livsavgörande för barn men också för deras föräldrar. Då
            är det mycket viktigt att de socialsekreterare som arbetar med
            detta har tillräcklig kompetens och erfarenhet. Detta är självklart
            viktigt för både barnens och föräldrarnas rättssäkerhet och för
            kvaliteten i verksamheten.
          </note>
          <note>
            Man har på frivillig väg försökt fixa detta under en lång rad
            år, men på många ställen har det inte lyckats. Ibland lyckas det
            ett tag, men sedan ramlar det ihop.
          </note>
          <note>
            Just nu slår socialsekreterare runt om i landet larm om att arbetsbelastningen
            har blivit alldeles för hög och att de inte kan leva upp till
            socialtjänstlagens krav utan budgeten styr mer än till exempel
            barns och ungas behov. Värst är det i våra storstäder.
          </note>
          <note>
            Det som man också pekar på är att detta ger en stor personalomsättning.
            I stället för erfarna socialsekretare får i många fall ganska
            nyutbildade socialsekreterare arbeta med dessa frågor, ibland
            med så stor personalrörlighet att en riktig och bra introduktion
            inte har kunnat ges.
          </note>
          <note>
            Det ska vara självklart att man har en socionomutbildning som
            grund. Men vi stöder också det förslag som fanns i Barnskyddsutredningen
            om att socialnämnden ska vara skyldig att erbjuda socialsekreterare
            som saknar tidigare erfarenhet att arbeta med utsatta barn och
            unga en introduktion i yrket och hjälp av erfarna kolleger och
            arbetsledare. De ska successivt få ta ansvar för arbetsuppgifterna
            på egen hand. Som jag sade tidigare ser verkligheten inte ut så
            i dag. Det är därför vi anser att denna skärpning av lagstiftningen
            behövs.
          </note>
          <note>
            Vi har ytterligare ett förslag som vi har tagit med från utredningen.
            Socionomutbildningen är en bra och bred utbildning. Den täcker
            stora områden. Men det innebär att man inte alltid kan fördjupa
            sig tillräckligt mycket på varje område. Vi tycker att socialnämnderna
            bör ha tillgång till specialistkompetens när de ska bedöma, utreda
            och ta beslut om barn som far illa. Därför behövs det en specialistutbildning
            på avancerad nivå om minst ett år. På sikt vill vi se en lagstadgad
            skyldighet för socialnämnden att ha tillgång till specialistkompetens
            när det gäller den sociala barn- och ungdomsvården. Detta är något
            som vi har lagt fram som förslag i en reservation och som jag
            yrkar bifall till.
          </note>
          <note>
            Vi har också förslag om att det behövs ett nationellt kompetenscentrum,
            ett barnfridscentrum, som kan hämta in och sprida kunskaper för
            att utjämna skillnaderna runt om i landet mellan olika regioner.
            Vilket stöd och hur bra kompetens som finns ska inte bero på var
            de barn som utsätts för våld och övergrepp bor. Genom kunskapsspridning
            ska man bland annat kunna se till att barn inte behandlas alltför
            olika. I Norge har man mycket goda erfarenheter av ett liknande
            centrum. Vi tror att ett sådant skulle kunna betyda att vi lyfter
            fram kvaliteten och kompetensen i dessa frågor i Sverige. Vi föreslår
            därför att det inrättas ett barnfridscentrum 2013 och har avsatt
            pengar i vår budget till det.
          </note>
          <note>
            Herr talman! Barnkonventionen som svensk lag är något som vi
            har debatterat många gånger här i riksdagen. Att det skulle stärka
            barns ställning, rättigheter och möjligheter att göra sin röst
            hörd är nästan alla överens om. Alla barnrättsorganisationer Rädda
            Barnen, Bris, Unicef, Majblomman, Barnombudsmannen har lyft fram
            dessa krav mycket tydligt.
          </note>
          <note>
            Barnkonventionen skulle då automatiskt bli direkt tillämplig
            i svenska domstolar och myndigheter. En lagstiftning skulle tydligt
            visa att barns rättigheter ska tas på allvar. Sverige skulle nog
            till exempel på ett mycket tydligare sätt ha tvingats ta upp gömda
            barns rätt till vård och utbildning.
          </note>
          <note>
            Barnkonventionen handlar inte bara om barns rätt, utan den handlar
            mycket om att barn ska kunna göra sig hörda och att deras synpunkter
            ska kunna komma fram. Vi vet att i vårdnadstvister, utredningar
            gjorda av socialtjänsten och asylprocessen får barn inte alltid
            tala om vad de tycker, och man bryr sig inte alltid om vad barn
            säger.
          </note>
          <note>
            Självklart handlar det inte bara om lagstiftning. Om vi gör barnkonventionen
            till lag måste det finnas en utbildning. Erfarenheterna från Norge
            säger att de som tidigare inte brydde sig så mycket har nu lärt
            sig lagen och blivit medvetna om att de måste tillämpa lagen.
          </note>
          <note>
            Det är mer än 20 år sedan Sverige ratificerade FN:s barnkonvention.
            Det finns, som sades från MP:s sida, en majoritet i Sveriges riksdag
            för en lag i frågan. Vi tycker att det är hög tid. Riksdagen kan
            i dag klockan fyra rösta igenom att barnkonventionen ska inkorporeras
            i svensk lag. Vi vet att förutom Socialdemokraterna, Miljöpartiet
            och mitt eget parti Vänsterpartiet har Kristdemokraterna tydligt
            tagit ställning. Jag är lite mer osäker på om Centerpartiet fullt
            ut har satt ned foten. Det kan vi få höra längre fram. Vad jag
            vet har Moderaterna inte gjort det och inte heller Sverigedemokraterna.
            Jag ser fram emot att få höra från Moderaterna om de är beredda
            att inkorporera barnkonventionen i svensk lag. Det är många som
            vill höra.
          </note>
          <note>
            Jag deltog i Unicefs manifestation för drygt en vecka sedan.
            Det var ett stort tryck i manifestationen. Barnen fick Maria Larsson
            att skriva på ett kontrakt om att barnkonventionen skulle tas
            upp till omröstning i riksdagen. Man skulle då kunna se om några
            röstade emot. De skulle få skämmas så uttryckte sig barnen.
          </note>
          <note>
            Maria Larsson skrev faktiskt på kontraktet. Nu skulle det vara
            roligt att få majoritet för att göra om barnkonventionen till
            lag.
          </note>
          <note type="speaker">
            Anf. 4 HELENA BOUVENG (M):
          </note>
          <note>
            Herr talman! För några veckor sedan i denna kammare debatterade
            vi den ersättning som kan utgå till de barn som från början av
            1900-talet fram till 1980 hade vanvårdats. Vi kan lyckligtvis
            konstatera att en hel del trots allt har hänt sedan början av
            förra seklet. Inte minst gäller det synen på barn och ungdomar
            som självständiga individer, inte alltid vuxna i dag men framtida
            vuxna personer.
          </note>
          <note>
            Propositionen, som bär namnet Stärkt stöd och skydd för barn
            och unga , innehåller ett lagförslag som alliansregeringen i dag
            lägger fram utifrån den utredning som lämnades över av Kerstin
            Wigzell 2009. Sedan dess har utredningen och förslagen remitterats
            till ett stort antal remissinstanser runt om i Sverige, och man
            har tagit hänsyn till kloka åsikter. Det har lett till att lagförslaget
            ser ut som det gör i dag.
          </note>
          <note>
            Eva Olofsson var lite irriterad över att det har tagit så lång
            tid. Men olikt henne anser jag att det är otroligt viktigt att
            stiftande av lag måste få ta sin tid, inte minst när det gäller
            våra barn och unga. Att hafsa i så viktiga frågor kan inte vara
            rätt. Jag återkommer till det lite senare.
          </note>
          <note>
            Med dagens lagförslag stärker alliansregeringen ytterligare skyddet
            för barn och unga som far illa på flera områden. Lagförändringar
            sker i första hand i socialtjänstlagen. Det finns många förbättringar,
            och jag ska nämna några.
          </note>
          <note>
            Principen om barnets bästa och barnets rätt att komma till tals
            vad gäller vård och behandling skrivs in, understryks och säkerställs.
            Vi är säkert många i denna kammare som flera gånger har fått höra
            både från barnen och från socialtjänsten och dess duktiga socialsekreterare
            att så inte är fallet alla gånger när beslut fattas som rör unga.
            Större hänsyn tas till vårdnadshavare än till den unga själv.
            Barnet och den unga ska i och med dagens beslut få den relevanta
            information som de själva kan ta ställning till.
          </note>
          <note>
            Enligt utredningen framgår det tydligt att många avstår från
            att anmäla. Det gäller även myndigheter som har skyldighet att
            anmäla. En bidragande faktor till detta är att man uppfattar det
            som att det inte händer något. Det leder inte till någonting.
            Man får ingen återkoppling. Vad hände med den anmälan jag gjorde?
          </note>
          <note>
            Nu ska socialnämnden dels erbjuda anmälaren ett möte med berörda,
            naturligtvis inte om det är till men för barnet, dels göra en
            återkoppling till anmälaren om vad som hände med anmälan, om den
            ledde till en utredning eller inte. Det tycker vi är bra.
          </note>
          <note>
            Vi föreslår också att beslut om att inleda en utredning ska ske
            inom 14 dagar, om det inte föreligger specifika skäl för något
            annat. Alltför många beslut om att inleda en utredning läggs av
            olika anledningar på hög i dag. Det kan inte vara rimligt i så
            viktiga beslut som dessa, och det kan kännas som en eon för den
            unga när det drar ut på tiden.
          </note>
          <note>
            Herr talman! En annan orsak till att anmälan inte sker är enligt
            utredningen att anmälaren känner osäkerhet. När ska jag göra min
            anmälan? Det händer inte minst inom förskoleverksamheten. Var
            ligger gränsen? När ska jag anmäla? Dessutom träffar personalen
            barnets föräldrar två gånger per dag. Det kan bli jobbigt, och
            man känner sig orolig. Trots att oron för barnet finns där vet
            man inte.
          </note>
          <note>
            Nu förstärker vi lagen på den punkten och gör det lättare. Nu
            ska en anmälan ske redan vid misstanke om att barnet far illa.
          </note>
          <note>
            Vi inför också en möjlighet att göra en uppföljning, även om
            en utredning inte har lett till beslut om insatser. Många av de
            socialsekreterare jag har mött vittnar om den oro som uppstår
            när de innerst inne vet att barnet behöver deras stöd. Föräldrarna
            säger nej till frivilliga insatser, men underlaget räcker inte
            riktigt till för ett eventuellt tvångsomhändertagande. Uppföljningstiden
            är nu satt till två månader. En del har velat förlänga den, men
            vi har satt den till två månader. Det är två månader där socialtjänsten
            kan få fram fler uppgifter, prata med barnet och försöka motivera
            vårdnadshavare att ta emot den vård och det stöd som barnet är
            i behov av.
          </note>
          <note>
            För en tid sedan besökte jag ett LVU-hem strax utanför Göteborg.
            Där träffade jag en tjej som har varit omhändertagen flera gånger,
            trots hennes ringa ålder. Vi hade en bra stund tillsammans, och
            vi ventilerade olika områden och förbättringsmöjligheter för henne
            och hennes kamrater.
          </note>
          <note>
            När det var dags att åka därifrån ställde jag den klassiska frågan
            som ofta sker från oss politiker: Är det något särskilt du vill
            skicka med mig till riksdag och regering? Hon tänkte så att det
            knakade. Sedan sade hon: Förbjud alla bra socialsekreterare att
            bli med barn. Det säger en hel del.
          </note>
          <note>
            Förutom att en socialsekreterare oftast är i fertil ålder, kvinna,
            sade flickan att den hon har fått förtroende för, fått stöd och
            hjälp av, har försvunnit och någon annan har tagit vid i bästa
            fall. Just denna dag visste hon inte namnet på sin nya kontakt,
            än mindre hur hon skulle få tag på den nya socialsekreteraren.
          </note>
          <note>
            Just därför, herr talman, är lagförslaget om att varje omhändertaget
            barn och varje omhändertagen ungdom ska ha sin egen socialsekreterare
            oerhört centralt. En socialsekreterare har framför allt att handla
            i barnets och den ungas intresse. Så långt som möjligt ska socialsekreteraren
            ha en självständig ställning i förhållande till familjehemmet
            eller HVB-hemmet. En socialsekreterare ska göra besök efter behov,
            kunna nås på mobil eller mejl och ska ständigt identifiera vad
            som är viktigt för den unga just nu och stödja den ungas väg in
            i vuxenvärlden. Inte minst gäller det vilka insatser som är viktiga
            för att det placerade barnet ska få den skolgång barnet har rätt
            till och den sjukvård som faktiskt behövs.
          </note>
          <note>
            Vi kan tyvärr inte förbjuda bra socialsekreterare att bli med
            barn, men vi kan se till att den unga alltid vet vem som finns
            där för honom eller henne och hur den personen kan nås. Det ska
            finnas en kontinuitet i kontakten.
          </note>
          <note>
            Herr talman! Jag inledde mitt anförande med att tala om vikten
            av ett gediget rättssäkert lagstiftningsarbete. Därför blir jag
            en aning förvånad när jag läser dagens reservationer, inte minst
            den gemensamma reservationen från Socialdemokraterna, Vänsterpartiet
            och Miljöpartiet beträffande kraven på att regeringen ska återkomma
            med ett förslag på hur barnkonventionen kan göras till lag.
          </note>
          <note>
            Det är väl ingen hemlighet i denna kammare att vi inom Alliansen
            har olika åsikter och ingångslägen beträffande en inkorporering
            av barnkonventionen i svensk lag. Men jag har kloka alliansbröder
            och -systrar som inser, likt mig, att det finns både för- och
            nackdelar i frågan, att frågan måste utredas noggrant och framför
            allt vilka konsekvenser det skulle få för barnen.
          </note>
          <note>
            Inte minst blir jag förvånad över Socialdemokraterna som under
            sin tid vid makten med Lena Hallengren, om jag inte minns fel,
            som ansvarig minister sade nej till en inkorporering med bland
            annat argumentet att konventionen var alldeles för vag för att
            kunna inkorporeras i den svenska lagstiftningen. Mig veterligen
            är den inte mer specifik i dag än vad den var 1997.
          </note>
          <note>
            Dessutom gjordes en översyn av Socialdepartementet så sent som
            2011 av huruvida Sverige lever upp till barnkonventionen. Man
            kom fram till att svensk lagstiftning överensstämmer väl med barnkonventionen
            och i många fall överstiger konventionens krav, en konvention
            som har skrivits under av länder som inte kan anses vara demokratier,
            tillåter barnaga och säger ja till stridsföring för barn över
            15 år för att nämna några.
          </note>
          <note>
            Vidare har vi i Sverige blivit kritiserade av den FN-utsedda
            barnrättskommittén för att vi säger nej till alternativmedicinsk
            behandling av barn under åtta år, att vi placerar alldeles för
            många barn i familjehem eller HVB-hem då man anser att barnen
            färdas bättre i sin egen familj, familjer som jag tror vi alla
            är väl medvetna om kanske inte är det bästa hemmet för ett barn
            att växa upp i.
          </note>
          <note>
            Alliansregeringen har nu kommit överens om att tillsätta en utredning
            som ska belysa flera aspekter av för- och nackdelar med en inkorporering.
            Färdas barn bättre i länder där man har inkorporerat barnkonventionen?
            Är Sveriges vägval, en så kallad transformering av vår lagstiftning
            enligt barnkonventionen, sämre eller bättre när det gäller att
            stärka barnens rätt till skydd och stöd? Behöver vi komplettera
            och förtydliga vår lagstiftning ytterligare? Det är några av de
            direktiv och frågor som utredningen ska ge svar på och belysa.
            Kan en lagstiftning med så vaga formuleringar och ett så stort
            tolkningsutrymme verkligen inkorporeras i svensk lagstiftning?
          </note>
          <note>
            Min fråga till er som vill hafsa igenom ett beslut om lagstiftning
            är: Är inte dessa frågor viktiga att ha med sig? Är signaleffekter
            viktigare än en tydlig och rättssäker lagstiftning när det gäller
            våra barns rättigheter? Ska makten om barnets bästa förflyttas
            från riksdagen till domstolar? För min egen del är det ganska
            klart: Våra barn som är i behov av stöd förtjänar mer än signaleffekter.
            De förtjänar en lagstiftning som ska vara så klar och tydlig som
            möjligt och där tolkningsutrymmet är minimalt, och det ska inte
            vara beroende av vilken del av landet du bor i.
          </note>
          <note>
            Med det, herr talman, yrkar jag avslag på samtliga reservationer
            och säger ja till propositionen i dess helhet.
          </note>
          <note type="speaker">
            Anf. 5 EVA OLOFSSON (V) replik:
          </note>
          <note>
            Herr talman! Helena Bouveng sade att man inte ska hafsa igenom
            ett beslut. Vi hade en jättebra utredning, Barnskyddsutredningen,
            som var ute på remiss. Det var många jättebra remisser. Det fanns
            ett nästan överväldigande stöd till alla förslag, sådana förslag
            som att få en egen socialsekreterare till exempel. Varför ska
            sådana förslag behöva ta tre år?
          </note>
          <note>
            Det gör mig lite orolig att man nu har lagt många viktiga förslag
            i en ny utredning som ska bli färdig i mars 2014. Det är helt
            rimligt, tycker Helena Bouveng. Vi ska inte förvänta oss något
            om ni, Helena Bouveng, får fortsätta att regera förrän 2017. Det
            är rimligt att vänta i tre år när utredningen kommer med sina
            förslag som absolut inte är enklare än det här. Det förvånar mig
            att du använde ordet hafsa.
          </note>
          <note>
            När det gäller barnkonventionen skulle jag vilja fråga dig om
            du inte har lagt märke till att Norge har haft barnkonventionen
            som norsk lag i många år. Man har samtidigt sett över den norska
            lagstiftningen så att man får en bra norsk lagstiftning på olika
            områden när det gäller barns rättigheter. Man har utvärderat det,
            och man är överens om att det är väldigt bra.
          </note>
          <note>
            Barnombudsmannen, som för ett par år sedan inte ville ta ställning
            i den här frågan, är nu tydlig och säger: Jag tycker att vi ska
            göra barnkonventionen till svensk lag. Kan du hitta en barnrättsorganisation
            i Sverige som inte vill göra barnkonventionen till svensk lag?
          </note>
          <note type="speaker">
            Anf. 6 HELENA BOUVENG (M) replik:
          </note>
          <note>
            Herr talman! Eva Olofsson och jag har kanske olika uppfattningar
            om vikten av att vi har en rättssäker lagstiftning, att det måste
            få ta tid. Jag vill återkomma till barnkonventionen, för det är
            det centrala vi nu ska prata om.
          </note>
          <note>
            Ja, Norge har inkorporerat barnkonventionen. Mycket har gjorts
            och mycket har förbättrats. Men det är inte så att Norge går utan
            kritik; de får precis lika mycket kritik som vi får i fråga om
            barnkonventionen.
          </note>
          <note>
            År 2009 gjordes en utvärdering av norsk lag och praxis i förhållande
            till barnkonventionen. Det visade sig att en hel del har blivit
            mycket bättre. Året efter gjordes ytterligare en utvärdering.
            Då kunde man konstatera att tidigare fick ensamkommande flyktingbarn
            permanent uppehållstillstånd i Norge, men nu ges de tidsbegränsade
            uppehållstillstånd tills de fyller 18 år, och sedan tvingas de
            lämna landet. Är det en väg som du, Eva Olofsson, tycker är rimlig?
            På vilket sätt har det stärkt skyddet för barn i Norge exempelvis?
          </note>
          <note>
            Jag måste fråga om inte Eva Olofsson har några problem med en
            så vag konvention som gör att det är okej att tillåta barnaga,
            krigföring och att man understryker barnens rätt till föräldrar,
            som till och med kan leda till argumentering för nej till exempelvis
            inseminering? Tycker Eva Olofsson att det är vettigt?
          </note>
          <note type="speaker">
            Anf. 7 EVA OLOFSSON (V) replik:
          </note>
          <note>
            Herr talman! Du har en ganska lustig metod att debattera, Helena.
            Det är självklart inte så att om vi gör barnkonventionen till
            svensk lag gör vi det tillåtet att aga barn i Sverige eller börjar
            med ställningstaganden i inseminationsfrågor. Det gäller att göra
            barnkonventionen till svensk lag, och då stärker man ytterligare
            barns möjligheter att göra sin röst hörd. Vad man sade från Norge
            var: Ja, vi hade svårt att få våra jurister och domare till exempel
            att ta till sig barns rättigheter och göra deras röster hörda.
            Men när vi gjorde barnkonventionen till lag fattade också de att
            det här måste vi ta på allvar.
          </note>
          <note>
            Frågan fick en högre dignitet, det var lättare att driva barnrättsfrågor.
            Det löser inte allt, det är det ingen som har sagt. Det är ingen
            som har påstått att det skulle fixa alla barnfrågor att man gör
            barnkonventionen till lag.
          </note>
          <note>
            Norge har tittat över sin lagstiftning på andra områden. Man
            kan gå längre än barnkonventionen. Vi har aldrig sagt att vi ska
            ta bort lagstiftningen om barn och bara ska ha barnkonventionen.
            Vi säger att vi vill göra barnkonventionen till svensk lag. Då
            stärker vi ytterligare barns rättigheter och möjligheter att göra
            sin röst hörd. Vi kan lägga oss ännu högre än barnkonventionen
            om vi vill. Vi ska fortsätta att se över vår lagstiftning. Jag
            tycker att det är en vettig väg att gå.
          </note>
          <note>
            Det här bekymrar mig lite. Vad ska det bli av den här utredningen
            nu? Är det här ett sätt bara att skjuta på frågan? Kommer vi att
            få ta ställning till det här före valrörelsen så att de som tycker
            att det här är en viktig fråga kan välja om de vill byta regering
            eller inte, om den här frågan är av sådan vikt för dem? Är det
            så att ni ska utreda och det kanske blir eller kanske inte blir?
            Är Moderaterna beredda, om utredningen är någorlunda hyfsad, att
            rösta igenom det här när frågan kommer upp i riksdagen? Kommer
            den upp före valet så att vi kan avgöra frågan före valet?
          </note>
          <note type="speaker">
            Anf. 8 HELENA BOUVENG (M) replik:
          </note>
          <note>
            Herr talman! Utredningen ska vara klar i november 2013, och den
            får vi invänta. Det är hela meningen med att utreda och se vad
            som de facto händer.
          </note>
          <note>
            Jag tror att det största problemet för oss är de vaga tolkningarna
            av det hela. Vad är barnets bästa? Skulle man utan förarbeten
            lägga in barnkonventionen i svensk lag så blir det praxis. Då
            blir det våra domare ute i våra tingsrätter eller förvaltningsrätter
            som ska avgöra vad som de facto är barnets bästa. Jag tror att
            vi har väldigt bra domare i vårt land, men jag tror inte att jag
            vill överlämna makten till domare med ett så stort tolkningsutrymme.
          </note>
          <note>
            Jag tycker att våra barnrättsorganisationer i Sverige gör ett
            fantastiskt jobb. Man belyser väldigt många frågor, och det ligger
            väl i sakens natur att man driver att barnkonventionen ska inkorporeras
            i svensk lag. Men man är inte ansvarig för en rättssäker lagstiftning.
            Jag tror att det är oerhört viktigt att vi som lagstiftare tycker
            att det är mer viktigt med en rättssäker lagstiftning för våra
            barn än en signaleffekt.
          </note>
          <note>
            Jag kan se både i utredningen och i den proposition som föreligger
            i dag att barnkonventionen citeras otroligt ofta. Den citeras
            i många av våra kommunala handlingsplaner där barnens stärkta
            skydd alltid kommer främst.
          </note>
          <note>
            Jag är inte beredd i dag att säga vare sig bu eller bä. Det är
            därför vi vill belysa frågan. Får vi mer kritik? Har vi sämre
            stöd? Vad skulle bli bättre för våra barn om vi inkorporerade
            barnkonventionen? Sådana frågor måste vi kunna få svar på. Nu
            är det första gången vi tittar på alla delar för att se om det
            är bra eller om det är mindre bra att inkorporera barnkonventionen
            i svensk lagstiftning. Jag tycker att vi är skyldiga våra barn
            att låta den här typen av lagstiftning och en sådan här fråga
            få ta sin tid och att den analyseras från alla möjliga håll. Det
            har våra barn rätt till.
          </note>
          <note type="speaker">
            Anf. 9 MAGNUS EHRENCRONA (MP) replik:
          </note>
          <note>
            Herr talman! Jag har inledningsvis en fråga till Helena Bouveng.
            Det är ett trettiotal motioner som ligger här från riksdagsledamöter,
            och ungefär en fjärdedel, som jag var inne på i mitt inlägg, är
            från allianskolleger till henne. Menar Helena Bouveng att de motionerna
            syftar till att hafsa igenom en lagstiftning? Det vore lite respektlöst,
            tycker jag, mot motionärerna. Det skulle jag vilja ha ett inledande
            svar på.
          </note>
          <note>
            Jag skulle även vilja lyfta fram den tidigare kartläggningen
            som åberopas, att svensk lagstiftning i princip redan skulle överensstämma
            med barnkonventionen. Där är regeringen inte riktigt enig med
            Barnombudsmannen. Barnombudsmannen tycker att kartläggningen saknar
            en genomgång av praxis, det vill säga om barns rättigheter respekteras
            i praktisk tillämpning, beslut och åtgärder. Hur ser Helena Bouveng
            på det? Delar Helena Bouveng Barnombudsmannens eller regeringens
            uppfattning om vilka slutsatser man kan dra av kartläggningen?
          </note>
          <note type="speaker">
            Anf. 10 HELENA BOUVENG (M) replik:
          </note>
          <note>
            Herr talman! Jag måste berömma mina allianskamrater. Jag tycker
            att de är otroligt kloka och begåvade. Dessutom har de, likt mig,
            respekt för att lagstiftning måste få ta tid och måste vara grundlig.
            Vi är nu eniga om att belysa om det är vettigt eller inte. Jag
            har stor respekt för mina allianskompisar. Vi är på samma sida
            där. Även om vi har haft olika motionsyrkanden i den här frågan
            ger jag all eloge till mina allianskompisar. Det känns skönt att
            ha med dem i mitt lag.
          </note>
          <note>
            Översynen gjordes väldigt grundligt. Den gjordes av en jurist
            som tittade på lagstiftningen. Man gick igenom artikel efter artikel
            och kom faktiskt fram till att det överensstämmer med och i många
            fall överträffar kravet.
          </note>
          <note>
            Problematiken är fortsatt vagheten i barnkonventionens artiklar.
            Jag kan ta som exempel artikel 29 som säger att barn ska ha rättighet
            att få en utbildning som ger respekt för såväl föräldrarnas som
            den egna kulturens och nationens värderingar. Ska man då kunna
            gå till domstol om man inte tycker sig ha fått en sådan undervisning?
            Hur ska eventuella krav på civilrättsligt skadestånd hanteras
            givet att artiklarna betraktas som statliga förpliktelser? Det
            är sådant som jag har ganska svårt att se hur det skulle gå till.
            Jag vet inte, men Magnus kanske inte har samma svårigheter som
            jag i sådana här frågor.
          </note>
          <note type="speaker">
            Anf. 11 MAGNUS EHRENCRONA (MP) replik:
          </note>
          <note>
            Herr talman! Nu är ordningen här att när det är jag som har begärt
            replik förbehåller jag mig rätten till problemformuleringar.
          </note>
          <note>
            Jag tänker inte gå in i några juridiska frågor här. Jag tror
            inte heller att Helena Bouveng fullt ut skulle behärska att svara
            om jag skulle ha ställt liknande frågor.
          </note>
          <note>
            Vi får se vad utredningen kommer fram till. Vi är positiva till
            att den tillsätts. Men vi vill också uttala en viljeinriktning
            med vår reservation och våra förslag till hemställanspunkter.
            Vi har på förhand ambitionen att vi ska komma till skott och i
            slutändan införliva barnkonventionen.
          </note>
          <note>
            Naturligtvis ska svensk lagstiftning, i den mån det finns någon
            konflikt, gå före när det är till barnens bästa. Men i vissa fall
            kan det förekomma att barnkonventionen är bättre än svensk rätt.
            Det är i de situationerna som vi har nytta av att införliva barnkonventionen
            i svensk rätt. Så ser vi på detta.
          </note>
          <note type="speaker">
            Anf. 12 HELENA BOUVENG (M) replik:
          </note>
          <note>
            Herr talman! Jag lovar Magnus Ehrencrona att jag inte ska ställa
            flera sådana frågor.
          </note>
          <note>
            Vad gäller viljeinriktning, är inte detta att föregå en utredning?
            Jag tycker att vi väldigt generöst och förutsättningslöst i direktiven
            till utredningen har valt att belysa många olika delar för- och
            nackdelar, om lagstiftningen blir mer kritiserad, om den har sämre
            stöd och vilka lagförändringar vi är tvungna att göra om den är
            svag.
          </note>
          <note>
            Det är inte så att vi inte har använt barnkonventionen över huvud
            taget. Vi har ju transformerat väldigt mycket av vår lagstiftning
            till barnkonventionens principer. Det är alltså inte så att vi
            i Sverige har sagt att vi inte gillar barnkonventionen.
          </note>
          <note>
            Vi har successivt transformerat vår lagstiftning enligt barnkonventionens
            principer. Om det är något som fattas där som vi måste lagstifta
            om kan vi göra det. Men vi kanske inte vill ta hela paketet, för
            vi ska inte glömma bort att barnkonventionen är inkorporerad i
            lagstiftningen i många länder som inte alls har samma starka skydd
            för sina barn som de facto vi har.
          </note>
          <note>
            Jag tror att det är viktigt att vi inte föregår utredningen.
            Den är vid, den är bred och den kommer att belysa många olika
            sidor. Att då redan i dag säga att vi ska införliva en barnkonvention
            som kanske visar sig inte är det bästa för våra barn här i Sverige
            tycker inte jag är riktigt seriöst.
          </note>
          <note type="speaker">
            Anf. 13 MARIA LUNDQVIST-BRÖMSTER (FP):
          </note>
          <note>
            Herr talman! Jag vill börja med att yrka bifall till utskottets
            förslag i betänkandet och avslag på reservationerna.
          </note>
          <note>
            Som många har sagt är detta ett väldigt efterlängtat betänkande,
            ett betänkande som föreslår en del förändringar i främst socialtjänstlagen
            i syfte att stärka stödet och skyddet för barn och ungdomar som
            far illa eller riskerar att fara illa. Med dessa förändringar
            stärks barnrättsperspektivet genom att barnets bästa ska vara
            avgörande när man fattar beslut inom socialtjänsten, gör placeringar
            eller vidtar andra åtgärder kring vård och behandling.
          </note>
          <note>
            Herr talman! Barnombudsmannen, Bris och Rädda Barnen har i olika
            rapporter med olika infallsvinklar gjort oss uppmärksamma på att
            det finns stora brister inom samhällsvården, också när det gäller
            samverkan mellan verksamheter som jobbar med barn. Det förebyggande
            arbetet är oerhört viktigt.
          </note>
          <note>
            Ingen vet i dag med säkerhet hur många barn och ungdomar i Sverige
            som har det svårt hemma. När föräldrar sviktar i sin omsorg påverkar
            det barnets hela tillvaro och trygghet. Forskning har visat att
            sambandet mellan riskfaktorer och skyddsfaktorer är avgörande
            för barnet. Därför är det så oerhört viktigt att hålla en hög
            kvalitet i de verksamheter som berör barn. Det gäller för alla
            barn, men naturligtvis framför allt för barn som har särskilda
            behov och är särskilt utsatta.
          </note>
          <note>
            Herr talman! Sedan Sverige antog FN:s barnkonvention har medvetenheten
            om barns rättigheter blivit betydligt större. Men det finns fortfarande
            brister i lagstiftningen och i hur barn behandlas i praktiken.
          </note>
          <note>
            Barnombudsmannen har tidigare pekat på att det finns väsentliga
            skillnader mellan den svenska lagstiftningen och barnkonventionen
            när det gäller barns rätt att komma till tals i frågor som rör
            dem och deras liv. Barn får inte fullt ut komma till tals i tvister
            om vårdnad och umgänge, i utredningar inom socialtjänsten eller
            i asylprocesser. Barnkonventionen ställer krav på alla barns rätt
            att komma till tals. I svensk lagstiftning sägs i stället att
            barnets inställning ska klarläggas om det inte är olämpligt. Det
            blir många gånger ett kryphål för myndigheterna att inte prata
            med barnen själva.
          </note>
          <note>
            Herr talman! Alliansregeringen har faktiskt vidtagit en hel del
            åtgärder utifrån ett barnrättsperspektiv. År 2007 infördes obligatorisk
            registerkontroll av personal vid HVB-hem. Regeringen har stärkt
            barns och ungas delaktighet och inflytande genom rätten till information
            för att de ska kunna ta ställning i frågor som rör dem. Krav på
            genomförandeplaner för barn som vistas i familjehem eller HVB-hem
            har införts och även regler för jourhem. Det finns också möjlighet
            att förbjuda fortsatt verksamhet vid ett HVB-hem om det finns
            missförhållanden.
          </note>
          <note>
            I slutet av 2010 fattade riksdagen beslut om en barnrättsstrategi.
            Och i budgeten för 2013 satsar regeringen på insatser för att
            förverkliga barnets rättigheter med utgångspunkt från barnkonventionen
            såklart. Det handlar då om utbildningsinsatser, informationsspridning,
            kunskapsinsamling och metodutveckling.
          </note>
          <note>
            Herr talman! I och med barnstrategin, som vi tog 2010, skulle
            regeringen också göra en kartläggning av hur svensk lagstiftning
            överensstämmer med bestämmelserna i barnkonventionen, vilket flera
            här har talat om. Den visade att vår lagstiftning överlag står
            i god överensstämmelse med rättigheterna i barnkonventionen. Den
            berörde dock inte den praktiska tillämpningen. Därför tycker vi
            i Folkpartiet att det är glädjande att regeringen kommer att tillsätta
            en utredning som bland annat ska titta på hur barns rättigheter
            tolkas och beaktas i den praktiska tillämpningen och skillnader
            inom barnrättsområdet mellan Sverige och de länder som har barnkonventionen
            inkorporerad i lagen. Vi i Folkpartiet ser detta som ytterligare
            ett steg mot en inkorporering av barnkonventionen i svensk lag.
          </note>
          <note>
            Herr talman! Folkpartiet välkomnar förslagen i betänkandet. Det
            är förslag som är absolut nödvändiga. Bland annat tydliggörs att
            barn ska ges möjlighet att framföra sina åsikter, och barnets
            inställning ska så långt det är möjligt klarläggas.
          </note>
          <note>
            Man föreslår även andra kriterier vad gäller anmälningsskyldigheten.
            Man ska anmäla om man får kännedom om eller misstänker att ett
            barn far illa.
          </note>
          <note>
            Socialnämnden ska också vid placering av barn teckna avtal med
            familjehemmen och gå igenom det åtagande som hemmet tagit på sig
            under placeringen. Socialnämnden blir även skyldig att utbilda
            familjehemmen.
          </note>
          <note>
            Till Folkpartiets och många andras stora glädje ska socialnämnden
            utse en särskild socialsekreterare som ska ansvara för kontakten
            med det barn eller den ungdom som är placerad i familjehem.
          </note>
          <note>
            Att socialsekreteraren regelbundet ska besöka barnet och dessutom
            utgå från barnets behov är viktigt för att förhindra och i ett
            tidigt skede upptäcka missförhållanden i familjehemmet.
          </note>
          <note>
            Herr talman! I dag ska det placerade barnet få besök minst två
            gånger om året. Nu påtalar man vikten av regelbundenhet och att
            utgå från barnets behov.
          </note>
          <note>
            Med tanke på de brister som funnits är det glädjande att regeringen
            i propositionen skrivit att man noga ska följa utvecklingen när
            det gäller hur ofta barnet får besök. Man är också beredd att
            återkomma om det skulle krävas.
          </note>
          <note>
            Herr talman! Vi vet att många barn som vistas i familjehem inte
            får sina rättigheter tillgodosedda. I en rapport från Socialstyrelsen
            framkom att mer än varannan pojke och var tredje flicka som växt
            upp i familjehem går ut grundskolan med lägsta betyg eller utan
            fullständiga betyg. Vi ska komma ihåg att ett misslyckande i skolan
            är den största riskfaktorn för framtiden.
          </note>
          <note>
            I Skolinspektionens granskning från 2010 av 31 HVB-hem som bedriver
            så kallad särskild undervisning var det bara ett av hemmen som
            bedrev undervisning i alla ämnen och gav eleverna den undervisningstid
            som de har rätt till.
          </note>
          <note>
            En annan studie från Malmö 2011 visar att många omhändertagna
            barn inte har fått ta del av barnhälsovården på samma sätt som
            andra barn. Vart femte av de familjehemsplacerade barnen hade
            inte varit på någon fyraårskontroll hos bvc. Bara hälften hade
            fått sin syn testad vid 4 års ålder, och 15 procent av barnen
            hade inte fått alla sina vaccinationer.
          </note>
          <note>
            Herr talman! Det känns därför mycket bra att regeringen föreslår
            att socialnämnden ska verka för att de barn som vårdas i ett familjehem
            får lämplig utbildning och den hälso- och sjukvård de behöver.
            Med tanke på de siffror jag nyss läste upp är det viktigt att
            detta poängteras i propositionen.
          </note>
          <note>
            Folkpartiet kommer att noga följa hur detta efterlevs. Vi är
            dessutom redo att ta nästa steg och tydliggöra hälso- och sjukvårdens
            ansvar för placerade barn i hälso- och sjukvårdslagen genom att
            en hälsoplan upprättas för varje barn. Vi anser också att det
            ska vara en skyldighet för varje kommun att göra en skolplan för
            varje placerat barns skolgång och undervisning.
          </note>
          <note>
            Till sist, herr talman, lyfter regeringen också fram socialtjänstens
            viktiga roll i det förebyggande arbetet, och man tydliggör det
            i socialtjänstlagen. Socialtjänsten ska fokusera på riskmiljöer
            och riskgrupper.
          </note>
          <note>
            Jag och Folkpartiet är helt övertygade om vikten av att socialtjänsten
            finns på olika arenor och att man avdramatiserar socialtjänstens
            roll som myndighetsutövare och gör den mer tillgänglig för samhället.
          </note>
          <note>
            Socialtjänsten måste nå familjerna. Det handlar om att uppmuntra
            till samarbete i stället för att överlämna till socialtjänsten.
          </note>
          <note>
            I skolan, där barn och unga är hela dagarna, finns alla förutsättningar
            att jobba på det sättet. Känner man oro för ett barn ska man bjuda
            in socialtjänsten, barnet och familjen och erbjuda förebyggande
            insatser. Det är ett ypperligt sätt, herr talman, att avdramatisera
            socialtjänsten och skapa öppenhet och samarbete.
          </note>
          <note type="speaker">
            Anf. 14 EVA OLOFSSON (V) replik:
          </note>
          <note>
            Herr talman! Som framgick när jag var uppe och talade är vi också
            glada över dessa förslag, även om vi tycker att de kunde ha kommit
            lite snabbare.
          </note>
          <note>
            Barnskyddsutredningen hade ett förslag som inte finns med. Det
            oroar mig när jag hör socialsekreterare berätta att det i många
            stadsdelar och städer inte finns några erfarna socialsekreterare
            på den enhet som jobbar med barn. De som finns är nya och får
            dålig introduktion, och personalomsättningen är hög.
          </note>
          <note>
            Barnskyddsutredningen lade fram ett förslag för att tydliggöra
            kraven på introduktion och stöd av erfarna kolleger när man ska
            börja jobba med sådant som att bedöma om utredningar ska starta,
            göra utredningar och ta beslut om ett barn ska omhändertas.
          </note>
          <note>
            Barnskyddsutredningen konstaterade att detta inte hade lösts
            på frivillig väg utan att det fanns stora brister vad gäller att
            få erfarna socialsekreterare, ofta med utbildning utöver socionomexamen,
            att jobba med dessa frågor och finnas som stöd.
          </note>
          <note>
            Barnskyddsutredningen föreslog därför att det skulle inrättas
            en ettårig specialistutbildning, en fördjupad utbildning på avancerad
            nivå, och att man på längre sikt skulle se till att alla kommuner
            hade tillgång till ett sådant specialiststöd i den sociala barn-
            och ungdomsvården.
          </note>
          <note>
            Jag undrar hur Folkpartiet och Maria Lundqvist-Brömster ser på
            denna fråga. Kommer det att komma och är det en viktig fråga för
            er? Vi har lyft upp detta här och i vår reservation, för vi tror
            att man måste öka kompetensen betydligt när det gäller stöd till
            de socialsekreterare som jobbar med dessa viktiga och svåra frågor.
          </note>
          <note type="speaker">
            Anf. 15 MARIA LUNDQVIST-BRÖMSTER (FP) replik:
          </note>
          <note>
            Herr talman! Ja, det är viktiga och svåra frågor. Jag har också
            i kontakter med socionomer fått information om att unga socionomer
            kommer ut i kommunerna, får tunga ärenden att handlägga och ibland
            lämnar socialkontoren för att de känner att de inte mäktar med.
          </note>
          <note>
            Regeringen föreslår i propositionen att man ska försöka hitta
            en samverkan för introduktion och utbildning. Det finns ett stycke
            som handlar om att utbildning och kompetenshöjning måste samordnas.
          </note>
          <note>
            Vad gäller kraven på socialsekreterare hänvisar regeringen till
            Behörighetsutredningen.
          </note>
          <note>
            Mycket längre har vi inte gått i denna fråga.
          </note>
          <note>
            Jag tror att det är viktigt att kommunerna har kompetensstöd
            på olika sätt så att de har specialister som de kan kommunicera
            med och jobba med i svåra ärenden. I de flesta kommuner har socialsekreterare
            handledare som de får handledning av och kan konsultera i till
            exempel svåra barnavårdsärenden. Den kompetensen finns, och den
            resursen ska socialsekreterarna ha redan i dag.
          </note>
          <note type="speaker">
            Anf. 16 EVA OLOFSSON (V) replik:
          </note>
          <note>
            Herr talman! Barnskyddsutredningen konstaterade att socialsekreterarna
            ska ha det, men det har de inte.
          </note>
          <note>
            Jag kan av det här inte utläsa om det är en fråga som Folkpartiet
            driver och vill få igenom. Jag fick bara svaret att detta är något
            som man tittar på i en behörighetsutredning. Därför undrar jag
            var Folkpartiet står.
          </note>
          <note>
            Vad gäller barnkonventionen kan jag konstatera att Folkpartiet
            ser detta som ett steg mot att inkorporera barnkonventionen i
            svensk lag medan Moderaterna argumenterar om alla problem och
            att man nog inte vill ha det så. Hur kommer detta att gå, undrar
            jag då. Det handlar ju i hög grad om hur man kommer att tolka
            utredningens resultat. Vi vet att Norge har det, och vi har kunnat
            titta på och följa utvärderingarna. Det lär därför inte hända
            något alldeles nytt som inte har hänt i Norge.
          </note>
          <note>
            Jag skulle vilja fråga om vi kommer att få ett förslag om barnkonventionen
            som lag. Kommer vi att få ett sådant förslag som riksdagen kan
            ta ställning till före valet? Jag ser att det finns stor oenighet
            bland regeringspartierna.
          </note>
          <note type="speaker">
            Anf. 17 MARIA LUNDQVIST-BRÖMSTER (FP) replik:
          </note>
          <note>
            Herr talman! Eva Olofsson frågar hur Folkpartiet ställer sig
            till socionomutbildningen och kompetensen hos socialsekreterarna.
            Eftersom jag jobbar med barnärenden kan jag säga att vi antog
            en rapport vid förra landsmötet där vi tydligt deklarerar att
            det ska finnas specialistkompetens hos de socialsekreterare som
            hanterar barnärenden. Det är vår uppfattning.
          </note>
          <note>
            När det gäller barnkonventionen tycker vi, precis som föregående
            talare sade, att det är bra att utredningen görs så att vi kan
            titta på den praktiska tillämpningen och jämföra med de länder
            som har inkorporerat lagen. För Folkpartiets del har vi ett landsmötesbeslut
            om att inkorporera barnkonventionen. Det är alltså det vi strävar
            efter.
          </note>
          <note type="speaker">
            Anf. 18 RICKARD NORDIN (C):
          </note>
          <note>
            Herr talman! Jag skulle vilja börja med att yrka bifall till
            utskottets förslag i betänkandet och avslag på reservationerna.
          </note>
          <note>
            FN:s barnkonvention fyllde häromdagen 23 år. Det är den självklara
            grunden för allt arbete kring barnens rätt. Den förtydligas av
            regeringen i Strategi för att stärka barnens rättigheter . Den
            senaste strategin ställde sig riksdagen bakom för snart två år
            sedan.
          </note>
          <note>
            Tanken med strategin är att ha ett dokument som ska vara vägledande
            i prioriteringarna inte bara på den nationella nivån utan även
            på den kommunala och regionala. Att stärka barns rättigheter är
            inget som bara görs internationellt och nationellt, utan mycket
            sker också regionalt och lokalt. Det kanske allra viktigaste för
            det enskilda barnet är just vad som händer på den lokala arenan
            skolan, förskolan, socialkontoret, fritidsgården och barnavårdscentralen.
          </note>
          <note>
            I strategin beskrivs att all lagstiftning som rör barn givetvis
            ska utformas i överensstämmelse med barnkonventionen. Det har
            under det senaste året varit en av de mest debatterade frågorna.
            Tyvärr har det blivit en fråga om lagteknik snarare än en fråga
            om konkreta förbättringar av svensk lag. Debatten har förenklats
            till att man är för eller emot att barnkonventionen ska bli svensk
            lag.
          </note>
          <note>
            Låt oss ta det från början. Svensk tradition är att när man skrivit
            under en internationell konvention och ratificerat den, det vill
            säga godkänt den i Sveriges riksdag, ska den översättas i svensk
            lag. Man går igenom all relevant lagstiftning för att den ska
            överensstämma med den aktuella konventionen. Metoden kallas inom
            juridiken för transformering. Transformering som metod kräver
            att man successivt och kontinuerligt anpassar nationell lagstiftning
            och rättstillämpning allteftersom samhället förändras.
          </note>
          <note>
            Inte minst med utgångspunkt i en rad uppmärksammade asylärenden
            har diskussionen varit het det senaste året, och frågan har väckts
            om man inte, i stället för att transformera, borde införliva hela
            konventionen direkt i svensk lag. Den metoden kallas för inkorporering;
            det är det vi diskuterat i dag. I Sverige har den metoden använts
            en enda gång tidigare. Det handlade om Europakonventionen för
            mänskliga rättigheter. För att Sverige skulle kunna bli medlem
            i EU var vi tvungna att inkorporera den i svensk lagstiftning.
          </note>
          <note>
            Det första steget i att ta ställning till hur barnkonventionen
            ska hanteras juridiskt är givetvis att ta reda på i vilken utsträckning
            svensk lag i dag överensstämmer med konventionen. Det gjordes
            en omfattande genomgång som blev klar 2011. Sammanfattningsvis
            kan man säga att den utredningen kom fram till att svensk lagstiftning
            över lag står i god överensstämmelse med rättigheterna i barnkonventionen.
            Man konstaterade också att de svenska reglerna ofta överstiger
            de minimikrav som ställs i konventionen. Givetvis finns det förbättringsbehov.
            Det är bland annat därför vi i dag debatterar en proposition som
            tar itu med några av dessa.
          </note>
          <note>
            Svensk juridik bygger på att riksdagen stiftar lag som sedan
            myndigheter och domstolar tillämpar. Om riksdagen är missnöjd
            med hur domstolarna tolkar lagen kan lagen ändras. Om FN:s barnkonvention
            skulle vara lag och en svensk domstol baserat på konventionstext
            skulle döma i ett ärende finns inte längre möjligheten att korrigera
            genom lagändring eftersom en konventionstext inte får ändras.
            Man ska också vara medveten om att FN:s barnkonvention är resultatet
            av en kompromiss mellan FN:s alla medlemsstater, vilket gör att
            artiklarna inte alltid är helt tydliga. Oro för en inkorporering
            har faktiskt lyfts fram av personer som själva var med och skrev
            konventionen.
          </note>
          <note>
            Slutsatsen har för regeringens del blivit att frågan om inkorporering,
            fortsatt transformering eller både och ska utredas. Här ingår
            att även utreda de tilläggsprotokoll som finns. Utredningen ska
            titta på internationella erfarenheter av båda metoderna och därefter
            väga för- och nackdelar.
          </note>
          <note>
            Vi i Centerpartiet vill lansera en alternativ lösning. Barnkonventionen
            har fyra portalparagrafer:
          </note>
          <note>
            Dessa fyra portalparagrafer skulle kunna lyftas in i regeringsformens
            rättighetskapitel tillsammans med andra grundläggande fri- och
            rättigheter, och resterande delar av konventionen skulle kunna
            transformeras. En gyllene medelväg? Jag vet inte, men man borde
            definitivt göra en utredning. Jag tror att det vore klokt att
            utreda det hela och se hur man tillämpar saker och ting i praktiken.
            Jag tror nämligen inte att det är så enkelt att om bara konventionen
            inkorporerades skulle ett antal uppmärksammade fall med utvisningshotade
            barn få en annan utgång. Jag är heller inte övertygad om att den
            nackdel som följer av att riksdagen inte längre kan styra lagstiftningen
            överväger eventuella fördelar.
          </note>
          <note>
            Vi i Centerpartiet är pragmatiska. Vi tycker att det är viktigt
            att alla möjligheter utreds. Därför är vi glada att vi tillsammans
            med de andra allianspartierna kommit överens om att tillsätta
            en utredning. Vi är eniga om att vi ska utreda. Sedan får vi se
            vad utredningen kommer fram till, och därefter kan vi ta ställning
            till hur vi går vidare. Det är olyckligt att redan från början
            bestämma sig för vad man vill att utredningen ska komma fram till,
            för då blir den inte förutsättningslös.
          </note>
          <note>
            Vilken juridisk metod som används är egentligen underordnat.
            Det finns inga enkla genvägar, inga alexanderhugg, utan det är
            ett tålmodigt, stundtals slitsamt och framför allt långsiktigt
            arbete som är det enda hållbara för att vi ska kunna stärka barns
            rättigheter.
          </note>
          <note>
            En viktig granskning av hur Sverige följer barnkonventionen görs
            av FN:s barnrättskommitté. Vid den senaste granskningen kom man
            fram till att det finns behov av ändringar i svensk lagstiftning.
            Där har vi bland annat dagens proposition och även andra saker
            på gång. Regeringen har gjort ganska mycket. Exempelvis är regeringen
            numera överens med Miljöpartiet om att alla barn ska få vård på
            lika villkor och oavsett av vilken anledning de upprätthåller
            sig i Sverige.
          </note>
          <note>
            När det brister i tillämpningen av lagstiftningen är det viktigt
            att skärpa tillsynen, vilket också har skett. Det är även viktigt
            att stärka barnets rätt att få sin sak prövad juridiskt. Här har
            vi barn- och elevombud, barns rätt att komma till tals vid vårdnadstvister
            och flera andra exempel.
          </note>
          <note>
            Det är viktigt att minska risken för att barn far illa, att uppmärksamma
            riskerna innan saker och ting sker. Här har regeringen tillskjutit
            pengar för att skapa ökad kunskap bland vuxna personer i barns
            närhet om hur man upptäcker att barn far illa. Alla yrkesgrupper
            som någon gång handskas med barn har ett ansvar. Man skulle till
            exempel kunna lyfta fram tandläkarnas möjligheter att i munnen
            och ansiktet se om ett barn varit utsatt för misshandel.
          </note>
          <note>
            Ett annat av regeringen utpekat område handlar om att barn ska
            ges förutsättningar att uttrycka sina åsikter i frågor som rör
            dem. Det är ett område där Sverige har haft brister. I och med
            propositionen som vi debatterar ska unga få mer att säga till
            om i ärenden som rör dem, och de ska ha en namngiven socialsekreterare
            som de kan vända sig till. Dessutom finns det skrivningar i den
            nya skollagen som poängterar skolans ansvar för att barn ska få
            kunskap om sina rättigheter.
          </note>
          <note>
            Skola och socialtjänst i all ära, men de kommer ofta in när föräldrarna
            har misslyckats. Första steget måste därför vara trygga föräldrar.
            Det är de som står barnet närmast och ska se sitt barns behov.
            Det börjar redan på barnavårdscentralen. Därför har regeringen
            tagit initiativ till att utvärdera vilka typer av föräldrastöd
            som fungerar bäst.
          </note>
          <note>
            Låt mig avsluta med tre viktiga slutsatser för att barns rättigheter
            ska förstärkas. För det första: Lyssna till barn och ta deras
            förslag på allvar. För det andra: Stöd föräldrarna och våga arbeta
            förebyggande. För det tredje: Samarbeta och samverka så att barns
            behov inte faller mellan stolarna.
          </note>
          <note>
            Det må låta ganska klyschigt, men det kanske finns en anledning
            till att det är klyschor. Jag och Centerpartiet är övertygade
            om att det är tre framgångsrecept för att vi ska kunna ge barn
            en bättre uppväxt och en framtid där alla kommer till sin rätt.
          </note>
          <note type="speaker">
            Anf. 19 EVA OLOFSSON (V) replik:
          </note>
          <note>
            Herr talman! Jag ska inte förlänga diskussionen om för- och nackdelar
            med om barnkonventionen inkorporeras som svensk lag. I debatten
            brukar det sägas att de enda som är emot är Moderaterna och Sverigedemokraterna.
            Jag fick ett argt meddelande på Facebook när jag någon gång skrev
            att Centerpartiet inte var för. Nu har jag stått och lyssnat på
            Rickard Nordin, och min slutsats är att Centerpartiet inte har
            tagit tydlig ställning för att barnkonventionen ska bli svensk
            lag. Eller har ni det? Jag vill bara ha ett ja eller ett nej på
            den frågan.
          </note>
          <note type="speaker">
            Anf. 20 RICKARD NORDIN (C) replik:
          </note>
          <note>
            Herr talman! Centerpartiets ståndpunkt är att barnkonventionens
            fyra portalparagrafer ska föras in i regeringsformens rättighetskapitel
            och att övriga delar ska transformeras. Det gör att vi får en
            väsentligt tydligare del när det gäller de fri- och rättigheter
            som barn har och att vi sedan kan stärka barns skydd, så att vi
            kan gå längre än konventionen på många områden. Det tror vi är
            den bästa vägen.
          </note>
          <note type="speaker">
            Anf. 21 EVA OLOFSSON (V) replik:
          </note>
          <note>
            Herr talman! Alla partier som vill göra barnkonventionen till
            svensk lag vill vad jag vet också gå längre i frågan, och det
            är viktigt att göra det. Jag konstaterar bara att det av regeringspartierna
            är Kristdemokraterna och Folkpartiet som tagit tydlig ställning.
            Det är min slutsats.
          </note>
          <note type="speaker">
            Anf. 22 RICKARD NORDIN (C) replik:
          </note>
          <note>
            Herr talman! Vi håller fast vid att vi tycker att detta ska utredas.
            En del bör då vara att se över ett tredje förslag, ett sidoförslag
            om att föra in portalparagraferna i rättighetskatalogen. Det finns
            människor här i Sverige som varit med och skrivit barnkonventionen.
            Internationella Rädda Barnens ordförande, som var med och skrev
            det hela, är orolig för att det skulle kunna bli ett tak på det
            hela, så att man lutar sig tillbaka och tycker att vi inte behöver
            gå längre.
          </note>
          <note>
            Vi tycker att det kan vara rimligt att se på en tredje lösning
            och är beredda att vända på alla stenar. Vi vill inte låsa fast
            oss vid att vi ska göra det till lag eller att det ska transformeras,
            utan vi har ett tredje alternativ som vi också vill utreda, för
            vi tror att det är viktigt för att stärka barns rättigheter.
          </note>
          <note type="speaker">
            Anf. 23 ANDERS ANDERSSON (KD):
          </note>
          <note>
            Herr talman! Det vi har i kammaren här i riksdagen i dag är något
            av en barndebatt. Egentligen kan det inte vara bättre. Finns det
            något ämne som vi alla älskar att tala om är det barn. Det vi
            nu har att resonera och föra samtal om är barns rättigheter, barns
            behov och hur vi genom lagstiftning säkerställer att barns röst
            blir tydlig och hörd.
          </note>
          <note>
            Vi har nu att behandla 220 sidor propositionstext i ett betänkande.
            Det var någon som bad mig: Ge mig ett snabbt besked om vad detta
            handlar om som ett barn kan förstå! Jag fick tipset: Den här propositionen
            handlar om att skriva lag utifrån ett enmetersperspektiv. Mycket
            lagstiftning sker med vuxnas ögon. Det handlar om vad vi som har
            levt igenom en hel del år av livet ser och tycker. I denna proposition
            om att stärka stödet och skyddet för barn och unga ser man det
            från ett 100-centimetersperspektiv i stället för ett 175-centimetersperspektiv.
            Jag tror att detta sammanfattar mycket av vad propositionen innehåller.
            Barns behov och barns rättigheter har varit utgångspunkten för
            regeringens arbete. Man har kommit fram till lagförslag som stärker
            barns rättigheter samt de skyldigheter som olika myndigheter har
            att rätta sig efter. Förslagen ska bidra till att forma ett bättre
            samhälle.
          </note>
          <note>
            Herr talman! Om FN:s barnkonvention vore lag skulle barns rättigheter
            få mer gehör, inte minst i rättsprocessen. Detta är min uppfattning
            och en uppfattning som vi kristdemokrater har redovisat vid åtskilliga
            tillfällen. Det är därför jag välkomnar att regeringen nu tillsätter
            en utredning för att undersöka fördelar och nackdelar med att
            inkorporera barnkonventionen i svensk lag. Detta är ett viktigt
            framsteg i regeringens barnpolitik och en linje som vår barnminister
            Maria Larsson givit uttryck för vid flera tillfällen.
          </note>
          <note>
            Var och en som följer denna debatt och som följer regeringens
            olika ageranden kan notera att de fyra allianspartierna går i
            takt åt rätt håll. Tillsammans lyfter man fram barns trygghet
            och barns rättigheter. Propositionen Stärkt stöd och skydd för
            barn och unga , som jag inledde med att tala om och som vi nu
            ska ta ställning till, är en tydlig förbättring av en lagstiftning
            vi inte varit nöjda med. Vi vill gå längre och tydliggöra barns
            röst. Den är värd att respekteras och ska respekteras.
          </note>
          <note>
            Denna proposition är en viktig uppföljning av propositionen Strategi
            för att stärka barnets rättigheter i Sverige , som bland annat
            Rickard citerade ur och som vi tidigare behandlat i riksdagen.
            Den sätter fokus på olika myndigheters men inte minst kommuners,
            landstings och regioners ansvar när det gäller barns rättigheter,
            som att bli respekterad och få stöd. Den strategin var ett viktigt
            moment i hela vår barnpolitik. Utifrån de propositioner som vi
            tidigare behandlat och dem som vi ska behandla i dag är det klart
            att jag är glad över att vi fått beskedet att regeringen avser
            att tillsätta en utredning för att göra en analys och därefter
            kanske möjliggöra en inkorporering av barnkonventionen i svensk
            lag.
          </note>
          <note>
            I vår tid råder samstämmighet om hur viktiga barns rättigheter
            är. För 100 år sedan hade man en annan syn på barn. Barn fick
            då arbeta tidigt och ofta. De fick dessutom ta vuxenansvar långt
            innan de var mogna för det. Barn skulle vara tysta och lyda. På
            den tiden var det okej att slå och aga i uppfostrande syfte. Tiderna
            har som tur är förändrats i många avseenden, och det välkomnar
            vi, även om man ibland kan märka att den gamla synen smyger sig
            på och dyker upp i debatten. Det är därför det är viktigt att
            markera att de mänskliga rättigheterna tillhör alla. Men vi behöver
            särskilt arbeta för att säkerställa att de mänskliga rättigheterna
            inte kränks för barn och att barns rättigheter alltid lyfts fram.
          </note>
          <note>
            Regeringen är nu överens om att en utredning ska tillsättas.
            Den ska se på för- och nackdelar med att inkorporera barnkonventionen
            i svensk lag. Vi kristdemokrater har ambitionen att barnkonventionen
            ska inkorporeras. Vi har lyssnat på Rädda Barnen, Barnombudsmannen
            och barnläkare och tror att det är rätt inriktning, samtidigt
            som vi välkomnar att denna utredning nu tar ett steg framåt i
            debatten om barnkonventionen.
          </note>
          <note>
            Barnkonventionen som lag tror jag skulle innebära att barns rättigheter
            kunde komma fram tydligare, inte minst i de rättsliga processerna.
            Därmed skulle barn få ett starkare skydd. Erfarenheterna från
            Norge, som 2003 gjorde konventionen till norsk lag, pekar i den
            riktningen. De norska exemplen framkom när barnminister Maria
            Larsson i maj i år bjöd in till ett nordiskt seminarium, där man
            fick redovisning av och analyserade erfarenheter från våra nordiska
            grannländer. Barns rätt att göra sin röst hörd måste förstärkas.
            Många barn som ringer Bris eller kontaktar andra telefon- och
            webbtjänster dit man kan vända sig pekar på att vuxna inte lyssnar.
            Att man bör ändra på detta, så att vi vuxna blir mer lyhörda,
            är en av de viktiga signalerna när det gäller dagens debatt och
            proposition.
          </note>
          <note>
            Herr talman! Jag är övertygad om att de flesta som med gott uppsåt
            arbetar nära barn, i frivilligorganisationer, på fritidsgårdar
            eller i skolor, strävar efter att lyssna till hur barn vill ha
            det. Men det sker ändå inte alltid metodiskt och med den kunskap
            och utbildning som krävs. I många fall skulle socialtjänsten ha
            varit den naturliga samarbetspartnern för barn och ungdomar. Men
            på alltför många håll saknas tilltron och tilliten till socialtjänsten.
            Därför behöver kommunerna göra sin socialtjänst öppen och tillgänglig
            och sprida informationen till barn och ungdomar att man är till
            just för dem.
          </note>
          <note>
            Ett sådant uppdrag ges nu i den proposition som regeringen lägger
            fram. Vi kan notera att regeringens proposition markerar att socialtjänstlagen
            ska ändras och att vi ska ha ett aktivare arbete i socialnämnderna
            för barns rätt. Det är ett viktigt steg för att stärka skyddet
            för barn som far illa eller riskerar att fara illa. Vi vuxna måste
            se barnen som individer och lyssna på dem.
          </note>
          <note>
            Herr talman! Ur barnets perspektiv är det viktigt att få komma
            till tals. Det gäller alla barn och framför allt barn som lever
            i en utsatt situation. Inom socialtjänsten krävs ibland beslut
            om sociala åtgärder som kan vara omvälvande för en familj. Varje
            barn som placeras i familjehem eller i hem för vård eller boende
            ska därför ha en egen socialsekreterare. Detta ingår i regeringens
            framlagda förslag, som vi nu ska behandla i riksdagen och fatta
            beslut om i eftermiddag. Detta ger det placerade barnet en bättre
            möjlighet att berätta om sin situation och även slå larm vid missförhållanden.
          </note>
          <note>
            Enligt min mening borde denna rättighet att ha en egen socialsekreterare
            ha tillkommit långt tidigare. Det är många som tycker så, och
            jag kan instämma.
          </note>
          <note>
            Så tyckte också de ungdomar som vi i socialutskottet hade möjlighet
            att träffa vid en överläggning, där de fick berätta om sina erfarenheter
            av att ha varit placerade i familjehem eller HVB-hem. De råd som
            vi fick av dessa ungdomar var entydiga, råd som också regeringen
            fick ta del av, och den proposition som vi nu har visar att regeringen
            och barnminister Maria Larsson har lyssnat in dessa erfarenheter
            från ungdomarna.
          </note>
          <note>
            Det är därför som jag välkomnar regeringens förslag som bland
            annat markerar rätten till en egen socialsekreterare men också
            en rad andra förbättringar som stärker barns rättigheter. Jag
            ser propositionen som ett tydligt steg framåt när det gäller barns
            rättigheter och när det gäller att skapa en ökad trygghet för
            barn och ungdomar i vårt land.
          </note>
          <note>
            Herr talman! Med dessa synpunkter vill jag yrka bifall till propositionen
            och förslaget i socialutskottets betänkande SoU4.
          </note>
          <note>
            (Applåder)
          </note>
          <note>
            I detta anförande instämde Annika Eclund (KD).
          </note>
          <note type="speaker">
            Anf. 24 MEERI WASBERG (S):
          </note>
          <note>
            Herr talman! Samhället ska prioritera barn och ungdomar som behöver
            stöd och hjälp, även i tider av ekonomisk kris. Allt annat är
            oacceptabelt och ett slöseri med mänskliga resurser. Vi har ett
            gemensamt ansvar för alla barn. Alla barn har rätt till en bra
            uppväxt och möjligheter att utvecklas efter sina egna förutsättningar.
          </note>
          <note>
            De insatser som samhället tillhandahåller måste hålla hög kvalitet
            och vara likvärdiga över landet. Kritik från bland annat tillsynsmyndigheter,
            barnrättsorganisationer och enskilda pekar på brister som behöver
            åtgärdas. Det handlar om brister i handläggningen, ansvarstagande
            och skydd för barn, skillnader mellan kommuner, bristande delaktighet
            och tillämpning av barnperspektivet.
          </note>
          <note>
            Barnskyddsutredningen från 2009 hade flera intressanta förslag.
            Det är ju väldigt intressant att regeringen nu har tagit fasta
            på några av dem, men det som är bekymrande är att det tog mer
            än tre år för regeringen. Det visar att frågan inte är högprioriterad.
          </note>
          <note>
            Förslaget om att knyta en socialsekreterare till varje placerat
            barn är en nödvändig uppstramning av systemet men löser inte alla
            problem. Socialsekreterarna har en enormt svår uppgift och en
            ofta oerhört pressad arbetssituation. De måste ges nödvändig möjlighet
            att ägna tid till kontakten med barn och unga. Det är också viktigt
            att socialnämnden blir skyldig att tillhandahålla relevant utbildning
            för de familjehem och institutioner som ska ha avtal med kommunen
            vad gäller placering av barn.
          </note>
          <note>
            Det finns dock en viktig punkt där vi är oense med regeringen.
            Det har framkommit vid andra anföranden, och det handlar om barnkonventionen.
            Vi har lagt en motion om att regeringen ska få i uppdrag att lägga
            fram förslag om att barnkonventionen bör bli svensk lag och hur
            det ska gå till.
          </note>
          <note>
            I propositionen skriver regeringen: Barnkonventionen uttrycker
            ett förhållningssätt till barn som sätter barnet i fokus vid beslut
            eller åtgärder som berör ett enskilt barn eller en grupp barn.
            Detta innebär att vid beslut som rör barn ska ansvarig beslutsfattare
            överväga om barnet eller barnen berörs och i så fall på vilket
            sätt. Att anamma ett barnperspektiv handlar om kunskaper, attityder
            och arbetssätt. Det speglar synen på barn som fullvärdiga medborgare
            och kompetenta individer som ska bemötas med respekt i alla sammanhang.
            Riksdagens mål för barnrättspolitiken, som utgår från barnkonventionen,
            är att barn ska respekteras och ges möjlighet till utveckling
            och trygghet samt delaktighet och inflytande.
          </note>
          <note>
            Vi delar uppfattningen att barnets rätt ska sättas i fokus vid
            beslut och åtgärder som berör ett enskilt barn eller en grupp
            barn. Men arbetet med detta har nu pågått i 20 år. Det har funnits
            gott om tid.
          </note>
          <note>
            Konventionen antogs som sagt 1989. Sverige ratificerade konventionen
            1990. Praktiskt taget alla världens stater har anslutit sig till
            barnkonventionen, och det finns olika sätt att se till att man
            vidtar alla lämpliga lagstiftningsåtgärder och administrativa
            åtgärder för att kunna genomföra de rättigheter som erkänns i
            konventionen.
          </note>
          <note>
            Den metod som vi har valt hittills, transformering, är en metod
            som har tjänat oss väl på många sätt, men det är dags att ta nästa
            steg, och därför står vi fast vid vår uppfattning om att barnkonventionen
            bör inkorporeras. Det handlar inte om att göra det hafsigt, och
            det är en väsentlig skillnad mellan att ha en utredning som frågar
            om och en utredning som frågar hur .
          </note>
          <note>
            Det finns alltså många delar i propositionen som vi tycker är
            bra, men det finns en punkt där vi har en annan uppfattning. Jag
            vill avsluta med att säga att vi naturligtvis står bakom alla
            de socialdemokratiska reservationerna, men för tids vinnande yrkar
            jag bifall till reservationerna 4, 7 och 11.
          </note>
          <note type="speaker">
            Anf. 25 HELENA BOUVENG (M) replik:
          </note>
          <note>
            Herr talman! Meeri Wasberg hade i sitt inlägg lite bekymmer med
            att det har tagit så lång tid och påstår då att vi inte tar barnfrågorna
            på allvar. Jag skulle vilja säga att det är precis tvärtom. Vi
            tar god tid på oss, och vi är noggranna, för vi vill ha en lagstiftning
            som fungerar i alla delar av vårt land innan vi sjösätter en så
            viktig lagstiftning som vi gör i dag.
          </note>
          <note>
            Jag vill fråga Meeri Wasberg beträffande Socialdemokraternas
            förändring när det gäller barnkonventionen. År 1997 under den
            socialdemokratiska regeringen bedömde barnrättskommittén att konventionen
            inte lämpade sig för inkorporering. Kommittén konstaterade att
            språket i konventionen inte lämpar sig som lagtext, att formuleringarna
            är vaga och att genomförandet av konventionen mer ska ses som
            en politisk process.
          </note>
          <note>
            Man skrev också att barnkonventionen har kunnat ratificeras av
            snart sagt alla världens stater. Det talar emot en inkorporering
            eftersom ett sådant dokument naturligen innehåller formuleringar
            som måste ges en tolkning i varje land efter förhållandena i landet.
          </note>
          <note>
            Mina frågor till Meeri Wasberg blir naturligtvis: På vilket sätt
            har barnkonventionen ändrats? På vilket sätt har artiklarna blivit
            mer tydliga, och varför är man inte beredd att faktiskt vänta
            och se vad den här noggranna utredningen kommer att komma fram
            till innan man kräver att en sådan här viktig lagstiftning i så
            fall skulle komma på plats?
          </note>
          <note type="speaker">
            Anf. 26 MEERI WASBERG (S) replik:
          </note>
          <note>
            Herr talman! Jag skulle vilja säga så här: Nej, det är ingenting
            som har ändrats i konventionen i sig. Däremot, precis som Helena
            Bouveng själv vet, handlar transformeringen om att successivt
            och kontinuerligt anpassa den nationella lagstiftningen, och det
            kanske är så att vi nu har kommit i ett läge där det är rimligt
            att säga att inkorporering borde vara sättet att gå vidare.
          </note>
          <note>
            Det är också en fråga om att ge utredningsdirektiv som handlar
            om ifall man ska göra någonting eller hur man ska göra. Man skulle
            också kunna tänka sig att en utredning som har det senare uppdraget,
            nämligen hur detta ska gå till, skulle ge en nödvändig vägledning
            och svar på den typ av frågor som Maria har framfört.
          </note>
          <note>
            Man skulle också kunna tänka sig att den genomgång som hänvisas
            till, där man har gått igenom och sett hur långt vi har kommit,
            skulle kunna ha tjänat som en tillräckligt tydlig vägledning om
            att det nu är läge att inkorporera barnkonventionen i svensk lag.
            Frågan är bara hur detta ska gå till och göras på ett bra sätt.
          </note>
          <note type="speaker">
            Anf. 27 HELENA BOUVENG (M) replik:
          </note>
          <note>
            Herr talman! Ni har i er reservation krävt att det ska vara en
            inkorporering. Ni har inte sagt om . Jag tror att vi är väldigt
            överens om att vi successivt har förstärkt barns skydd. Där är
            vi ganska överens i väldigt många frågor.
          </note>
          <note>
            Ni gör ändå anspråk på att vara ett statsbärande parti och att
            vara ansvariga för en rättssäker lagstiftning. Men utan att invänta
            den utredning som nu tillsätts, som är väldigt vid och öppen skulle
            jag vilja säga, säger ni nej till den och kräver redan i dag en
            inkorporering.
          </note>
          <note>
            Vi kan se på Norge. De får precis lika mycket kritik som vi får.
            Vi kan se att kommittén senast förde fram stark kritik mot Norge.
            Man säger från FN att det handlar om barn i fängelser, kontakter
            mellan föräldrar i fängelser och deras barn, fosterhemsplaceringar,
            att trafficking inte bekämpas ordentligt, brist på statistik,
            bristande rätt att amma sina barn för kvinnor i fängelser etcetera.
            Man löser inte alla problem med inkorporering.
          </note>
          <note>
            Min fråga blir fortfarande: Är Socialdemokraterna beredda att
            genomföra en inkorporering av en lagstiftning utan att man först
            har gjort vettiga förarbeten? Det ställer jag mig ytterst frågande
            till.
          </note>
          <note type="speaker">
            Anf. 28 MEERI WASBERG (S) replik:
          </note>
          <note>
            Herr talman! Jag tror att det är möjligt att Helena Bouveng missförstod
            mig medvetet. Vårt yrkande handlar om inkorporering. Det handlar
            inte om att det ska ske hastigt utan att man tänker igenom det,
            utan det handlar om att ge en utredning ett uppdrag att ta reda
            på och utreda hur detta ska gå till. Man lär då få svar på de
            frågor som man behöver.
          </note>
          <note>
            Helena Bouveng talar om att den utredning som ska genomföras
            nu är vid och öppen. Mig veterligt är den så pass vid och öppen
            att direktiven inte är färdigskrivna än. Vad den kommer att landa
            i vet vi absolut inte. Jag vidhåller att den utredning som redan
            är gjord borde ge en rimlig vägledning i om det är läge att inkorporera
            eller inte. Vi uppfattar att det är läge att gå vidare med en
            inkorporering. Transformeringen har tjänat oss väl under en lång
            tid, men samhället har förändrat sig. Det finns skäl till att
            i dag gå vidare och tala om inkorporering i stället.
          </note>
          <note type="speaker">
            Anf. 29 ANDERS ANDERSSON (KD) replik:
          </note>
          <note>
            Herr talman! Eftersom debatten blev på det här sättet tar också
            jag chansen att ställa en fråga till Socialdemokraterna. Jag har
            lyssnat till ditt anförande här nu, Meeri Wasberg, och tagit del
            av den reservation som har lämnats. Då ställer jag mig en större
            fråga, och det är denna fundering: Varför hände det så lite under
            de socialdemokratiska regeringsåren, när ni själva satt vid makten
            och hade ansvaret, från hösten 1994 fram till 2006?
          </note>
          <note>
            Jag har fått fram att det var en debatt här i riksdagen under
            det första året ni hade regeringsmakten, 1995, som lyfte upp frågan
            om inkorporering. Det tillsattes en utredning under 1996 som kom
            fram till precis det som Helena Bouveng nu redovisade. Men mellan
            1996 och 2006 var det tio år av total tystnad från Socialdemokraterna
            när det gällde att inkorporera barnkonventionen. Vill du förklara
            för mig vad denna tystnad berodde på?
          </note>
          <note type="speaker">
            Anf. 30 MEERI WASBERG (S) replik:
          </note>
          <note>
            Herr talman! Jag skulle säga att det nog kan finnas många orsaker
            till att saker och ting är som de är. Som du själv sade i ditt
            anförande hade man kunnat önska att de saker som regeringen gör
            skulle ha gjorts långt tidigare.
          </note>
          <note>
            Det finns ett gammalt talesätt som säger att den bästa tiden
            att plantera ett träd var för 20 år sedan. Den näst bästa är i
            dag. Det kanske är där vi befinner oss just nu. Samhället har
            förändrat sig. Det kanske finns en annan känsla för hur långt
            vi har kommit och hur mycket som återstår. Då blir inkorporering
            det självklara svaret.
          </note>
          <note type="speaker">
            Anf. 31 ANDERS ANDERSSON (KD) replik:
          </note>
          <note>
            Herr talman! Jag tackar för detta svar. Jag valde att följa detta
            eftersom vi har en kollega i vårt utskott som var statsråd under
            åren 20022006 med ansvar just för barn- och ungdomsfrågorna. I
            min genomgång hittar jag bara två debatter där barnkonventionen
            var föremål för diskussion under denna tid. Det är möjligt att
            det kan finnas några fler. Men tystnaden är ganska talande. Jag
            välkomnar både Socialdemokraternas och övrigas diskussion om detta
            enmetersperspektiv, som jag sade. Det handlar om barnperspektivet
            barns behov och barns rättigheter.
          </note>
          <note>
            Jag välkomnar den utredning som regeringen nu har aviserat. Den
            kommer att kunna ge grund för ett utredningsförslag som innebär
            att lagstiftningen bygger på stabilare underlag. Det måste vi
            alltid ha.
          </note>
          <note>
            Vår ambition som kristdemokrater är att FN:s barnkonvention ska
            bli en del av svensk lag. Vi tror att det finns fördelar, men
            vi tvekar inte att låta frågan analyseras när det gäller för-
            och nackdelar. Det är det ställningstagande som vi kristdemokrater
            har gjort gemensamt med övriga i alliansregeringen. Det ställningstagande
            som nu görs i och med utredningen innebär en stor skillnad mot
            de tolv socialdemokratiska åren av tystnad. Här är det handling,
            här är det målmedvetenhet och här är det inriktningen på barns
            bästa som är utgångspunkten för alliansregeringen och barnminister
            Maria Larssons arbete. Det är jag stolt över, och jag vill inte
            tillbaka till någon socialdemokratisk tid där tystnad rådde och
            passivitet var det härskande.
          </note>
          <note type="speaker">
            Anf. 32 MEERI WASBERG (S) replik:
          </note>
          <note>
            Herr talman! Det finns många intressanta saker i det du säger,
            Anders. Först och främst tror jag att du missar ungefär 50 centimeter
            av barn, för det finns barn som är kortare än en meter.
          </note>
          <note>
            Det är intressant att ni talar om vikten av att utreda, utreda
            och utreda. Det låter lite så. Det är möjligt att vi inte gjorde
            tillräckligt under de år som du nämner. Men i dag, kl. 16.00 i
            kammaren, har vi möjlighet att kliva snabbare och mer målmedvetet
            fram än vad Alliansen ger uttryck för. Du har chansen, Anders!
            Kristdemokraterna, Folkpartiet och Centern till viss del, kanske
            man skulle kunna uppfatta det som, har chansen att ta det där
            yttersta steget och gå från ord till handling och inte gömma sig
            bakom ytterligare en utredning.
          </note>
          <note>
            Jag måste säga att jag är oerhört förvånad över att den utredning
            som gjordes inte hade uppdraget att också svara på frågan om detta
            skulle vara lämpligt och möjligt. Den skulle bara göra en genomgång
            av hur läget var. Utifrån det kan vi konstatera att vi har ett
            läge där vi tycker att det är rimligt att gå vidare och inkorporera
            barnkonventionen i svensk lag. Om man ska göra en utredning ska
            frågan snarare vara hur än om barnkonventionen ska inkorporeras
            i svensk lagstiftning.
          </note>
          <note>
            Jag skulle välkomna att Kristdemokraterna och andra tog sin möjlighet
            och sin chans nu vid voteringen i eftermiddag. Då kan vi gå snabbare
            fram och göra verklighet av de vackra ord som du står här och
            säger.
          </note>
          <note>
            Överläggningen var härmed avslutad.
          </note>
          <note>
            8 § Lån till IMF
          </note>
          <note>
            Föredrogs
          </note>
          <note type="speaker">
            Anf. 33 JOHNNY SKALIN (SD):
          </note>
          <note>
            Herr talman! I betänkandet begär regeringen stöd av riksdagen
            för att bevilja en kredit motsvarande 70 miljarder kronor till
            IMF. Om man lyssnar på övriga politiska partier i den här kammaren,
            åtminstone flertalet av dem, hör man att de gärna lyfter fram
            de positiva aspekterna med förfarandet.
          </note>
          <note>
            Jag tänkte i första hand fokusera på de mer problematiska aspekterna.
            Vi ser först och främst att bakgrunden till att IMF begär stödet
            är att EU och i synnerhet EMU är i kris. Man begär ett ökat stöd
            för att stötta de länder som inte kan hantera sina egna problem
            längre. Det beror på att man har instiftat en monetär institution
            som inte fungerar.
          </note>
          <note>
            Det finns fler problematiska aspekter med ärendet. Det handlar
            delvis om hur länge åtagandet gäller. Å ena sidan står det i avtalet
            att det ska gälla i två år, å andra sidan kan IMF förlänga det
            i ett år i konsultation med Riksbanken, som därefter kan förlänga
            avtalet ytterligare ett år. Tidsgränsen rör sig till synes därmed
            om ungefär fyra år. Avtalet är dessutom öppet för att finansiera
            de utbetalningar som godkänns under utnyttjandeperioden även efter
            det att denna tid har löpt ut. Enligt huvudregeln gäller detta
            upp till tio år efter lånetillfället.
          </note>
          <note>
            Till detta kommer också den oklarhet som skapar osäkerhet och
            därmed hög risk för svenska skattebetalare. Vi vet inte vad vi
            får tillbaka av detta lån till IMF.
          </note>
          <note>
            Ett beslut om förtida återbetalning av utlånade medel fattas
            ensamt av IMF och ligger således långt bortom svensk kontroll.
            IMF kan vidare utnyttja lån för att betala tillbaka lån till en
            annan långivare som begärt en förtida återbetalning. Det ligger
            naturligtvis också utanför svensk kontroll. I praktiken kan alltså
            en situation uppstå där vi ökar den svenska statsskulden för att
            låna ut medel till IMF, vilka senare används för att betala tillbaka
            lån till en annan medlem i IMF.
          </note>
          <note>
            Kan det sägas ligga i allmänintresset att stödja ett monetärt
            samarbete som svenska folket redan har sagt nej till? Jag tycker
            inte det. I en folkomröstning tidigare har svenska folket varit
            mycket tydligt med att Sverige ska stå utanför det monetära samarbetet.
            Jag anser att vi då inte heller ska vara med och finansiera det
            när det har misslyckats. Ska vi göra det i alla fall ska vi också
            först fråga folket om lov att göra det.
          </note>
          <note>
            Att Sverige saknar kontroll och möjlighet till ansvarsutkrävande
            i de fall något skulle gå fel förstärker inte heller argumentationen
            för varför Sverige ska bidra till denna utökade ram.
          </note>
          <note>
            Det ska också tilläggas att IMF ger en extremt dålig ränta på
            våra lån till IMF. Det handlar om 0,1 procent. Det är tvärtemot
            vad både statsministern och finansministern har uttalat när de
            har fått frågan om utökade lån till IMF. Reinfeldt har sagt att
            lånen sker enligt marknadsmässiga avtal. Så är det på intet sätt.
            0,1 procent är väldigt långt ifrån marknadsmässiga avtal. Vi skulle
            kanske få 2 procent i ränta om vi skulle lägga ut detta på någon
            form av låneväxlar. Det skulle innebära 2 miljarder kronor i ränteintäkter
            för staten som vi nu går miste om genom att låna ut de här pengarna
            till IMF.
          </note>
          <note>
            Man kan också dra parallellen till Grekland, som med allra största
            säkerhet kommer att få ta del av det här lånet. De kan över huvud
            taget inte låna på marknadsmässiga villkor i dag. Om IMF lånar
            ut pengar till Grekland kommer de troligen att begära en ränta
            på ca 3 procent. Det kan jämföras med en marknadsränta på 20,
            30 eller 40 procent om Grekland mot förmodan skulle lyckas låna
            upp de här pengarna på den öppna marknaden.
          </note>
          <note>
            Det är alltså belagt med en stor risk att låta IMF hantera våra
            skattemedel. Det finns inte någon som med säkerhet kan säga att
            de här pengarna är 100 procent säkra. Jag har ställt den frågan
            till våra statsråd. Jag har fått jakande svar eller snarare inget
            svar alls.
          </note>
          <note>
            Av den anledningen är det vår utgångspunkt att svenska skattemedel
            ska stå under svensk kontroll och tillsyn. Vi tycker att bilaterala
            låneavtal, i huvudsak med våra grannländer eller länder av särskild
            betydelse för Sverige, är att föredra.
          </note>
          <note>
            Jag yrkar bifall till Sverigedemokraternas reservation i det
            här ärendet.
          </note>
          <note type="speaker">
            Anf. 34 JACOB JOHNSON (V):
          </note>
          <note>
            Herr talman! Jag yrkar bifall till reservation nr 2. Det betyder
            att jag inte anser att riksdagen ska godkänna Riksbankens begäran
            om att få ingå ett avtal om en kredit till Internationella valutafonden,
            IMF. Den krediten är alltså på ca 70 miljarder kronor.
          </note>
          <note>
            Varför säger jag och Vänsterpartiet nej till detta? Vårt huvudargument
            är de villkor, den så kallade konditionaliteten, som IMF ställer
            för att bevilja lån till länder. Grekland är ett aktuellt exempel
            med den långdragna process och de förhandlingar som nu pågår.
            Vi anser att de här kraven är alltför detaljerade och präglas
            av en nyliberal slagsida med krav på sänkta löner, privatiseringar,
            nedskärningar av offentliga välfärdssystem och urholkade fackliga
            rättigheter.
          </note>
          <note>
            Vår utgångspunkt är att varje land måste ha rätten att på sina
            egna villkor kunna utforma sin ekonomiska politik och hur man
            ska stärka sina offentliga finanser, det vill säga hur mixen av
            ökade intäkter och minskade utgifter ska se ut. Oavsett om det
            gäller ett land i nord eller syd måste folket i demokratiska val
            ha möjlighet att ta ställning till de ekonomiska vägval som varje
            land ställs inför. Konditionaliteten är enligt vår mening ofta
            präglad av enkelspårighet och inte anpassad till det enskilda
            landets specifika situation.
          </note>
          <note>
            Den ekonomiska krisen inom euroområdet har resulterat i en politisk
            kris för hela EU. Krisen har föranlett diverse nödlån och krisprogram
            för en rad länder, till exempel Grekland som står på randen till
            konkurs.
          </note>
          <note>
            IMF och de ledande europeiska ledarna ser skuldkrisen som ett
            utslag av bristande budgetdisciplin. Deras lösning har varit drakoniska
            besparingsprogram i kombination med hårdare budgetregler. Utgångspunkten
            för trojkan, där IMF, ECB och EU-kommissionen ingår, har alltför
            ofta varit att vanliga löntagare ska betala priset för ekonomiska
            kriser som ofta skapats av avreglerade finansmarknader och en
            oansvarig banksektor. Krav ställs på länderna att skära ned i
            offentlig sektor, sänka minimilöner, urholka fackliga rättigheter,
            genomföra kraftiga besparingar i välfärdsprogrammen och genomföra
            privatiseringar.
          </note>
          <note>
            Vi tycker att detta är fel väg att gå. Vi ser med oro hur länder
            på grund av sitt ekonomiska underläge i förhandlingssituationen
            har tvingats på en ekonomisk politik som leder till att samhällen
            kommer att slitas isär av ökade sociala klyftor. Grekland är återigen
            ett bra exempel på den processen.
          </note>
          <note>
            Vi anser att IMF:s lånevillkor, konditionaliteten, måste ändras
            i grunden. Den ekonomiska krisen möts inte genom ensidiga nedskärningar
            och genom att löntagarnas rättigheter pressas tillbaka. Det finns
            i stället stora behov av att öka fokus på investeringar och regleringar
            av finansiella marknader för att möta krisen. IMF:s program behöver
            ta betydligt större social hänsyn, och större fokus måste också
            läggas på jämställdhet mellan män och kvinnor. Fackliga rättigheter
            och avtal måste respekteras. Ländernas skuldnedskrivningar bör
            i första hand bekostas av fordringsägarna och inte av skattebetalarna.
          </note>
          <note>
            Villkoren måste alltså utgå ifrån att varje suverän stat själv
            ska bestämma inriktningen på sin ekonomiska politik och hur man
            ska stärka sina offentliga finanser. Om Sverige hade drivit en
            sådan linje i IMF hade Vänsterpartiet kunnat ställa sig bakom
            Riksbankens begäran, men så är tyvärr inte fallet. Jag yrkar bifall
            till reservation 2.
          </note>
          <note type="speaker">
            Anf. 35 JÖRGEN HELLMAN (S):
          </note>
          <note>
            Herr talman! Internationella valutafonden skapades för att upprätthålla
            ekonomisk stabilitet i världen. IMF ska övervaka finans- och valutamarknaderna
            samt ge krediter till medlemsländer som befinner sig i kris.
          </note>
          <note>
            Det är viktigt att IMF har de resurser som krävs för att man
            ska kunna utföra sitt arbete. Sverige måste vara goda världsmedborgare
            och hjälpa till så att det finansiella blodomloppet fungerar.
            Sedan vi gick med i IMF har det gjorts 15 översyner. Det är ingen
            nyhet. Vi är ett litet land med en mycket öppen ekonomi. Skulle
            inte betalningsströmmarna i världen fungera är vårt land mycket
            utsatt.
          </note>
          <note>
            IMF spelar en avgörande roll i den internationella krishanteringen,
            och därför är det nödvändigt att IMF har de resurser som krävs
            för att kunna hantera störningarna och kriserna i den globala
            ekonomin och i det internationella betalningssystemet.
          </note>
          <note>
            I den förra finanskrisens spår har vi under denna mandatperiod
            redan behandlat en utökning av den svenska kapitalinsatsen. Vi
            har förändrat stadgar och andelar, och förra mandatperioden bemyndigade
            riksdagen Riksbanken att genom den så kallade reservtanken NAB
            utöka resurserna för krishantering.
          </note>
          <note>
            Då som nu tillstyrker vi socialdemokrater Riksbankens förslag
            i framställningen om att riksdagen godkänner att Riksbanken ingår
            ett avtal om en kredit till IMF på ca 70 miljarder kronor. Den
            svenska krediten är en del av en större förstärkning av IMF:s
            utlåningsresurser som behövs för att säkra en eventuellt ökad
            kreditefterfrågan från de länder som har bekymmer i skuldkrisens
            Europa.
          </note>
          <note>
            Det pågår en debatt som jag tycker är bra om IMF och som handlar
            om dess rapporter och dess råd om ekonomisk-politiska åtgärder.
            Vi socialdemokrater delar inte alltid IMF:s slutsatser, men detta
            ska Sverige föra fram i det löpande arbetet och inte när vi beslutar
            om kapital eller vilka länder som vi ska kunna låna ut till.
          </note>
          <note>
            Herr talman! Jag yrkar bifall till förslaget i betänkandet.
          </note>
          <note>
            Ajournering
          </note>
          <note>
            Kammaren beslutade kl. 13.51 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            9 § Frågestund
          </note>
          <note type="speaker">
            Anf. 36 FÖRSTE VICE TALMANNEN:
          </note>
          <note>
            Jag vill hälsa statsråden välkomna.
          </note>
          <note>
            Medel till insatser för arbetslösa
          </note>
          <note type="speaker">
            Anf. 37 PATRIK BJÖRCK (S):
          </note>
          <note>
            Fru talman! Regeringens kärnfråga var att bryta utanförskapet
            och klara jobben. Det har misslyckats. Arbetslösheten är hög.
            Varslen rullar över landet. Samtidigt misslyckas var femte rekrytering
            därför att företagen har svårt att hitta den personal de behöver.
            Antalet personer som har varit arbetslösa riktigt länge har de
            senaste åren mångdubblats. Arbetslösheten bland unga i Sverige
            är hög och växande. I dag är den svenska ungdomsarbetslösheten
            högre än i jämförbara länder. Regeringen verkar stå utan idéer
            att möta utvecklingen med.
          </note>
          <note>
            Trots det allvarliga läget skickar Arbetsförmedlingen tillbaka
            3 miljarder kronor bara i år, pengar som borde gå till utbildning
            och andra insatser för arbetslösa. De fem senaste åren har man
            lämnat tillbaka nästan 18 miljarder, trots att långtidsarbetslösheten
            bara växer. Det gör över 20 miljarder som kunde ha använts för
            att ge långtidsarbetslösa och ungdomar jobb.
          </note>
          <note>
            Varför använder inte Arbetsförmedlingen sina pengar, när de arbetslösa
            bara blir fler och fler? Har regeringen inga idéer kvar, när den
            förda politiken nu visar sig ha misslyckats?
          </note>
          <note type="speaker">
            Anf. 38 Socialminister GÖRAN HÄGGLUND (KD):
          </note>
          <note>
            Fru talman! Tack för frågan, Patrik Björck! Det är ett angeläget
            ämne. Vi vet att vi befinner oss i en besvärlig situation där
            vår del av världen också Sverige, som är ett litet, exportberoende
            land nu påverkas mycket kraftigt av en situation som har drabbat
            inte minst sydeuropeiska länder. Det här påverkar vårt land i
            mycket stor utsträckning.
          </note>
          <note>
            Det är riktigt som Patrik Björck säger att det är oerhört angeläget
            att möta problemet genom att skapa ett sådant klimat att många
            vill starta och driva företag och att företag vågar anställa,
            men också att vi har en bra arsenal av åtgärder för att hjälpa
            människor tillbaka till arbetsmarknaden när de har förlorat jobbet.
          </note>
          <note>
            Som Patrik Björck känner väl till finns det i budgeten en lång
            rad åtgärder, utöver dem som regeringen tidigare har sjösatt,
            när det handlar om att möta långtidsarbetslöshet, ungdomsarbetslöshet
            och andra problem som vi har att kämpa med.
          </note>
          <note type="speaker">
            Anf. 39 PATRIK BJÖRCK (S):
          </note>
          <note>
            Fru talman! Tack för svaret! Hundratusentals arbetslösa, jobb
            som inte blir tillsatta, pengar som inte används det kan väl bara
            kallas för ett misslyckande.
          </note>
          <note>
            Regeringens misslyckande drabbar inte bara de arbetslösa, inte
            bara företagen som inte hittar några att anställa, inte bara vår
            gemensamma välfärd när skatteintäkterna minskar och utgifterna
            för kommunerna ökar, inte bara pensionärerna som får sin pension
            urholkad. Regeringens misslyckande drabbar alla.
          </note>
          <note>
            Vilka konkreta förslag har regeringen för att vända den svåra
            situationen, eller anser statsrådet inte att situationen är allvarlig?
            Tror regeringen fortfarande på sina glädjekalkyler från budgetpropositionen?
          </note>
          <note type="speaker">
            Anf. 40 Socialminister GÖRAN HÄGGLUND (KD):
          </note>
          <note>
            Fru talman! Patrik Björck är väl medveten om de förslag som regeringen
            har lagt fram i budgeten för att möta den här situationen.
          </note>
          <note>
            Det tycks nu som om läget blir något allvarligare än vi trodde
            när vi lade upp budgeten, men i budgeten betonades också att det
            fanns betydande nedåtrisker. Vi har också bestyckat bland annat
            Ams med stora resurser för att de ska kunna möta det här problemet.
            Vi gör ytterligare insatser på över 8 miljarder kronor när det
            gäller att möta just ungdomsarbetslösheten.
          </note>
          <note>
            Sedan tror jag att det också är viktigt att man är nyanserad
            i det här sammanhanget. Sverige befinner sig i en, kontra omvärlden,
            väldigt gynnsam situation. Vi har en högre sysselsättning i dag
            än vi hade 2006, men problemen finns där. Dem arbetar regeringen
            hårt med att möta.
          </note>
          <note>
            Pensionärerna, nämnde Patrik Björck. Pensionärerna kommer nästa
            år att få en förstärkning med 4,1 procent, och pensionerna räknas
            upp utöver den skattesänkning som också kommer att införas. Regeringen
            är angelägen om att möta arbetslösheten och säkra välfärden i
            vårt land.
          </note>
          <note>
            Postens service i glesbygd
          </note>
          <note type="speaker">
            Anf. 41 STINA BERGSTRÖM (MP):
          </note>
          <note>
            Fru talman! Jag skulle vilja ställa en fråga om Postens service
            till oss som inte bor i de stora städerna, i Hagfors till exempel.
          </note>
          <note>
            Posten har i år lagt ned sitt företagscenter i Hagfors. Den som
            vill hämta paket och rekommenderade brev hänvisas till Ica, som
            är postombud. Men det finns ett viktigt undantag. Det är körkort.
            Nya och förnyade körkort går inte längre att hämta ut i Hagfors.
            Dem måste man hämta på posten i Torsby. Mellan Hagfors och Torsby
            är det sex och en halv mil. Hagforsborna måste alltså ta ledigt
            från jobbet och åka 13 mil för att hämta sina körkort.
          </note>
          <note>
            Anledningen till det här är att körkort enligt Transportstyrelsens
            bestämmelser bara kan lämnas ut av postpersonal. Andra rekommenderade
            brev kan tydligen Icapersonalen hantera, men inte de med körkort
            i. Det här ser jag som en fossil bestämmelse som skulle kunna
            ändras av regeringen.
          </note>
          <note>
            Jag har nu fått reda på att det möjligen är så att det här ärendet
            börjar närma sig regeringens bord. Därför vill jag fråga ansvarig
            minister, Anna-Karin Hatt: När ska Hagforsborna och alla andra
            människor ute i landet slippa åka onödiga mil för att hämta sina
            körkort?
          </note>
          <note type="speaker">
            Anf. 42 Statsrådet ANNA-KARIN HATT (C):
          </note>
          <note>
            Fru talman! Tack för frågan, Stina Bergström! Jag kan börja med
            ett väldigt rakt och tydligt svar. Ett ärende som närmar sig regeringens
            bord har jag väldigt svårt att ge något rakt svar på eftersom
            det helt enkelt inte har landat på regeringens bord ännu. När
            och om det gör det kommer jag förstås att ta ställning till det.
          </note>
          <note>
            Däremot är det så i allmänhet att vi under en rad år har sett
            hur Posten och andra servicefunktioner i samhället har försökt
            hitta nya sätt att lösa sina samhällsuppgifter på för att också
            kunna finnas kvar med en stark närvaro i hela landet. Att ha tillgång
            till postservice, att ha tillgång till betalservice och att ha
            tillgång till grundläggande samhällsfunktioner är såklart väldigt
            viktigt för att hela landet ska kunna växa och utvecklas. Där
            har Posten ett tydligt ansvar. De har starka krav i lagstiftning
            på att leva upp till att erbjuda en rikstäckande service, inte
            minst när det gäller att dela ut både post och paket i hela landet.
          </note>
          <note type="speaker">
            Anf. 43 STINA BERGSTRÖM (MP):
          </note>
          <note>
            Fru talman! Tack för svaret! I början av veckan träffade trafikutskottet
            Postens ledning. Vi fick då reda på att det här är ett ärende
            som har funnits i många år, lika länge som man har hållit på att
            lägga ned postkontor och postservice ute i landet. Posten vill
            ha en lösning på det. Även Transportstyrelsen ser det som angeläget
            att man ändrar den här bestämmelsen, men ärendet verkar ha fastnat
            på regeringens bord.
          </note>
          <note>
            Min fråga är bara: Kommer regeringen att ta tag i den här frågan?
          </note>
          <note type="speaker">
            Anf. 44 Statsrådet ANNA-KARIN HATT (C):
          </note>
          <note>
            Fru talman! I grund och botten är det Postens ansvar, det vill
            säga Postens ledning och Postens organisation, att hitta bästa
            sättet att leva upp till de krav som vi ställer i lagstiftningen.
            Vi ställer väldigt tydliga krav på Posten, både på hur lång tid
            det ska få ta för ett vanligt brev som man har lämnat in och hur
            lång tid det ska få ta för paket att delas ut.
          </note>
          <note>
            För att klara lönsamheten och verksamheten måste självklart Posten
            precis som alla andra verksamheter kunna genomgå förändringar
            och genomföra de rationaliseringar som krävs för att kunna inte
            bara möta de behov som finns utan även klara företagets ekonomiska
            behov. Det är en del av en sund och helt normal process i ett
            företag. De gånger det inte fungerar eller om det skulle visa
            sig att Posten inte lever upp till lagens krav kommer regeringen
            förstås att titta på detta. Än så länge är dock detta inte en
            fråga som har landat på mitt bord.
          </note>
          <note>
            Anslaget till transportsystemet
          </note>
          <note type="speaker">
            Anf. 45 LOTTA FINSTORP (M):
          </note>
          <note>
            Fru talman! Jag vill ställa min fråga till infrastrukturministern.
          </note>
          <note>
            I infrastrukturpropositionen har regeringen föreslagit ett gigantiskt
            anslag till transportsystemet om 522 miljarder kronor för perioden
            20142025. Av detta går 86 miljarder till drift, underhåll och
            reinvesteringar av järnvägarna, vilket har varit eftersatt i decennier.
            Det är naturligtvis av största vikt att alla dessa medel används
            på effektivast möjliga sätt ur såväl ett resenärs- som ett skattebetalarperspektiv.
          </note>
          <note>
            Därför är min fråga till statsrådet: Hur arbetar regeringen för
            att säkerställa att dessa satsningar används så effektivt som
            möjligt och resulterar i mest väg och järnväg för pengarna?
          </note>
          <note type="speaker">
            Anf. 46 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Jag tackar för frågan. Inte minst nu när vintern
            börjar närma sig tror jag att det är rätt många som funderar på
            om det kommer att fungera att åka tåg.
          </note>
          <note>
            Vi har en gigantisk utmaning, för vi har en stor sårbarhet i
            hela järnvägssystemet. I dag har vi dubbelt så mycket i anslag
            till järnvägens drift och underhåll som vi hade 2006, men den
            springande punkten är snarare om vi använder pengarna på rätt
            sätt. Trafikverket är nu en ny myndighet som jobbar som en ren
            beställare. Man jobbar i nära kontakt och dialog med de olika
            entreprenörerna och utförarna. Man tittar nu över hur man över
            tid ska kunna jobba under treårsavtal, jobba mer med innovation
            och mer med funktionsupphandling.
          </note>
          <note>
            Där är Trafikverket duktigare på att tala om vad som behöver
            göras, men det handlar om att bjuda in entreprenörerna att innovativt
            lösa hur det ska göras. Jag hade bland annat en stor dialogträff
            med hela branschen i dag.
          </note>
          <note type="speaker">
            Anf. 47 LOTTA FINSTORP (M):
          </note>
          <note>
            Fru talman! Jag tackar för svaret, men jag undrar också hur regeringen
            arbetar med att den kunskap och det entreprenörskap som finns
            inom anläggningsbranschen kommer till sin rätt.
          </note>
          <note type="speaker">
            Anf. 48 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Detta är en fråga som drivs av branschen själv, som
            i sin iver att göra mer och bättre har egna program med förnyelser
            i anläggningsbranschen. Det kallas FIA. Även Trafikverket jobbar
            dock med olika typer av projekt där de på ett bättre sätt kan
            ta till vara den kunskap som finns i branschen.
          </note>
          <note>
            Vi har också haft en produktivitetskommitté som har jobbat under
            några år de blev färdiga tidigare i år och som har givit förslag
            till regeringen om bland annat detta med att jobba med funktion
            mer på totalentreprenad, alltså där den som utför ett arbete och
            bygger en ny anläggning också tar ansvar över en längre tid. Det
            är naturligtvis ett nytt sätt att jobba, och jag tror att den
            viktigaste utmaning jag har fått höra inte bara från branschen
            utan även från Trafikverket och alla olika aktörer är uthållighet.
            Det handlar också om bra mobility management eftersom vi behöver
            informera dem som berörs, alltså resenärer och kunder.
          </note>
          <note>
            Underhållsanslagen till järnvägarna
          </note>
          <note type="speaker">
            Anf. 49 ANDERS YGEMAN (S):
          </note>
          <note>
            Fru talman! Vi hörde just infrastrukturministern slå sig för
            bröstet om de rekordstora underhållsanslagen. Verkligheten ger
            tyvärr en annan bild, för de kommande åren sjunker underhållsanslagen
            för järnvägen. De stora underhållsentreprenörerna varslar personal
            om uppsägning. Förra veckan varslade Balfour Beatty 50 människor
            om uppsägning, och denna vecka meddelade Sveriges största entreprenör
            Infranord att de planerar personalneddragningar.
          </note>
          <note>
            Jag skulle därför vilja fråga infrastrukturministern hur det
            kommer sig att de utlovade satsningarna leder till uppsägningar
            i stället för nyanställningar.
          </note>
          <note type="speaker">
            Anf. 50 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Det är en väldigt bra fråga Anders Ygeman tar upp.
            Många av de avtal som i dag rullar har pågått i ett antal år.
            Under tiden ställer verkligheten krav på att göra arbeten på tider
            då människor inte åker på järnvägen eller jobbar vid vägen, vilket
            innebär mycket kvällar och helger. De senaste vinterproblemen,
            som vi hade under förrförra vintern och vintern dessförinnan,
            har också ställt krav på mycket snabbare inställelsetider. Det
            innebär att Trafikverket med hjälp av en del av de pengar vi har
            tillfört bland annat har omförhandlat många av redan befintliga
            avtal och även utökat dem.
          </note>
          <note>
            Det pågår också en konkurrens inom branschen, och just därför
            förs nu samtal om hur man ska kunna få arbetena att rulla ut mycket
            mer kontinuerligt över åren. Hittills har arbetenas upphandling
            skett det tredje kvartalet varje år, med ganska kort framförhållning.
            Det är naturligtvis inte bra i längden. Nu har vi ännu mer pengar
            som behöver rullas ut.
          </note>
          <note type="speaker">
            Anf. 51 ANDERS YGEMAN (S):
          </note>
          <note>
            Fru talman! Jag lyssnade noga, men jag blev ändå inte klok på
            svaret. Om statsrådet nu har rätt, hur kommer det sig då att det
            är rekordstora varsel när det är rekordstora satsningar? Varför
            varslar företagen om uppsägning i stället för nyanställer? Var
            finns pengarna i verkligheten?
          </note>
          <note type="speaker">
            Anf. 52 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Jag tror att man ska vara väldigt medveten om att
            vi i decennier har haft en järnväg som inte har fått det underhåll
            den förtjänar. Att komma i gång med ett underhåll och få in duktiga,
            kunniga människor samtidigt som trafiken har ökat är i sig en
            flaskhals.
          </note>
          <note>
            I dag avsätter vi mer än dubbelt så mycket till drift och underhåll
            varje år som gjordes 2006. Att tro att vi kan lösa detta från
            en dag till en annan skulle vara att tro på en utopi. Det kommer
            att ta i storleksordningen sju till tio år. Under tiden behöver
            vi jobba på ett bättre sätt för att se till att de entreprenörer
            som finns inte bara behåller sin kunskap utan också behåller sin
            personal. Därför måste själva arbetet med upphandlingen ske över
            längre tider och mer spritt över åren. Det är något vi gör.
          </note>
          <note>
            De pengar vi har tillfört har vi dock redan sett effekt av. Där
            har man nämligen jobbat med de behov som finns, och det har gjort
            att vi har mycket bättre punktlighet i dag än vad vi hade för
            ett antal år sedan.
          </note>
          <note>
            Könsselektiva aborter
          </note>
          <note type="speaker">
            Anf. 53 JULIA KRONLID (SD):
          </note>
          <note>
            Fru talman! Min fråga går till socialminister Göran Hägglund.
          </note>
          <note>
            Förra året antogs resolution 1829 i Europarådet, vilken innebär
            att alla medlemsstater uppmanas att införa åtgärder för att motverka
            könsselektiva aborter. Enligt uppgift från det danska abortrådet
            samt läkare i Danmark förekommer det att danska kvinnor åker till
            Sverige för att genomföra en könsselektiv abort när det inte längre
            är möjligt i Danmark. I Sverige är det möjligt med fri abort fram
            till graviditetsvecka 18.
          </note>
          <note>
            Socialministern har själv tidigare varit drivande i införandet
            av abortturism men samtidigt uttalat sig kritiskt mot könsselektiva
            aborter i Sverige. Hur ser socialminister Göran Hägglund på att
            Sverige har blivit ett turistmål för könsselektiv abort och därmed
            bidrar till att direkt motverka en resolution som är antagen i
            Europarådet?
          </note>
          <note type="speaker">
            Anf. 54 Socialminister GÖRAN HÄGGLUND (KD):
          </note>
          <note>
            Fru talman! Vi kan se att det i vissa länder runt om i världen
            föds betydligt färre flickebarn än gossar. Det är länder som Kina
            eller Indien. Det är en utveckling jag tror att många av oss förfäras
            inför. Vi vill inte se att människor sorteras bort på grund av
            sitt kön.
          </note>
          <note>
            I Sverige har vi en abortlagstiftning där man inte behöver uppge
            något skäl för aborten fram till en viss vecka. Det gör att skälen
            aldrig registreras; vi vet inte varför aborterna äger rum. Det
            vi som politiker kan göra är att så långt som möjligt förebygga
            oönskade graviditeter och därmed aborter. Det är detta arbete
            regeringen lägger ned mycket möda på, tillsammans med landsting
            och kommuner.
          </note>
          <note>
            När det gäller de uppgifter som kom från Danmark med braskande
            rubriker är det väldigt svårt att säga hur stor mängden är. Det
            finns ingenting som tyder på att det är särskilt många kvinnor.
          </note>
          <note type="speaker">
            Anf. 55 JULIA KRONLID (SD):
          </note>
          <note>
            Fru talman! Då tolkar jag svaret om uppmärksamheten kring de
            danska kvinnorna som att det inte finns något som tyder på att
            det är särskilt många. Det svaret är jag inte särskilt nöjd med.
            Jag har hört nyheter om att det även kan gälla norska kvinnor
            eller kvinnor från andra länder, så det är en fråga vi ändå måste
            reflektera över.
          </note>
          <note>
            Jag undrar om socialministern trots allt kan instämma något i
            att det blir en svår kombination i och med det faktum att vi har
            den mest liberala abortlagstiftningen inom Norden och EU och samtidigt
            erbjuder medborgare från andra länder att komma hit och genomgå
            en abort. Det kan innebära att vi urholkar andra länders lagstiftning.
            Dessa länder kanske har skapat sin lagstiftning för att tillgodose
            den resolution som kom från Europarådet, där man ställer sig kritisk
            till könsselektiva aborter. Den resolutionen är inte bara riktad
            till länder inom Europarådet som har problem med flickaborter
            i hög grad, utan den är också riktad till Sverige och till Norden.
          </note>
          <note>
            Min fråga är: Vad kommer socialminister Göran Hägglund att göra
            för att Sverige ska ställa upp på resolutionen och för att våra
            möjligheter till abort inte ska motverka resolutionen?
          </note>
          <note type="speaker">
            Anf. 56 Socialminister GÖRAN HÄGGLUND (KD):
          </note>
          <note>
            Fru talman! Europarådets resolution är inte bindande för länder.
            Vi har naturligtvis den ordningen att riksdagen fattar beslut
            om de svenska lagarna, och andra länder fattar beslut om sina
            lagar.
          </note>
          <note>
            Jag skriver inte under på beskrivningen att Sverige har den mest
            liberala abortlagstiftningen i Europa om man ser till tillämpningen
            runt om i länderna.
          </note>
          <note>
            De rubriker som vi kunde se för en kort tid sedan förefaller
            inte ha täckning i verkligheten, alltså att det skulle vara en
            massiv flykt till Sverige av danska kvinnor. Det problemet förefaller
            vara ganska litet.
          </note>
          <note>
            Jag säger som jag har sagt tidigare. Jag tycker att det är väldigt
            olyckligt om vi hamnar i en situation där flickfoster sorteras
            bort. Jag tycker att det är någonting som inte ska hända.
          </note>
          <note>
            Men vi har den abortlagstiftning vi har, och den lagstiftningen
            kommer jag att fortsätta att försvara. Jag tror att vägen framåt
            är att undvika oönskade graviditeter.
          </note>
          <note>
            Frihandeln
          </note>
          <note type="speaker">
            Anf. 57 HANS ROTHENBERG (M):
          </note>
          <note>
            Fru talman! I tider när det är lågkonjunktur världen över spelar
            frihandeln, handeln mellan länder, desto större roll. Det kan
            synas självklart för oss i Sverige att vi ska handla med våra
            grannar både när och fjärran. Vid världshandelsorganisationen
            WTO:s möte i Genève i slutet på förra veckan diskuterades frihandeln
            över världen mycket och hur man kan underlätta kontakter.
          </note>
          <note>
            Världen sätter stor tillit till de fyra BRIC-länderna, de som
            står för så mycket tillväxt. Det anmärkningsvärda på detta möte
            var att varken Brasilien eller Ryssland, som är nyinvalda, var
            närvarande. Det var inte USA heller. Kina och Indien motsatte
            sig resolutionen om att ta med klimataspekter i handeln.
          </note>
          <note>
            Jag skulle vilja höra handelsminister Ewa Björlings kommentar
            till detta och vad Sverige kan göra för att få BRIC-länderna på
            banan.
          </note>
          <note type="speaker">
            Anf. 58 Statsrådet EWA BJÖRLING (M):
          </note>
          <note>
            Fru talman! Tack, Hans Rothenberg, för en viktig fråga!
          </note>
          <note>
            Jag har inte riktigt samma uppfattning om de möten som vi har
            deltagit i. Där har såväl USA, Kina, Indien, Ryssland och Brasilien
            som alla andra viktiga stora spelare varit med. Men vi noterade
            vid det senaste tillfället att parlamentariker från vissa länder
            inte deltog i forumet. Vi tror naturligtvis att en diskussion
            där alla parlament är med är den bästa diskussionen.
          </note>
          <note>
            Det ser väldigt mörkt ut när vi talar om multilaterala frihandelsavtal
            i WTO i dag. Frågan är vad som händer i framtiden. WTO ska snart
            byta chef. Vem kommer den framtida chefen att vara, och från vilken
            världsdel kommer den personen? Vad kommer man att prioritera?
          </note>
          <note>
            Möjligtvis blir det något slags miniavslut på ett stort multilateralt
            avtal. Jag tror att det är där som det är mest realistiskt att
            landa just nu. Men för den skull är det också viktigt att driva
            bilaterala förhandlingar under tiden.
          </note>
          <note type="speaker">
            Anf. 59 HANS ROTHENBERG (M):
          </note>
          <note>
            Fru talman! Tack för svaret! Det är just så det ser ut i världen
            nu. I väntan på att Doharundan ska börja röra sig så sakta skapar
            länder bilaterala avtal. Det bästa för världen vore väl om man
            kunde komma till ett gemensamt internationellt avtal. Det skulle
            också bidra mycket till att få både miljö- och klimataspekterna
            med på banan.
          </note>
          <note>
            Jag undrar: Hur ser handelsministern på möjligheterna att genomföra
            en Doharunda, som nu fyller tio år eller någonting sådant, eller
            att kanske göra ett helt nytt omtag? Vad skulle världen må bäst
            av?
          </note>
          <note type="speaker">
            Anf. 60 Statsrådet EWA BJÖRLING (M):
          </note>
          <note>
            Fru talman! Det finns flera alternativa vägar att gå, och en
            sådan tog vi upp på Bali 2007 vid det stora handelsministermötet.
            Det handlade om ett grönt frihandelsavtal, alltså att underlätta
            för varor, tjänster och teknologier som är miljövänliga, helt
            enkelt att göra det enklare och billigare för människor att välja
            grönt.
          </note>
          <note>
            Då var det inte ett särskilt stort gensvar. Det har nu ökat,
            inte minst bland EU-länder. Jag tycker att det vore en utmärkt
            idé att föra fram vid nästa stora ministermöte på Bali i december
            2013. Tid finns att arbeta upp momentum för detta.
          </note>
          <note>
            Under tiden gäller det att fortsatt driva bilaterala förhandlingar,
            vilket vi nu gör inom EU, där vi förhoppningsvis snart kan öppna
            för förhandlingar med Japan. Vi kommer snart att avsluta med Kanada
            och med Singapore. Vi jobbar med Indien. Vi håller dessutom på
            att diskutera om vi ska ta steget att börja föra förhandlingar
            mellan EU och USA. Det finns många andra vägar att gå för enklare
            handel i världen under tiden.
          </note>
          <note>
            Utbyggnaden av solenergi
          </note>
          <note type="speaker">
            Anf. 61 JENS HOLM (V):
          </note>
          <note>
            Fru talman! Jag har en fråga till energiminister Anna-Karin Hatt.
          </note>
          <note>
            Hundratals personer rapporterar till tidningen Ny Teknik att
            de producerar sin el själva. Den absoluta merparten gör det med
            hjälp av solceller. Till tidningen säger Anna-Karin Hatt: Detta
            visar att det finns ett stort intresse för solel. Exakt så är
            det förstås. Över tusen personer väntar i dag hos Energimyndigheten
            på installationsbidrag för solceller.
          </note>
          <note>
            Men regeringen föreslår nedskärningar på solenergin. Man lägger
            60 miljoner kronor nästa år men bara 50 miljoner kronor de kommande
            åren på stöd till solceller. Det separata solvärmebidraget har
            regeringen avskaffat. Man kan undra vad solenergin har gjort för
            ont.
          </note>
          <note>
            Därför vill jag fråga energiministern: Vilka nya åtgärder ämnar
            ministern vidta för att främja utbyggnaden av solenergi i Sverige?
          </note>
          <note type="speaker">
            Anf. 62 Statsrådet ANNA-KARIN HATT (C):
          </note>
          <note>
            Fru talman! Tack för frågan, Jens Holm!
          </note>
          <note>
            Det stämmer att det i Sverige finns ett växande intresse för
            småskalig el, inte bara solel utan också andra småskaliga lösningar.
            Det visar att det finns många konsumenter som vill ta saken i
            egna händer, som vill vara med och göra en egen insats för att
            ställa om till ett hållbart energisystem.
          </note>
          <note>
            Det var bakgrunden till att regeringen i budgeten nu i höst bestämde
            sig för att inte avsluta solcellsstödet, som det var tänkt det
            skulle ha avslutats i och med december 2012 utan att i stället
            förlänga solcellsstödet till och med 2016, i fyra år till.
          </note>
          <note>
            Det är för denna typ av stöd en ovanligt lång tidsperiod. Det
            är sällan som vi i förväg säger att ett sådant stöd ska finnas
            på plats så lång tid framöver. Men de kommande fyra åren kommer
            vi att satsa 210 nya miljoner just för att kunna möta och stötta
            de svenskar som nu står i begrepp att investera i småskaliga solelanläggningar.
          </note>
          <note type="speaker">
            Anf. 63 JENS HOLM (V):
          </note>
          <note>
            Fru talman! I det så kallade jobbmanifestet från valrörelsen
            2010 som de borgerliga partierna hade tillsammans står det på
            s. 37: Ytterligare insatser görs för att stimulera utvecklingen
            av solceller och solvärme.
          </note>
          <note>
            Då undrar jag: Vilka ytterligare insatser gör regeringen för
            att stimulera solceller och solvärme som man lovade i valmanifestet?
          </note>
          <note>
            Solvärmebidraget är avskaffat. I dag ligger installationsstödet
            för solceller på 60 miljoner kronor. Det ligger kvar på 60 miljoner
            kronor nästa år, men för de kommande åren drar man ned stödet.
            Det låter inte som ytterligare insatser. Det låter som rena nedskärningar,
            Anna-Karin Hatt.
          </note>
          <note type="speaker">
            Anf. 64 Statsrådet ANNA-KARIN HATT (C):
          </note>
          <note>
            Fru talman! Solcellsstödet är, precis som alla andra sådana här
            teknikriktade stöd, tillfälliga insatser. Riksdagen hade beslutat
            att solcellsstödet skulle avvecklas efter den sista december i
            år. Det skulle inte ha varit en krona till nya solceller vare
            sig nästa år, året därefter eller hela vägen fram till 2016.
          </note>
          <note>
            Det har regeringen nu ändrat på. Vi har lagt förslag till riksdagen
            om att förlänga detta stöd i fyra år, att satsa 210 nya miljoner
            just för att kunna möta engagemanget, just för att fortsätta att
            hålla solelstekniken under armarna till dess den kan stå på egna
            ben.
          </note>
          <note>
            Precis detta har vi gjort med solvärme tidigare. Det har funnits
            ett solvärmestöd som vi från regeringens sida beslutade att lägga
            förslag om att avveckla när vi såg att den tekniken kunde stå
            på egna ben.
          </note>
          <note>
            Det är precis så den här typen av teknikriktade stöd måste fungera.
            Vi går in under en tid för att hålla en teknik under armarna,
            men när den bär sig och kan stå på egna ben ska vi dra bort den
            typen av stöd. Vi ska inte i onödan använda skattebetalarnas pengar
            till att subventionera vissa tekniker.
          </note>
          <note>
            Post Nord
          </note>
          <note type="speaker">
            Anf. 65 LARS JOHANSSON (S):
          </note>
          <note>
            Fru talman! För ungefär ett år sedan beslutade riksdagen att
            ta tillbaka bemyndigandet för regeringen att sälja Post Nord eller
            börsintroducera bolaget. Sedan dess har de arbetat för att utveckla
            verksamheten och skapa nya jobb för de anställda med tanke på
            att brevmarknaden har gått ned.
          </note>
          <note>
            Nu visar det sig att en annan statlig myndighet, Post- och telestyrelsen,
            ställer mycket tydliga krav på Post Nord att de ska öppna upp
            sina affärsavtal och offentliggöra rabatter och liknande som de
            har på marknaden. Det hämmar företagets möjlighet att agera på
            en öppen postmarknad i Sverige.
          </note>
          <note>
            Då är min fråga till ansvarigt statsråd: Vad avser statsrådet
            att göra för att förhindra PTS att ställa den här typen av krav
            på Post Nord?
          </note>
          <note type="speaker">
            Anf. 66 Statsrådet ANNA-KARIN HATT (C):
          </note>
          <note>
            Fru talman! Jag kan svara på den frågan även om jag inte är ansvarigt
            statsråd för Posten. Det ansvariga statsrådet Peter Norman är
            tyvärr inte närvarande vid just den här frågestunden. Däremot
            är jag ansvarig för Post- och telestyrelsen och kan möjligen med
            den utgångspunkten göra några reflexioner på den här frågan.
          </note>
          <note>
            Postmarknaden är ett exempel på en situation där regeringen har
            både en roll som reglerare och en roll i egenskap av ägare av
            bolaget Posten. I egenskap av reglerare vilket är det jag kan
            kommentera här är det extremt viktigt att vi från statens sida
            ser till att ha förutsättningar för en fungerande konkurrens på
            postmarknaden.
          </note>
          <note>
            Som ni vet finns det ett par aktörer som bedriver postverksamhet
            i Sverige. Det har inte minst i storstadsområdena lett till att
            vi har fått en värdefull pris- och servicekonkurrens som kommer
            konsumenterna till del. En förutsättning för att ha den konkurrensen
            är förstås att det finns transparens i de villkor, avgifter och
            andra förutsättningar som finns kring de bolag som opererar på
            marknaden, för annars fungerar inte konkurrensen.
          </note>
          <note type="speaker">
            Anf. 67 LARS JOHANSSON (S):
          </note>
          <note>
            Fru talman! Tack så mycket för svaret, även om jag tycker att
            statsrådet gled undan huvudfrågan. Post Nord har faktiskt ett
            samhällsuppdrag att se till att postverksamheten fungerar i hela
            landet. Då är det viktigt att de också har möjlighet att agera
            i storstäderna, där det finns många olika former av postverksamhet,
            så att man inte låter enbart privata aktörer agera där, för då
            kommer staten att tvingas subventionera Post Nord för att företaget
            ska kunna upprätthålla sitt samhällsuppdrag för hela landet.
          </note>
          <note>
            Den poängen måste man se när man tittar på möjligheterna för
            Post Nord att utvecklas och kunna ge jobb för de människor som
            successivt får lämna posten på grund av att marknaden för brevförsändelser
            av olika slag minskar. Det är närmare 24 600 anställda för närvarande.
            Det är viktigt att de ges samma möjligheter som andra företag
            på postmarknaden.
          </note>
          <note>
            Varför ska det här företaget offentliggöra sina affärsplaner,
            medan andra privata aktörer inte behöver göra det? Det blir ju
            osund konkurrens. Det är inte konkurrens på lika villkor.
          </note>
          <note type="speaker">
            Anf. 68 Statsrådet ANNA-KARIN HATT (C):
          </note>
          <note>
            Fru talman! Vi har sedan ett antal år tillbaka tack och lov,
            skulle jag vilja säga avskaffat Postens monopol i Sverige. Men
            Posten är fortfarande den helt dominerande aktören på den svenska
            postmarknaden. Den som kommer näst därefter är Bring Citymail,
            som i vissa delar av landet tar upp värdefull konkurrens med Posten,
            till konsumenternas nytta.
          </note>
          <note>
            Intrycket att Post Nord och Posten inte skulle finnas i svenska
            storstadsområden tror jag knappast någon känner igen sig i. Gå
            runt i vilken stadsmiljö som helst, så ser man att de som är absolut
            dominerande också i stadsområdena är Posten, både när det gäller
            distribution av brev och när det gäller paket.
          </note>
          <note>
            När det finns en dominerande aktör på marknaden och man från
            regleringshåll vill se till att få en fungerande konkurrens är
            det extremt viktigt att vi ställer krav på att det finns en transparens
            i prissättningen och att det är möjligt att se vilka avgifter
            företaget tar ut, så att konkurrensen kan fungera. Det gäller
            på postmarknaden, det gäller på telemarknaden och det gäller på
            alla de tidigare monopolmarknader där vi har avreglerat men där
            det fortfarande finns en dominerande aktör.
          </note>
          <note>
            Vårdyrkets attraktivitet
          </note>
          <note type="speaker">
            Anf. 69 FREDRIK MALM (FP):
          </note>
          <note>
            Fru talman! Jag vill ställa en fråga till socialminister Göran
            Hägglund i ett ämne som är väldigt angeläget för mitt eget parti,
            Folkpartiet, men också för socialministerns parti, Kristdemokraterna.
          </note>
          <note>
            Vi står inför en generationsväxling på arbetsmarknaden. Det sker
            samtidigt som de demografiska förändringarna leder till att allt
            färre människor ska försörja allt fler. En åldrande befolkning
            ställer också stora krav på välfärdssektorn, framför allt inom
            vården. Samtidigt blir vårdyrket allt mindre attraktivt, och nyrekryteringen
            haltar enligt en hel del studier.
          </note>
          <note>
            Med anledning av detta vill jag fråga socialministern om han
            avser att vidta några åtgärder för att göra vårdyrket mer attraktivt.
          </note>
          <note type="speaker">
            Anf. 70 Socialminister GÖRAN HÄGGLUND (KD):
          </note>
          <note>
            Fru talman! Tack, Fredrik Malm, för en viktig fråga!
          </note>
          <note>
            Det här är en fråga som diskuteras bland annat inom regeringens
            framtidskommission. Ett av de teman när det gäller framtida utmaningar
            som berörs där handlar om just den demografiska utvecklingen och
            effekterna på arbetsmarknaden. Vi har kurvor som visar att vi
            kommer att vara fler som är gamla på samma gång ungefär, samtidigt
            som vi kommer att ha väldigt många som avgår från arbeten inom
            välfärdssektorn, precis som Fredrik Malm säger.
          </note>
          <note>
            Jag tycker att vi ska möta detta på åtminstone tre olika sätt.
            Det ena handlar om att arbetsgivarna på de här områdena måste
            bli mer aktiva och säkerställa goda villkor som gör detta till
            attraktiva arbetsplatser.
          </note>
          <note>
            Det andra tror jag handlar om att förändra och förbättra utbildningarna
            på området. Där gör utbildningsminister Jan Björklund en del saker
            ytterligare för att förstärka.
          </note>
          <note>
            Det tredje som jag vill säga är att fler unga måste välja yrkesinriktning
            efter var det finns en möjlighet att få jobb, och här finns det
            möjlighet att få jobb.
          </note>
          <note type="speaker">
            Anf. 71 FREDRIK MALM (FP):
          </note>
          <note>
            Fru talman! Tack till socialminister Göran Hägglund för svaret!
          </note>
          <note>
            Det finns även en annan aspekt av detta som är oerhört viktig
            i ett land som Sverige, som är ett stort land med många människor.
            Vi blir allt fler. En del bor i större städer, medan andra bor
            på mindre orter. Det finns socioekonomiska skillnader. Det är
            oerhört viktigt att inte bara vården utan hela hälsosektorn och
            hela välfärden är likvärdig i hela landet.
          </note>
          <note>
            Det finns en stor risk om vi inte klarar utmaningen att göra
            vårdyrket mer attraktivt att det kommer att hota likvärdigheten
            för vården i hela Sverige.
          </note>
          <note>
            Ser socialministern den risken, och hur kan man möta detta? Finns
            det några särskilda åtgärder?
          </note>
          <note type="speaker">
            Anf. 72 Socialminister GÖRAN HÄGGLUND (KD):
          </note>
          <note>
            Fru talman! Det är precis som Fredrik Malm säger. I de framtidsscenarier
            som har skissats ser man att vi möjligen kommer att ha något lättare
            i de stora städerna att rekrytera personal till vård- och omsorgssektorn,
            medan det kommer att vara bekymmer i de mer glest befolkade delarna
            av Sverige, där de yngre kanske drar från hemorten och det blir
            en äldre befolkning kvar, vikande skattekraft och så vidare.
          </note>
          <note>
            Då finns det en del viktiga, stabila åtgärder som vi alltid måste
            tänka in i det sammanhanget. Det handlar om en fungerande skatteutjämning
            som säkrar resurser i alla delar av landet och självklart nya
            och växande företag. Men jag tror att vi kommer att behöva tänka
            ytterligare kring detta.
          </note>
          <note>
            Inte minst ligger det ett ansvar på kommuner och landsting som
            arbetsgivare att fundera över: Hur gör vi vår sektor mer attraktiv
            i en dragkamp om arbetskraft som väntar om hörnet, även om det
            känns främmande i dag? Hur får vi fler unga personer att välja
            vård och omsorg? Där kommer ju många av framtidens arbeten att
            finnas.
          </note>
          <note>
            It-kapacitetsutredning
          </note>
          <note type="speaker">
            Anf. 73 MONICA GREEN (S):
          </note>
          <note>
            Fru talman! Jag har en fråga till it-minister Anna-Karin Hatt.
            Ett av sätten att få bukt med massarbetslösheten i Sverige är
            goda kommunikationer. Ett viktigt kommunikationssätt är it-infrastruktur.
            Det är inte bara viktigt utan nödvändigt för att hela Sverige
            ska kunna leva, med väl fungerande och snabba it-lösningar.
          </note>
          <note>
            Trots att vi har satsat länge på bredbandsutbyggnad får vi ändå
            höra att det inte fungerar ute på fältet. Det finns brist på it-tekniker.
            Det finns ingen riktig standard. Det finns ingen riktig vetskap
            om vart linorna egentligen går. En del kallar detta vilda västern.
          </note>
          <note>
            Beträffande andra kommunikationssätt har Trafikverket gjort en
            kapacitetsutredning. Kan Anna-Karin Hatt tänka sig att göra en
            it-kapacitetsutredning?
          </note>
          <note type="speaker">
            Anf. 74 Statsrådet ANNA-KARIN HATT (C):
          </note>
          <note>
            Fru talman! Tack för frågan från Monica Green! Det stämmer att
            utbyggnaden av den digitala infrastrukturen verkligen är en viktig
            framtidsfråga för Sverige. Det är en viktig fråga som kommer att
            avgöra stora delar av landets möjligheter att växa och utvecklas,
            så att vi kan ha likvärdiga villkor oavsett var vi bor i landet.
          </note>
          <note>
            Vi gör därför stora insatser från regeringen på olika sätt för
            att göra det här möjligt. I och med budgeten föreslår vi en hel
            bredbandsmiljard för att bygga ut bredband i delar av landet där
            operatörerna inte bygger ut.
          </note>
          <note>
            I Bredbandsforum, som Monica Green väl känner till, arbetar vi
            tillsammans med operatörerna för att undanröja de hinder som kan
            finnas på vägen.
          </note>
          <note>
            Samtidigt ser vi till att frigöra alltmer spektrum i luften för
            att kunna bygga ut det mobila bredbandet så att vi kan täcka de
            delar av landet där det fysiska bredbandet inte räcker.
          </note>
          <note>
            Allt det här kommer att räcka långt. Frågan är: Hur långt? Jag
            planerar att framöver låta en utredare titta på: Hur långt räcker
            marknadens insatser? Hur långt räcker de saker som vi redan gör,
            och hur mycket ytterligare kan vi komma att behöva göra framöver
            för att hela landet ska ha bredband i världsklass?
          </note>
          <note type="speaker">
            Anf. 75 MONICA GREEN (S):
          </note>
          <note>
            Fru talman! En miljon människor står fortfarande utanför it-samhället
            i Sverige. Ett av skälen det finns fler skäl är att det inte finns
            riktigt bra fungerande it-lösningar och bredbandslösningar.
          </note>
          <note>
            Då tycker jag inte att man kan vara nöjd med sakernas tillstånd
            och med hur det ser ut i dag, utan då bör man titta in i framtiden.
            Vad kan vi göra mer? Behöver det utbildas fler it-tekniker? Vi
            hör att det behövs. Behöver det göras en standard inom it-lösningar,
            som det finns inom elsektorn? Behöver det göras en ytterligare
            kartläggning?
          </note>
          <note>
            Är svaret på min fråga att det faktiskt ska tillsättas en kapacitetsutredning,
            eller var det något annat som Anna-Karin Hatt skulle tillsätta?
          </note>
          <note type="speaker">
            Anf. 76 Statsrådet ANNA-KARIN HATT (C):
          </note>
          <note>
            Fru talman! Jag funderar nu på hur vi kan forma ett uppdrag till
            en utredning som ska få titta på: Hur långt tar marknadens aktörer
            och deras investeringar oss på vägen mot att hela landet har bredband
            i världsklass?
          </note>
          <note>
            Det handlar om vägen mot bredbandsstrategins mål att 90 procent
            av alla svenskar och alla företag ska ha minst 100 megabit per
            sekund senast 2020. Vi behöver få en fingervisning om: Hur långt
            räcker marknadskrafterna till? Och hur stor insats behöver vi
            gå in med från det offentligas håll?
          </note>
          <note>
            Monica Green hävdar att det inte finns bra bredband i Sverige.
            Då är det märkligt att Sverige i mätning efter mätning just när
            det gäller it-tillgång, it-mognad, utbyggnadshastighet och täckningsgrad
            faktiskt placerar sig i den internationella toppen.
          </note>
          <note>
            Det betyder inte att vi inte har utmaningar. Det betyder inte
            att vi inte behöver investera mer. Det behöver vi göra, inte minst
            för att öka täckningen, öka kapaciteten i näten och se till att
            det finns tillräckligt mycket utrymme i näten för att möta alla
            dessa smarta telefoner och alla tjänster som vi nu använder i
            de mobila näten.
          </note>
          <note>
            Traumatiserade flyktingar i Sverige
          </note>
          <note type="speaker">
            Anf. 77 LOTTA HEDSTRÖM (MP):
          </note>
          <note>
            Fru talman! Jag vill ställa frågan till Göran Hägglund i egenskap
            av socialminister men också som företrädare för regeringen, för
            det jag vill fråga om har bäring på många utgiftsområden.
          </note>
          <note>
            Det handlar om torterade, tortyrskadade, traumatiserade och krigsskadade
            flyktingar som kommer till Sverige. En tumregel säger att ungefär
            en tredjedel av de ca 30 000 som har kommit per år under de senaste
            1012 åren har skador i en omfattning som gör att de är handikappande.
          </note>
          <note>
            Det är koncentrationssvårigheter, sömnsvårigheter och ett existentiellt
            lidande. Tilltron och tilliten till medmänniskor är så oerhört
            skadad att det också blir ett stort integrationsproblem förutom
            ett vårdproblem.
          </note>
          <note>
            Det här är någonting som är väldigt lite känt i Sverige och som
            inte riktigt är omhändertaget av vårdapparaten. Det finns ideella
            aktörer, Röda Korset med flera, som bedriver sådan här vård. Den
            är ganska högt specialiserad, så det är också en kompetensutvecklingsfråga.
          </note>
          <note>
            Frågan är: Är du som socialminister beredd att titta över det
            här behovet för att kunna sätta i siffror vad det skulle behövas
            för tillskott?
          </note>
          <note type="speaker">
            Anf. 78 Socialminister GÖRAN HÄGGLUND (KD):
          </note>
          <note>
            Fru talman! Tack, Lotta Hedström, för den frågan! Det är precis
            som Lotta Hedström säger. En hel del av de personer som kommer
            till Sverige kommer av flyktingskäl. En del kommer från de mest
            förfärliga förhållanden som man över huvud taget kan tänka sig
            och har med sig väldigt svåra skador som inte alltid syns utifrån
            men som de bär med sig inombords och som kan hämma alla möjligheter
            att leva ett innehållsrikt liv, helt enkelt, i vårt land.
          </note>
          <note>
            Jag har varit och tittat på en del av de här verksamheterna,
            och jag vet att det är oerhört resurskrävande. Det är ofta en
            långvarig behandling av människor som är väldigt trasiga.
          </note>
          <note>
            I Sverige har vi inte på mycket lång tid haft erfarenheter av
            krig där vi själva har drabbats, vilket vi ska vara tacksamma
            för. Därför behöver det byggas upp mer omkring detta.
          </note>
          <note>
            Jag är förstås villig att titta ytterligare på hur vi kan förstärka
            vården av de här personerna.
          </note>
          <note type="speaker">
            Anf. 79 LOTTA HEDSTRÖM (MP):
          </note>
          <note>
            Fru talman! Vad bra! Jag är väldigt glad för att höra det svaret.
            Välkommen att titta på de verksamheter som finns i landet!
          </note>
          <note>
            Det är också intressant ur ett barn- och ungdomsperspektiv. Många
            av de unga människor som vi ser i dag, som uppträder väldigt vilset
            och ibland felaktigt får diagnosen adhd, är egentligen det man
            kallar sekundärtraumatiserade. De lever alltså i familjer där
            någon av eller båda föräldrarna kommer från en flyktingsituation,
            ett trauma, och inte fungerar som föräldrar och inte kan ge det
            stöd som barnen behöver. Är ministern också beredd att utvidga
            det till ett barn- och ungdomsperspektiv?
          </note>
          <note type="speaker">
            Anf. 80 Socialminister GÖRAN HÄGGLUND (KD):
          </note>
          <note>
            Fru talman! Jag tycker att det ligger i sakens natur att barn
            verkligen inte bör vänta längre eller behandlas annorlunda än
            vuxna, utan det känns snarare mer angeläget. Det är angeläget
            i alla fall.
          </note>
          <note>
            Ett problem i sammanhanget är att många finns utspridda över
            landet, och det är svårt att upprätthålla så här specialiserad
            vård över hela Sverige. Det behövs sannolikt centrum där man är
            duktigare än vad man är på andra ställen för att kunna ge bästa
            möjliga vård och behandling av de här personerna.
          </note>
          <note>
            Men här har vi ett ansvar tillsammans med landstingen för att
            kunna utveckla den här vården. Jag tror att det är ekonomiskt
            klokt. Framför allt är det ett medmänskligt ansvar.
          </note>
          <note>
            Brukaravgifter som finansiering av infrastrukturen
          </note>
          <note type="speaker">
            Anf. 81 ANDERS AHLGREN (C):
          </note>
          <note>
            Fru talman! Jag skulle vilja rikta mig till infrastrukturministern.
            Det gäller en fråga om brukaravgifter på järnväg.
          </note>
          <note>
            Skälet till det är att läget är totalt förvirrat just nu. Trafikverkets
            uppfattning är att det inte är legalt med brukaravgifter. Fristående
            utredare som har tittat på frågan, med lång erfarenhet från Järnvägsstyrelsen,
            säger att de inte ser något hinder. Frågan är inte prövad av Transportstyrelsen
            som har att granska Trafikverkets regelverk. Och i infrastrukturpropositionen,
            s. 61, står det:
          </note>
          <note>
            Regeringen utesluter inte att det på sikt kan bli aktuellt även
            med järnvägsinvesteringar som finansieras med lån som återbetalas
            med brukaravgifter.
          </note>
          <note>
            Vidare står det: Innan det kan bli aktuellt att finansiera en
            järnvägsinvestering helt eller delvis med förhöjda avgifter enligt
            denna bestämmelse behövs dock en fördjupad analys av den aktuella
            regleringen.
          </note>
          <note>
            Frågan är: Vilken ambition har infrastrukturministern när det
            gäller att använda brukaravgifter som medfinansieringsform för
            större infrastrukturprojekt?
          </note>
          <note type="speaker">
            Anf. 82 Statsrådet CATHARINA ELMSÄTER-SVÄRD (M):
          </note>
          <note>
            Fru talman! När det gäller just investeringar i infrastruktur
            känner vi igen oss alltmer i fråga om att det har förekommit under
            lång tid när det gäller vägsidan. Det har också specialiserats
            så att det är tillåtet att ta ut just brukaravgifter på EU-nivå
            när det gäller broar och tunnlar. Men frågan har också mer och
            mer börjat ställas när det gäller järnvägen.
          </note>
          <note>
            Det finns egentligen redan i dag en möjlighet till brukaravgift,
            men vi kanske är vana att höra det vid namnet banavgift. Men det
            förutsätter att det gäller hela järnvägssystemet, alla som använder
            det. Ska man ta ut det här ska det också egentligen vara en ny
            och kanske separat sträcka.
          </note>
          <note>
            Där har väl diskussionerna handlat om huruvida det ska vara på
            det redan befintliga, där man gör reinvesteringar, eller om det
            ska vara för nyinvesteringar.
          </note>
          <note>
            Vi ska också vara medvetna om att det just nu pågår en översyn
            på EU-nivå när det gäller prissättning på järnväg. Man håller
            på och tittar på ett recast-direktiv där man ska se över vad som
            ska gälla framöver. För behoven kommer att fortsätta att finnas
            kvar.
          </note>
          <note type="speaker">
            Anf. 83 ANDERS AHLGREN (C):
          </note>
          <note>
            Fru talman! Om jag får önska något är det att ministern inte
            slår igen dörren. Jag är på det sättet tacksam för svaret.
          </note>
          <note>
            Får vi inte använda brukaravgifter ser jag väldigt få möjligheter
            för Sverige att vara med och finansiera stora infrastrukturprojekt.
            Vi har ingen befolkningskraft som kan skatta fram pengarna. Vi
            har inte någon stor täthet av trafik som gör att vi kan ta fram
            trängselavgifter. Därmed finns det väldigt få möjligheter att
            tillskjuta pengar när anslagen inte räcker.
          </note>
          <note>
            Därför undrar jag: När kan vi förvänta oss en fördjupad analys?
          </note>
          <note type="speaker">
            Anf. 84 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Det är riktigt som Anders Ahlgren säger att vi i
            den senaste infrastrukturpropositionen har uttryckt att vi vill
            titta lite mer på brukaravgifter. Vi ska också vara medvetna om
            att den lagstiftning som gäller för järnväg är rätt föråldrad.
          </note>
          <note>
            Samtidigt befinner vi oss i en tid där EU talar om en gemensam
            marknad med den fria rörligheten. Vi håller mer och mer på att
            harmonisera. Vi har till exempel Tyskland som jobbar med en finansieringsprincip.
            De tar ut en del för slitage plus lite grann till för att kunna
            bekosta nya investeringar. Därav har vi en låg banavgift.
          </note>
          <note>
            Just för att det pågår en översyn av hur man ska jobba med prissättning
            för järnväg vill vi gärna ha med det i vår analys. Vi skulle vilja
            hitta en lösning där även brukaravgifter på järnväg kan vara framkomligt
            i framtiden.
          </note>
          <note>
            Arbetslösheten bland personer med funktionshinder
          </note>
          <note type="speaker">
            Anf. 85 LENNART AXELSSON (S):
          </note>
          <note>
            Fru talman! Precis som Patrik Björck sade i första frågan ökar
            varslen och antalet arbetslösa runt om i Sverige. Inte minst i
            mitt eget hemlän Örebro har vi sett varsel komma de senaste veckorna
            i ganska stor omfattning. Arbetslösheten totalt ligger någonstans
            på 8 procent, och ungdomsarbetslösheten ligger på 25 procent.
          </note>
          <note>
            En grupp som man nästan aldrig talar om är gruppen med funktionsnedsättningar.
            Där ligger arbetslösheten i dag på runt 50 procent. Det är bevisligen
            så att den politik som har förts de senaste sex åren huvudsakligen
            har handlat om skattesänkningar och försämrade socialförsäkringar.
            Det har inte löst dessa problem.
          </note>
          <note>
            Min fråga till Göran Hägglund är: Vilka besked har Göran Hägglund
            att ge till de grupper som nu står utanför arbetsmarknaden?
          </note>
          <note type="speaker">
            Anf. 86 Socialminister GÖRAN HÄGGLUND (KD):
          </note>
          <note>
            Fru talman! Jag tror att Lennart Axelsson gör det oerhört enkelt
            för sig när han beskriver tillvaron på det sätt som han nu gör.
          </note>
          <note>
            Detta har varit en grupp som stått vid sidan av arbetsmarknaden
            i alltför stor utsträckning under väldigt lång tid. Vi vet att
            dagens hårt trimmade arbetsorganisationer ofta går ut över personer
            som inte är fullt presterande. Det finns allt mindre utrymme för
            personer som inte upplevs prestera till hundra procent.
          </note>
          <note>
            Det är ett bekymmer som är utomordentligt stort. Vi som finns
            i den offentliga sektorn och disponerar arbetsplatser på den statliga
            nivån, landstingsnivån och den kommunala nivån borde ta ett större
            ansvar än vad vi gör. Där är det sämre än vad det är på betydande
            delar av den privata arbetsmarknaden. Också där finns det förstås
            brister.
          </note>
          <note type="speaker">
            Anf. 87 LENNART AXELSSON (S):
          </note>
          <note>
            Fru talman! När man talar om funktionshindersfrågor över huvud
            taget handlar den stora frågan om tillgänglighet eller inte tillgänglighet
            i samhället. Där finns det två saker som är mycket viktiga att
            ta tag i och där vi tycker att regeringen har varit alldeles för
            passiv.
          </note>
          <note>
            Det gäller den personliga assistansen. Stora delar av dem som
            har assistans i dag känner en oro för vad en regeringsrättsdom
            sade 2009. Den har förändrat tillämpningen. Vi har bett regeringen
            att komma med besked om man tycker att vi behöver göra lagstiftningsändringar
            för att slå vakt om de intentioner som var tanken med LSS-lagstiftningen
            från början.
          </note>
          <note>
            En annan fråga som man också väntar på besked om gäller bristande
            tillgänglighet som diskriminering. Det står ett antal personer
            varje torsdag utanför Rosenbad och väntar på besked. Vi här i
            riksdagen väntar också på det beskedet.
          </note>
          <note type="speaker">
            Anf. 88 Socialminister GÖRAN HÄGGLUND (KD):
          </note>
          <note>
            Fru talman! Grunderna när det gäller LSS ligger självfallet fast.
            Men det innebär inte att man aldrig ska göra någon förändring
            med anledning av domar och andra förändringar som inträffar. Vi
            måste alltid vara beredda att göra det.
          </note>
          <note>
            När det gäller själva grunden är detta en av de viktigaste frihetsreformerna
            för en betydande grupp i vårt samhälle. Det är en grupp som har
            det svårare än vi andra. Därför är den av utomordentligt stor
            betydelse. Där står regeringen samlad. Jag vet att det finns en
            bred majoritet i riksdagen, kanske bestående av alla partier,
            om detta.
          </note>
          <note>
            Den andra frågan som handlar om tillgänglighet som grund för
            diskriminering är en mer komplicerad fråga som behöver analyseras
            ytterligare innan regeringen kan ge ett besked. Den frågan är
            under bearbetning.
          </note>
          <note>
            Den första frågan som Lennart Axelsson tog upp i sin inledande
            fråga handlar om arbetsmarknaden. Också där pågår ett arbete.
            Regeringen har satt en rad olika saker i sjön för att underlätta
            för människor att komma in på arbetsmarknaden. Men vi behöver
            göra ännu mer, och sådana förslag förbereds.
          </note>
          <note>
            Konvertiter bland asylsökande
          </note>
          <note type="speaker">
            Anf. 89 ANNIKA ECLUND (KD):
          </note>
          <note>
            Fru talman! Jag har en fråga som riktar sig till migrationsminister
            Tobias Billström som gäller konvertiter. Det gäller i detta fall
            de som ha konverterat från islam till kristendom och som befinner
            sig i Sverige.
          </note>
          <note>
            I flera muslimska länder är det belagt med dödsstraff att konvertera
            från islam till kristendom. Så är det till exempel i Afghanistan.
            Migrationsverket anser att man inte kan skicka afghaner som bekänner
            sig till kristendomen tillbaka till hemlandet när de söker asyl
            i Sverige. Ändå görs detta.
          </note>
          <note>
            Jag skulle önska att migrationsministern klargör hur han ser
            på kristna afghaners möjlighet att återvända till ett land som
            har uttalat en dödsdom över den som konverterat.
          </note>
          <note type="speaker">
            Anf. 90 Statsrådet TOBIAS BILLSTRÖM (M):
          </note>
          <note>
            Fru talman! Alla som söker asyl i Sverige går igenom en rättsprocess
            där man klarlägger huruvida det finns ett skyddsbehov eller inte.
            Det innebär att man reder ut frågan huruvida det finns en hotbild
            riktad mot den enskilde som kan ha sitt upphov i någon av de skyddsgrunder
            som finns uppräknade dels i vår egen utlänningslag, dels i det
            EU-direktiv benämnt skyddsgrundsdirektivet som också ligger till
            grund för vår lagstiftning. Sedan görs en samlad trovärdighetsbedömning
            med utgångspunkt från detta.
          </note>
          <note>
            En av de grunder människor kan anföra är att de har en religiös
            övertygelse som gör att de utsätts för en hotbild om de skulle
            återvända. Här görs en bedömning av detta. I vissa fall kommer
            man fram till att det inte föreligger en sådan hotbild, och i
            andra fall kommer man fram till att det gör det. Baserat på detta
            får personen asyl respektive inte asyl.
          </note>
          <note>
            Det finns inget klart mönster i detta. Det handlar alltid om
            individuella bedömningar. Så tycker jag också att det framgent
            ska vara.
          </note>
          <note type="speaker">
            Anf. 91 ANNIKA ECLUND (KD):
          </note>
          <note>
            Fru talman! Tack för svaret, migrationsministern!
          </note>
          <note>
            Tillsammans med några andra riksdagskvinnor landade jag på Kabuls
            flygplats för några veckor sedan. I planet som landade före mig
            fanns det en ung afghan som utvisats från Sverige efter att han
            hungerstrejkat under 24 dagar.
          </note>
          <note>
            Mannan hade konverterat till grekisk-ortodoxa kyrkan i Grekland
            för flera år sedan. Sedan ett par år tillbaka är han också medlem
            i en frikyrkoförsamling. Där har han varit mycket aktiv, vilket
            också representanterna för kyrkan kan intyga.
          </note>
          <note>
            Personal både på svenska ambassaden och på Svenska Afghanistankommittén
            på plats i Kabul bekräftar att om det är så att mannen verkligen
            konverterat kommer han sannolikt att dödas.
          </note>
          <note>
            Min fråga lyder: Ska man av denna berättelse dra slutsatsen att
            Migrationsverket inte tror på mannens berättelse eftersom myndigheten
            själv anser att man inte kan sända tillbaka kristna till Afghanistan?
          </note>
          <note type="speaker">
            Anf. 92 Statsrådet TOBIAS BILLSTRÖM (M):
          </note>
          <note>
            Fru talman! Det är väldigt svårt att kommentera ett enskilt fall.
            Jag tycker också att man ska avhålla sig från att göra det. När
            det gäller frågan om att pröva enskilda ärenden har vi en rättsligt
            fastlagd ordning.
          </note>
          <note>
            Riksdagen har bestämt att prövningen ligger på Migrationsverket
            med möjlighet att överklaga till migrationsdomstol. I slutändan
            är det Migrationsöverdomstolen i Sverige som sätter praxis och
            inte regeringen.
          </note>
          <note>
            När det gäller de enskilda fallen är det väldigt viktigt att
            fundera igenom vad det är som står i centrum. Det är en trovärdighetsbedömning.
          </note>
          <note>
            Det handlar inte om att Migrationsverket ifrågasätter trovärdigheten
            i konverteringen eller trovärdigheten i den personliga tron. Det
            är inte vad det handlar om.
          </note>
          <note>
            Det handlar om det uppstår en hotbild mot den enskilde med utgångspunkt
            från detta. Där finns det olika situationer, och de måste prövas.
            I vissa fall kommer man fram till, som jag sade förut, att det
            föreligger en sådan hotbild. I andra fall gör man det inte.
          </note>
          <note>
            I vissa fall får människor lov att stanna därför att man kan
            leda detta i bevis i domstolsprocessen, i andra fall kan man det
            inte. Det är egentligen inte så mycket annorlunda än i många andra
            fall.
          </note>
          <note>
            Vi stöter på fall där det handlar om sexuell läggning, till exempel,
            där man kan ha exakt samma typ av resonemang.
          </note>
          <note>
            Äldreomsorgen
          </note>
          <note type="speaker">
            Anf. 93 CATHARINA BRÅKENHIELM (S):
          </note>
          <note>
            Fru talman! Min fråga går till socialminister Göran Hägglund.
            Det handlar om äldreomsorg.
          </note>
          <note>
            I dag fattas det väldigt många platser på särskilt boende för
            våra äldre. Det gäller framför allt de äldre som har stora omsorgsbehov
            och som tvingas bo kvar hemma.
          </note>
          <note>
            Samtidigt har antalet hemtjänsttimmar minskat granska kraftfullt
            över tid. Det har inneburit att väldigt många anhöriga fått gripa
            in och sköta det som hemtjänsten inte gör.
          </note>
          <note>
            Det är över 100 000 personer som i dag har gått ned i tjänst
            eller fått sluta att arbeta för att kunna klara av att sköta sina
            anhöriga. Hur ser socialministern på att människor måste gå ned
            i tjänst för att sköta sina anhöriga?
          </note>
          <note type="speaker">
            Anf. 94 Socialminister GÖRAN HÄGGLUND (KD):
          </note>
          <note>
            Fru talman! Många anhöriga gör fantastiska insatser för sina
            äldre anförvanter, inte minst är det många kvinnor som gör det
            för sina mödrar och fäder.
          </note>
          <note>
            Under många år har det, precis som frågeställaren säger, successivt
            blivit svårare att få en plats i ett särskilt boende; det var
            lättare förr. I dag ställs det större krav. Tröskeln är högre.
            Man är i regel mycket skröpligare när man kommer in, och man bor
            kvar längre hemma. Kommunerna har blivit tuffare i sina bedömningar
            innan man ger en plats.
          </note>
          <note>
            Jag tycker att det finns skäl för oss alla, oavsett vilka partier
            vi representerar, att prata med kommunpolitiker om de här frågorna
            och om vad det är som gör att vi landar i sådana här bedömningar.
            Många enskilda tar ett större ansvar än vad de kanske borde göra.
            Kommunerna tar ibland ett ansvar som är mindre än vad de borde
            göra.
          </note>
          <note>
            De är ett stort och svårt problem, men det prövas enskilt i varje
            kommun.
          </note>
          <note type="speaker">
            Anf. 95 CATHARINA BRÅKENHIELM (S):
          </note>
          <note>
            Fru talman! Det är bra att våra äldre får besök av sina släktingar,
            men det är inte meningen att man ska skura golv och handla och
            göra sådant som vår offentliga äldreomsorg ska göra.
          </note>
          <note>
            Jag ser det som ett problem att det framför allt är kvinnor som
            gör detta. Det har till följd att de får lägre lön och sämre pension.
            Dessutom blir det färre arbetade timmar i landet. Jag vill ha
            svar från socialministern på hur det rimmar med arbetslinjen och
            vad man ämnar göra åt detta.
          </note>
          <note type="speaker">
            Anf. 96 Socialminister GÖRAN HÄGGLUND (KD):
          </note>
          <note>
            Fru talman! Det kanske inte är det som bekymrar mig mest i det
            här sammanhanget.
          </note>
          <note>
            Den äldre ska ha rätt till ett tryggt boende om man inte orkar
            eller kan bo kvar hemma längre. Vi vet att de allra flesta vill
            bo kvar hemma så länge det är möjligt och där hemtjänsten kan
            stötta på ett sådant sätt att man klarar sig. Har man gått över
            en viss gräns är det väldigt jobbigt. Det är fortsatt ett problem.
            Kommunerna behöver ta ett större ansvar när det gäller att bygga
            nya boenden. Det finns en del stöd från staten att hämta. Vi behöver
            fler platser.
          </note>
          <note>
            Konsekvenserna blir naturligtvis att fler får möjlighet att vara
            på sina arbetsplatser, där de ska vara, och att de äldre anförvanterna
            får ett tryggt boende.
          </note>
          <note type="speaker">
            Anf. 97 FÖRSTE VICE TALMANNEN:
          </note>
          <note>
            Jag tackar deltagande ministrar och statsråd för dagens frågestund
            som nu är avslutad.
          </note>
          <note>
            10 § (forts. från 8 §) Lån till IMF (forts. FiU17)
          </note>
          <note type="speaker">
            Anf. 98 PEDER WACHTMEISTER (M):
          </note>
          <note>
            Fru talman! Jag yrkar bifall till förslaget i finansutskottets
            betänkande och avslag på motionerna.
          </note>
          <note>
            IMF har ju en relativt lång historia; den går tillbaka till 1948.
            Alla vet vad som hände efter andra världskriget. Man behövde en
            samverkan mellan länder för att hjälpa varandra. Som jag förstår
            det tog IMF fart i samband med flygbron till Berlin i början av
            50-talet.
          </note>
          <note>
            Det finns de som under många år har haft kritiska synpunkter
            på IMF för att man inte har haft någon insyn i de avtal som har
            skrivits, som till exempel i slutet av 90-talet när man skrev
            avtal med Argentina och Brasilien. Visserligen löste sig frågorna
            bra och det gick bra för länderna, men insynen var inte total.
          </note>
          <note>
            Jag var själv med i finansutskottet under finanskrisen 20082009
            när vi tog beslut om 6 miljarder till Island och 6 miljarder till
            Lettland. Island utnyttjade de 6 miljarderna. Vi har nu sett att
            Island är ett av de länder som har klarat sig bäst ur krisen.
            Lettland utnyttjade inte ens sina 6 miljarder utan klarade sig
            ur krisen ändå. Det kan ha historiska skäl. Man var van att leva
            under något snålare förhållanden.
          </note>
          <note>
            Under årens lopp har avtalen blivit betydligt öppnare och insynen
            har blivit betydligt bättre. Det problem som fanns tidigare finns
            inte kvar. Under tiden har man ständigt tittat över organisationsformen.
            Sverige har som medlemsland en bra insyn med den representant
            vi har i styrelsen som representerar vår del av Europa, de baltiska
            länderna och några länder till.
          </note>
          <note>
            I de handlingar som vi har fått ut om finansutskottets förslag
            är det fascinerande att läsa vilka länder som har tillkommit och
            satsat pengar i den här verksamheten. Det är Saudiarabien, Mexiko,
            Polen, Turkiet, Luxemburg, Sydafrika, Colombia, Filippinerna,
            Malaysia, Nya Zeeland och Cypern. Många av dem är väldigt nya
            länder, men de har sin ekonomi i balans, och de har skött sin
            ekonomi på ett bättre sätt än några av länderna i södra Europa.
          </note>
          <note>
            För någon vecka sedan diskuterade vi en annan typ av IMF-lån.
            Då hade Sverigedemokraterna synpunkten att det ställdes för höga
            krav när det gäller att låna ut pengar till länder. Nu har man
            en annan infallsvinkel, nämligen att man inte har kontroll på
            vilken risk det är och att det är ett hot för skattebetalarna.
            Om man inte litar på Riksbanken, vem ska man då lita på? Det måste
            ju vara den klokaste källan vi har i de här frågorna. De skulle
            aldrig ta fram ett sådant här förslag om det inte var väl underbyggt.
          </note>
          <note>
            Vänsterpartiet anser att man ställer upp för tuffa villkor för
            de länder som ska få tillgång till pengarna. Jag tycker att bilden
            är ganska tydlig dagligen i våra nyhetsrapporter att det är viktigt
            att man ställer höga krav.
          </note>
          <note type="speaker">
            Anf. 99 PER BOLUND (MP):
          </note>
          <note>
            Fru talman! Även vi ställer oss bakom utskottsmajoritetens förslag
            till beslut i det här ärendet.
          </note>
          <note>
            Det är ett ärende som i grund och botten handlar om den djupa
            eurokris som nu har drabbat Europa med full kraft. Vi börjar se
            effekterna av den även i Sverige. Det är alltid med sorg i hjärtat
            jag talar om eurokrisen. Det är en väldigt bekymmersam situation
            som har uppstått. Det är bekymmersamt också eftersom det redan
            innan man startade med samarbetet fanns många varnande tecken
            om att det inte var någon särskilt bra idé och att man skulle
            orsaka många problem genom att gå in i ett eurosamarbete.
          </note>
          <note>
            Vi stod på den sida som sade att det inte var någon bra idé att
            slå ihop länders ekonomier när de är så olika inom Europa. Att
            ha samma ränta i ett land som är på väg mot en överhettning i
            ekonomin som i ett land som slåss med en dåligt fungerande ekonomi
            och lågkonjunktur är en genuint dålig idé. Det har vi sagt hela
            tiden, och det säger vi nu. Nu har tiden kommit i kapp, och vi
            har sett konsekvenserna av vad det innebar att bygga upp ett system
            med samma räntesats i länder som inte är kompatibla med varandra
            ekonomiskt.
          </note>
          <note>
            Det är uppenbart att det var politiska motiv snarare än ekonomiskt
            rationella motiv som låg bakom att man byggde upp hela eurosamarbetet.
            De politiska motiven har nu fått ett högt pris.
          </note>
          <note>
            Frågan är då vad som är vår slutsats. Även om vi var med och
            varnade för att detta skulle bli konsekvensen av eurosamarbetet,
            och vi nu kan säga att det som vi förvarnade om stämde, kan vi
            inte säga att vi därmed är fria från ansvar att hitta lösningar
            på den svåra eurokrisen. Tvärtom har vi, likaväl som alla andra
            folkvalda politiker runt om i Europa, ett ansvar för att på bästa
            sätt försöka lösa den kris och de problem som nu har uppstått.
          </note>
          <note>
            Vi tycker att det mest solidariska i detta fall ändå är att hjälpa
            folken ute i de krisdrabbade länderna i Europa ur den ekonomiska
            knipa som de nu har hamnat i.
          </note>
          <note>
            Genom att ge ett sådant lån från Sverige till Internationella
            valutafonden, som i sin tur sedan kan hjälpa till med att lösa
            de ekonomiska problem som finns i eurozonen, gör vi det mindre
            smärtsamt för de europeiska folken att gå igenom den sanering
            av ekonomin som de behöver göra.
          </note>
          <note>
            På samma sätt resonerade vi när riksdagen beslutade att låna
            ut pengar till Irland för att lösa deras ekonomiska kris. Vi tycker
            att det är rimligt att göra det nu igen.
          </note>
          <note>
            Europa behöver en väg ut ur krisen där man också kan göra stora
            investeringar. Vi tror inte att den mycket budgetrestriktiva linje
            som hittills har varit regeringens lösning fungerar som enda recept.
            Vi tror att man också måste se till att det finns kapital som
            gör att man kan göra investeringar som gör att Europas ekonomi
            kommer i gång igen.
          </note>
          <note>
            Från de gröna partierna runt om i Europa ser vi att det behövs
            en omställning av hela det europeiska samhället. Vi behöver göra
            det som vi kallar för en green new deal, ett nytt ekonomiskt system
            med gröna förtecken. Då behövs det också resurser för att kunna
            göra investeringar. Det är det som vi bland annat genom detta
            beslut försöker se till att det kommer fram. Det handlar om att
            göra investeringar i ny energiproduktion i Europa som är förnybar.
            Det handlar om att göra investeringar i effektivisering av energi-
            och resursanvändningen. Det handlar om att göra stora investeringar
            i ett järnvägssystem som i dag går på knäna. Då behövs det resurser,
            och därför ställer vi oss bakom detta förslag från riksdagen.
          </note>
          <note>
            Det har under dagens debatt kommit fram en del kritik mot Internationella
            valutafonden och mot den restriktivitet som de har haft och de
            motkrav som har ställts på de länder som får lån. Vi kan i mångt
            och mycket dela denna kritik. Det har funnits problem med hur
            IMF har sett på ländernas ekonomiska ansvarstagande. Men vi hör
            nu nya tongångar även från Internationella valutafonden. På IMF:s
            årsmöte talade Christine Lagarde, som är chef, om att åtstramningar
            faktiskt inte är hela lösningen utan att man behöver se till att
            sparivern i dessa länder inte blir för stor utan att det också
            finns möjligheter för dem att investera sig ur krisen, ungefär
            som Sverige gjorde under den djupa krisen på 90-talet.
          </note>
          <note>
            Vi tror alltså att det finns möjligheter för IMF att ge dessa
            lån och göra det på ett sätt som inte innebär en onödigt åtstramande
            politik för de europeiska länderna utan att de i stället kan röra
            sig bort från den djupa ekonomiska krisen genom gröna investeringar.
          </note>
          <note type="speaker">
            Anf. 100 CARL B HAMILTON (FP):
          </note>
          <note>
            Fru talman! Låt mig börja med en reflexion med anledning av det
            som Per Bolund sade om att eurokrisen har drabbat Europa. Jag
            skulle vilja säga att det är en skuldkris. Det är inte euron som
            nödvändigtvis är den utlösande orsaken, utan det är den inhemska
            politiken i olika länder som har medgett eller medfört ökad skuld.
          </note>
          <note>
            Det finns länder i euroområdet som har stora skuldproblem Spanien,
            Irland och naturligtvis Grekland. Men det finns också länder utanför
            euroområdet Storbritannien, USA och Island som har stora skuldproblem.
            Det finns länder inom euroområdet som inte har skuldproblem. Finland
            är det mest närliggande exemplet, men det gäller även Tyskland,
            Nederländerna och Österrike. Problemet handlar alltså inte om
            länder med eller utan euron utan om länder med eller utan skuld,
            och skulden beror på en vårdslös inhemsk ekonomisk politik.
          </note>
          <note>
            Det för mig över till några av motionärerna som är emot detta
            förslag. Den som är satt i skuld är inte fri, sade Göran Persson
            med en närmast biblisk formulering. I Bibeln talar man mycket
            om synd och skuld, och synd och skuld hänger ihop.
          </note>
          <note>
            Men Vänsterpartiet och Sverigedemokraterna vill här bryta detta
            samband mellan synd och skuld som är bibliskt per årgång, så gammalt.
            Man ska kunna vara satt i skuld och vara fri och få låna utan
            villkor, och låntagande länder ska kunna synda.
          </note>
          <note>
            Detta reser en hel del intressanta filosofiska spörsmål om synd
            och skuld, som jag dock inte ska ta upp alltför mycket här, men
            naturligtvis också om lättsinne, ansvarslöshet och historielöshet.
          </note>
          <note>
            Om man tänker sig att man skulle låna ut utan villkor, blir den
            praktiska konsekvensen att det inte kommer att finnas några som
            lånar ut. Det finns inga långivare. Då skulle länder stå utan
            lånemöjligheter. Då blir konsekvensen att Sverigedemokraterna
            och Vänsterpartiet tycker att det är okej. Jag tillåter mig dock
            att tvivla på att det är bra eller önskvärt med ett sådant minskat
            handlingsutrymme för ett land.
          </note>
          <note>
            Jacob Johnson sade att han ville att de åtgärder som man beslutar
            om ska vara beslutade i demokratiska val. Han invände mot hur
            dessa åtgärder vidtas. Jacob Johnson sade: I demokratiska val
            ska folket ta ställning.
          </note>
          <note>
            Men förlåt, det är precis det som man har gjort i Grekland. Där
            hade man ett val. Man fick den majoritet som nu styr. Men på Jacob
            Johnson låter det som att det var något felaktigt. Men tvärtom
            är kriterierna för dessa åtgärder där helt uppfyllda. Samma sak
            gäller Spanien. Där valde man en majoritetsregering som nu driver
            denna politik.
          </note>
          <note>
            Man kan också fråga sig: Om man inte skulle låna, är det bra
            eller dåligt för vanligt folk i Grekland eller i Spanien? Jag
            kan inte förstå annat än att situationen skulle bli ännu sämre.
            Den sociala hänsynen, de fackliga rättigheterna och jämställdheten,
            som Jacob Johnson talar om, skulle få mer stryk om dessa länder
            inte fick möjlighet att låna.
          </note>
          <note>
            Sedan är det naturligtvis så att man kan avstå från dessa villkor
            på ett mycket enkelt sätt, nämligen genom att aldrig ta upp lån
            och att aldrig söka lån.
          </note>
          <note>
            Vi kan jämföra Lettland och Litauen, som har berörts här tidigare.
            Lettland fick dessa villkor för att få sitt lån. IMF mildrade
            villkoren ur social synpunkt. Litauen däremot valde, efter att
            ha konfronterat herrarna och damerna från IMF, att inte ta något
            lån från IMF utan sköta detta själva. De ville inte ha dessa villkor.
            Båda länderna har rett upp sin situation med olika metoder. Men
            vill man inte ha utländska villkor, eller villkor från långivare
            i största allmänhet, har man valfrihet och tar inte upp lånen.
          </note>
          <note>
            Fru talman! Avslutningsvis tycker jag att den linje som Sverige
            bör föra är den som tidigare har framförts från Moderaterna och
            Miljöpartiet, nämligen att vår uppgift i denna situation, om andra
            länder folkvalda demokratier begär stöd och solidaritet, naturligtvis
            är att ställa upp efter måttet av vår förmåga.
          </note>
          <note>
            Det finns naturligtvis också ett försäkringsargument i detta
            sammanhang, nämligen att vi för tid och evighet inte kommer att
            vara säkra på att inte behöva låna och få hjälp. Det är min och
            majoritetens hållning. Nu har ett antal länder råkat in i problem.
            Det är i första hand europeiska länder. IMF är ett ombud, EU-kommissionen
            är ett ombud och ECB är ett ombud som ställer olika typer av villkor.
            Vi kan inte sitta här hemma och överpröva de överenskommelser
            som har träffats och den politik som har förts i dessa länder
            med demokratiskt valda regeringar med majoritet i sina parlament,
            utan vi stöder dessa länder i deras ansträngningar att återgå
            till en normal ekonomisk situation. Ett inslag i detta är att
            saga ja till detta IMF-lån.
          </note>
          <note>
            Överläggningen var härmed avslutad.
          </note>
          <note>
            11 § Lag om uthyrning av arbetstagare m.m.
          </note>
          <note>
            Föredrogs
          </note>
          <note type="speaker">
            Anf. 101 JOHAN ANDERSSON (S):
          </note>
          <note>
            Fru talman! I dag ska vi debattera och sedermera fatta beslut
            om en proposition om lag om uthyrning av arbetstagare. Jag vill
            börja med att yrka bifall till propositionen och till våra reservationer
            2 och 12 i betänkandet som avser stadigvarande arbetskraftsbehov
            och företrädesrätt till återanställning.
          </note>
          <note>
            Vi socialdemokrater välkomnar den nya lagstiftningen om uthyrning
            av arbetstagare. Förändringstakten på arbetsmarknaden är hög.
            Företag ställs inför krav på snabb omställning beroende på konjunktur
            och konkurrens. Även offentliga arbetsgivare drabbas av arbetstoppar
            och möter allt oftare krav på förändrade arbetsuppgifter.
          </note>
          <note>
            Kraven på flexibilitet på arbetsmarknaden har ökat markant. Ingenting
            tyder på att den utvecklingen kommer att minskas i framtiden.
            För att möta denna utveckling krävs hög kvalitet i utbildningssystemet
            och möjligheter till livslångt lärande samt andra insatser för
            att underlätta rörligheten på arbetsmarknaden. Människor måste
            garanteras trygghet i omställning genom en bra arbetslöshetsförsäkring
            och en aktiv arbetsmarknadspolitik.
          </note>
          <note>
            Bemanningsbranschen är här och fyller en viktig roll på en flexibel
            arbetsmarknad. Om anställda ges en fast anställning i bemanningsföretag
            kan företagens behov av extrapersonal under arbetstoppar kombineras
            med kontinuitet och trygghet för den anställde. Även när det gäller
            omställning och rekrytering fyller bemanningsföretagen i dag ett
            behov och en viktig funktion.
          </note>
          <note>
            Bemanningsbranschen är en ung och starkt växande bransch eftersom
            uthyrning av arbetskraft var i princip förbjudet i Sverige under
            åren 19421991. Förbudet upphävdes den 1 januari 1992 genom lagen
            om privat arbetsförmedling och uthyrning av arbetskraft. Nästan
            alla yrkeskategorier finns i dag representerade i branschen, alltifrån
            läkare till personal som jobbar inom olika serviceyrken.
          </note>
          <note>
            Omkring 125 000 personer jobbar på ett bemanningsföretag vid
            något tillfälle under ett år, vilket är en hög andel. Några stannar
            ett par månader medan de studerar. Andra stannar under en längre
            tid. Ett antal kommer att stanna under större delen av sitt yrkesverksamma
            liv. Enligt branschen handlar det om ungefär 70 000 årsanställda.
            Det är 1 procent av alla sysselsatta. Återigen det är en viktig
            bransch. För tio år sedan fanns ca 45 000 anställda i branschen.
          </note>
          <note>
            I dag är de flesta inom bemanningsbranschen anställda inom både
            pappers- och livsmedelsindustrin. Det är nästan lika många som
            jobbar inom hela telekomsektorn. Där ser man olika jämförelsetal.
          </note>
          <note>
            Vi socialdemokrater anser att bemanningsbranschen är här för
            att stanna och att bemanningsföretag fyller en viktig roll på
            arbetsmarknaden. Trots det har vi sett en rad problem och missförhållanden
            som måste åtgärdas. Vår slutsats blir att bemanningsbranschen
            måste regleras genom lagar och kollektivavtal på ett sätt som
            motsvarar resten av arbetsmarknaden. Bemanningsföretagen ska bidra
            till flexibilitet på arbetsmarknaden, inte till lönedumpning eller
            till att sätta anställningstryggheten ur spel.
          </note>
          <note>
            Bemanningsbranschen har tagit ansvar för en viss självsanering
            av branschen genom att man har infört auktorisation för sin bransch.
            Branschen täcks i dag i stor utsträckning av kollektivavtal, och
            kundföretagen omfattas i ökad omfattning av kollektivavtal som
            innehåller regler för användning av bemanningsföretag. Det är
            en positiv utveckling. Huvudregeln på svensk arbetsmarknad är
            kollektivavtal. Den bör gälla även i förhållande till och inom
            bemanningsbranschen.
          </note>
          <note>
            Ändå krävs en lagstiftning, anser vi. Särskilt viktigt är detta
            när det gäller utländska bemanningsföretag som hyr ut arbetskraft
            på den svenska arbetsmarknaden. Propositionen innehåller förslag
            om hur EU:s bemanningsdirektiv ska införlivas i den svenska lagstiftningen
            genom en ny lag om arbetstagare. Vi socialdemokrater menar att
            den nya lagen innebär viktiga förändringar och förbättringar.
          </note>
          <note>
            Det finns också vissa brister. Jag vill peka på två brister,
            vilket vi har tagit upp i våra reservationer. Den första reservationen
            gäller stadigvarande arbetskraftsbehov. Vi anser att det i normalfallet
            ska tillgodoses genom anställning av egen personal. Inhyrd arbetskraft
            bör därför inte användas för stadigvarande arbetskraftsbehov,
            vilket bör framgå av den nya lagen om uthyrning av arbetstagare.
            Den som är uthyrd har sin trygghet och sina rättigheter i förhållande
            till sin arbetsgivare, det vill säga i förhållande till bemanningsföretaget,
            och bara i mycket begränsad omfattning i förhållande till kundföretaget.
            Detta är i grunden en bra ordning, men om bemanningsföretaget
            svarar för ett permanent arbetskraftsbehov kan det uppstå problematiska
            situationer. Den uthyrda har till exempel inte rätt till information
            inför en omorganisation, och arbetsmiljöansvaret är splittrat.
            Bestämmelsen om att ett kundföretag inte får hyra in arbetstagare
            för att tillgodose ett stadigvarande arbetskraftsbehov bör göras
            dispositiv för att underlätta flexibla lösningar genom kollektivavtal
            mellan arbetsmarknadens parter i enlighet med den svenska modellen.
          </note>
          <note>
            Den andra reservationen handlar om företrädesrätten till återanställning.
            Företrädesrätten till återanställning enligt lagen om anställningsskydd
            ska inte kunna åsidosättas genom att företaget säger upp personal
            för att sedan hyra in personal från bemanningsföretag för samma
            arbetsuppgifter. Den som blir uppsagd på grund av arbetsbrist
            har företrädesrätt till återanställning inom nio månader. Det
            kan ske under förutsättning att den uppsagda har anmält sitt intresse
            och har rätt kompetens för tjänsten.
          </note>
          <note>
            Vi vill därför att det ska framgå av lagstiftningen att kundföretaget
            inte får hyra in arbetstagare om arbetskraftsbehovet kan tillgodoses
            genom anställning av arbetstagare som har företrädesrätt till
            återanställning i verksamheten i enlighet med 25 § i lagen om
            anställningsskydd.
          </note>
          <note>
            Sådant händer emellanåt. Det finns lokala exempel på när sådant
            sker, vilket känns frustrerande för de berörda.
          </note>
          <note>
            När det gäller utländska bemanningsföretag och uthyrda arbetstagare
            från ett annat EU-land räcker inte de regleringar regeringen föreslår.
            Det behövs även ändringar i utstationeringslagen, den så kallade
            lex Laval. Riksdagen beslutade den 16 juni 2011 om ett tillkännagivande
            till regeringen att skyndsamt tillsätta en utredning för att se
            över lex Laval för att nå en lösning som långsiktigt värnar den
            svenska kollektivavtalsmodellen inom ramen för EU-medlemskapet.
            Vi socialdemokrater vill att utgångspunkten ska vara att svenska
            kollektivavtal ska gälla för alla som arbetar i Sverige och att
            konflikträtten ska försvaras. Vi ser verkligen fram emot utredningen
            om lex Laval.
          </note>
          <note type="speaker">
            Anf. 102 KATARINA BRÄNNSTRÖM (M):
          </note>
          <note>
            Fru talman! Vi debatterar i dag en helt ny lag, nämligen lagen
            om uthyrning av arbetstagare. Den har sin grund i ett EU-direktiv
            från 2008. Det har saknats en sådan lag i Sverige, och frågan
            har tidigare reglerats i arbetsförmedlingslagen och utstationeringslagen.
          </note>
          <note>
            Arbetsmarknaden i Sverige och resten av världen förändras ständigt
            och allt snabbare. Nya branscher föds, gamla försvinner. Nya metoder,
            ny teknik och ökad rörlighet präglar arbetsmarknaden i allt större
            utsträckning över hela världen. Man flyttar dit jobben finns,
            man är beredd att till och med bo och arbeta i ett annat land
            och man är beredd att ha olika typer av anställningar. Självklart
            utmanar detta gamla beprövade modeller. En sak är dock alltid
            säker, nämligen att människor vill ha trygghet och goda villkor
            i sitt arbete och i sin anställning.
          </note>
          <note>
            Lagen om uthyrning har tillkommit just för att ge det skydd som
            arbetare önskar. Den ska reglera villkoren för såväl arbetstagare
            som arbetsgivare och skapa ramar för de goda villkor som vi eftersträvar
            i Sverige.
          </note>
          <note>
            Vi moderater är angelägna om att bevara den svenska modellen
            där arbetsmarknadens parter har makt och inflytande över villkoren.
            Vi är också angelägna om att arbetare ska känna sig trygga och
            att arbetsgivare behandlar anställda på ett riktigt sätt. Sedan
            bemanningsbranschen växt till som en viktig faktor i arbetslivet
            blev det nödvändigt med lagar som styr arbetsmarknaden i hela
            den europeiska unionen i syfte att skydda just arbetare. Det är
            dock viktigt att ha en god och rimlig balans mellan det som är
            ett gott skydd och vad som kan uppfattas som ett hinder.
          </note>
          <note>
            I lagen finns det tydliga krav. Bemanningsföretaget och arbetsgivaren
            ska enligt lagen tillförsäkra minst de grundläggande arbets- och
            anställningsvillkor som skulle ha gällt om personen hade varit
            anställd direkt av kundföretaget. Det här tycker vi är bra. Enda
            undantaget från regeln är kollektivavtal liksom när det gäller
            lön för dem som har en tillsvidareanställning hos bemanningsföretaget.
            Bemanningsföretaget får inte hindra en arbetstagare att ta anställning
            hos kundföretaget som man arbetar eller har arbetat hos.
          </note>
          <note>
            I lagen står också att kundföretaget ske ge alla som arbetar
            på företaget tillgång till gemensamma anläggningar och inrättningar
            med precis samma villkor som för anställda på företaget, om inte
            särskilda skäl föreligger. Kundföretaget har en skyldighet att
            informera om lediga anställningar, och sådan information måste
            göras tillgänglig på arbetsplatsen.
          </note>
          <note>
            Utstationeringsdirektivet och utstationeringslagen reglerar vilket
            lands villkor som ska tillämpas när ett företag i ett medlemsland
            utstationerar en arbetstagare i en annan medlemsstat för att göra
            en tjänst där.
          </note>
          <note>
            I detta sammanhang måste jag även ta upp Lavaldomen i EU-domstolen,
            som rörde tolkningen av EU-rätten och har sitt ursprung i fackliga
            strider i det så kallade Vaxholmsmålet 2004, där Byggnadsfacket
            vidtog en blockad med sympatiåtgärder från Elektrikerförbundet
            mot det lettiska företaget Laval som hade utstationerat byggnadsarbetare
            i Sverige. EU-domstolens dom i Lavalmålet resulterade i en ny
            paragraf i utstationeringslagen. Där står att en stridsåtgärd
            endast får vidtas om de krävda villkoren motsvarar det som finns
            i ett centralt kollektivavtal i hela Sverige med liknande arbetstagare
            i samma bransch. Det gäller minimilön eller andra minimivillkor
            som är förmånligare för arbetstagarna. Stridsåtgärder får inte
            vidtas om de utstationerade arbetstagarna har villkor som i allt
            väsentligt är minst lika goda som minimivillkoren i ett svenskt
            centralt kollektivavtal.
          </note>
          <note>
            Fru talman! Regeringen gör en bedömning att det krävs ett förstärkt
            skydd för dem som är utstationerade och uthyrda arbetstagare.
            Därför föreslås en ändring i utstationeringslagen som stärker
            skyddet som blir bättre än i den så kallade hårda kärnan i § 5.
            Man kan ha svårare att hävda sina rättigheter i ett annat land
            där man saknar såväl kunskap om gällande villkor som språket.
          </note>
          <note>
            Utredaren föreslår en bestämmelse som ger utökade möjligheter
            för fackliga organisationer att vidta stridsåtgärder för att genom
            kollektivavtal få till stånd starkare skydd. Regeringen och vi
            i utskottet är nöjda med denna ändring. Men i ett litet land som
            Sverige som är exportberoende är det dock särskilt viktigt att
            handelshinder motverkas och att EU:s regler för fri rörlighet
            efterlevs.
          </note>
          <note>
            Socialdemokraterna, Vänsterpartiet och Sverigedemokraterna kan
            i det här fallet uppfattas som tveksamma eller till och med negativa
            till uthyrning av arbetstagare med tanke på de motioner och reservationer
            de har på de olika områdena. Det handlar bland annat om stadigvarande
            behov av arbetskraft då inhyrd arbetskraft inte ska få tas in
            enligt Socialdemokraterna och Vänsterpartiet. Utskottet kan dock
            konstatera att bemanningsdirektivet inte utgår från eller ställer
            några krav på att det ska vara just tillfälligt arbete för att
            uthyrning ska vara möjlig, inte heller att det enbart ska gälla
            permanent arbetskraft.
          </note>
          <note>
            Vi moderater och Alliansen menar att bemanningsbranschen fungerar
            väl i Sverige och att det krävs betydligt starkare skäl för att
            vara emot. Inte minst för ungdomar och invandrare i Sverige som
            saknar jobbskapande nätverk och referenser fyller bemanningsbranschen
            en viktig funktion. När det blir arbetsbrist är det de i bemanningsbranschen
            som först får lämna arbetsplatsen och företaget, och de går innan
            eventuella varsel ges. Vid förändringar och uppgångar i konjunkturen
            när det kan behövas arbetskraft kan bemanningsföretagen på ett
            snabbt och säkert sätt tillgodose de uppkomna behoven. Kundföretaget
            kan till och med ha svårt att hitta kompetent personal för egen
            del. Därför är det mycket viktigt att unga och andra som kan ha
            svårt att komma in på arbetsmarknaden anställs i bemanningsbranschen,
            som på det sättet skapar jobb som annars kanske inte skulle komma
            till.
          </note>
          <note>
            Kring likabehandlingsprincipen har Vänsterpartiet och Sverigedemokraterna
            motioner där man går emot etablerade principer på svensk arbetsmarknad,
            och Vänsterpartiet kan uppfattas misstänkliggöra bemanningsföretagen.
          </note>
          <note>
            I förslaget till uthyrningslagen finns det begränsningar i avtalsrätten
            mellan bemanningsföretag och kundföretag. I § 9 anges att ett
            bemanningsföretag inte får hindra en arbetstagare att ta anställning
            i kundföretaget. Om företaget skulle hindra detta blir det föremål
            för sanktioner med skadestånd, och om företagen i sina avtal skrivit
            in en inskränkning kan dessa bli helt ogiltiga. Utstationerade
            från andra länder än EU- eller EES-området omfattas också av utstationeringslagen.
          </note>
          <note>
            Regeringen föreslår nu ett förstärkt skydd för utstationerade
            genom möjligheter att vidta stridsåtgärder för villkor som är
            bättre än i den hårda kärnan. En lagstadgad likabehandlingsprincip,
            som Vänsterpartiet föreslår, skulle ge denna grupp rättigheter
            som går utöver utstationeringsdirektivet, vilket sannolikt skulle
            leda till tillämpningsproblem. Med de förstärkningar som regeringen
            nu föreslagit anser utskottet att regelverket är väl avvägt. Vänsterpartiets
            hårdare krav skulle till och med innebära ett hinder för rörligheten.
          </note>
          <note>
            Jag vill påminna utskottet och dem som lyssnar i dag om att regeringen
            nyligen tillsatt en parlamentarisk kommitté som ska utreda ändringar
            i utstationeringslagen, lex Laval, med anledning av Lavaldomen.
            Kommittén ska återkomma med förslag, om det anses nödvändigt.
            Så här slår Vänsterpartiet in öppna dörrar med sina krav.
          </note>
          <note>
            Vänsterpartiet vill stärka den fackliga vetorätten på ett sätt
            som de, som väl är, är ensamma om. Arbetsrätten fungerar bra i
            Sverige, och vi ska vara rädda om den svenska modellen. Att ytterligare
            vässa vapnen för den ena parten kan äventyra den frid och ro som
            faktiskt råder på svensk arbetsmarknad.
          </note>
          <note>
            Företrädesrätten har också varit föremål för diskussion med olika
            uppfattningar i utskottet. Socialdemokraterna och Vänsterpartiet
            har motioner och reservationer här. Det handlar om de mest centrala
            bestämmelserna i lagen om anställningsskydd, LAS. En tillsvidareanställd
            eller en visstidsanställd arbetstagare som har blivit uppsagd
            på grund av arbetsbrist har enligt LAS alltid företrädesrätt till
            återanställning, om personen varit anställd sammanlagt mer än
            tolv månader under de senaste tre åren.
          </note>
          <note>
            Socialdemokraterna och Vänsterpartiet vill att i den nya uthyrningslagen
            särskilt ska framgå att ett kundföretag inte får hyra in arbetstagare
            om behovet kan tillgodoses genom denna företrädesrätt. Vi menar
            att det är angeläget att inte överreglera lagar och regler. Alla
            företag ska ju agera enligt gällande lag och avtal. Om någon kringgår
            reglerna, eller om det skulle vara oklart var gränserna går, ska
            det i så fall ytterst avgöras i domstol.
          </note>
          <note>
            Det finns inte något uttryckligt förbud för en arbetsgivare att
            tillgodose sitt behov av arbetskraft genom att anlita bemanningsföretag
            i stället för att anställa. Finns det kollektivavtal gäller en
            särskild skyldighet för arbetsgivaren att alltid förhandla med
            arbetstagarorganisationen. Denna skyldighet är än mer omfattande
            vid uthyrning av arbetskraft.
          </note>
          <note>
            Fru talman! Moderaterna och Alliansen anser att det är viktigt
            och självklart att företrädesrätten beaktas enligt regelverket.
            Vi utgår från att så görs och att man följer gällande kollektivavtal
            på ett ansvarsfullt sätt. Regeringen avser att tillsätta en utredning
            som ska kartlägga eventuella problem som kan uppstå när det gäller
            företrädesrätten i samband med att arbetstagare hyrs in från bemanningsföretag.
            Jag är helt övertygad om att de oklarheter som eventuellt kan
            finnas reds ut med denna utredning.
          </note>
          <note>
            När det gäller krav på socialt protokoll enades de fyra olika
            oppositionspartierna i utskottet. När Sverige ansökte om EU-medlemskap
            1991 fick Sverige skriftliga försäkringar om att svensk praxis
            skulle gälla i arbetsmarknadsfrågor för arbets- och anställningsförhållanden
            i kollektivavtal i Sverige.
          </note>
          <note>
            Nu kräver oppositionen återigen ett socialt protokoll, något
            som också framförts i samband med Lissabonfördraget och i ett
            tillkännagivande från utskottet förra sommaren. Regeringen hänvisade
            då i en skrivelse till riksdagen till kommissionens aviserade
            förslag om tillämpningsdirektiv till utstationeringsdirektivet.
          </note>
          <note>
            EU-kommissionen återkom förra året med ett förslag som kallades
            Monti-II-förordningen i syfte att förtydliga reglerna inom hela
            EU för den grundläggande rättigheten att vidta kollektiva åtgärder.
            Men efter det att tolv medlemsstater gjort kraftiga invändningar
            och ställt krav på subsidiaritetsprincipen drog parlamentet tillbaka
            förslaget.
          </note>
          <note>
            Hela detta ärende och hela processen visar hur svårt det är att
            hitta gemensamma lösningar och att synen på rätten till kollektiva
            lösningar skiljer sig åt i medlemsstaterna, trots ett väldigt
            gott syfte. Detta borde ha varit en signal om att en process med
            krav på juridiskt bindande socialt protokoll kan bli mycket svårt
            att ro i land och kanske till och med äventyrar den svenska modellen.
          </note>
          <note>
            Den svenska modellen är viktig och skyddsvärd liksom den fria
            rörligheten.
          </note>
          <note>
            Att nu, som de fyra oppositionspartierna gör, kräva ett juridiskt
            bindande socialt protokoll kan innebära krav på fördragsändringar,
            enligt expertis. Vi värnar den svenska arbetsmarknadsmodellen
            och påminner om att de 27 medlemsstaterna med olika intressen
            kan framföra olika krav. Det är en betydande risk och inte alls
            säkert att en ändring skulle gynna eller ens följa den svenska
            modellen. En sådan process kan tvärtom hota den svenska modellen
            och utlösa följdkrav och förändringar i en annan riktning än den
            som var tänkt. Detta måste de fyra oppositionspartierna ta ansvar
            för.
          </note>
          <note>
            Fru talman! Arbetstagarnas och företagarnas rörlighet över gränserna
            är något positivt som skapar möjligheter för både människor och
            företag att utvecklas. Hinder ska därför rivas mellan EU-länder
            och i förhållande till omvärlden. Vi moderater och Alliansen vill,
            i motsats till Socialdemokraterna, Miljöpartiet, Sverigedemokraterna
            och Vänsterpartiet, inte begränsa den fria rörligheten mellan
            EU-länderna.
          </note>
          <note>
            Regeringen har lyssnat på de fackliga organisationerna och andra
            i remissomgången och lagt fram ett långtgående förslag. Det är
            trist att oppositionen inte kan vara eniga med regeringen och
            oss och att man väljer en väg som kan riskera den svenska modellen
            här. I en tid av ekonomisk oro, lågkonjunktur i Europa och i världen
            i övrigt är det särskilt angeläget att vi i Sverige arbetar mot
            gemensamma mål och tar det ansvar som krävs.
          </note>
          <note>
            Med detta vill jag, fru talman, yrka bifall till vår reservation
            9, avslag på övriga reservationer samt bifall till betänkandets
            förslag i övrigt.
          </note>
          <note type="speaker">
            Anf. 103 JOHAN ANDERSSON (S) replik:
          </note>
          <note>
            Fru talman! Jag har två frågor till Katarina Brännström med anledning
            av hennes anförande.
          </note>
          <note>
            Vi har i våra två reservationer, som jag redogjorde för i mitt
            tidigare inlägg, pekat på två risker som vi ser med lagstiftningen.
            Jag vill återigen trycka på, så att kammaren har hört det, att
            vi är positiva till att man reglerar detta med en lagstiftning.
            Det handlar om stadigvarande arbetskraft i Europa, och jag kommer
            inte att återupprepa det. Jag tror att Katarina Brännström och
            andra ledamöter har hört det tillräckligt.
          </note>
          <note>
            Min fråga kopplat till detta är: Vad är skälet till att Moderaterna
            inte vill reglera detta i en lagstiftning? Det är den ena frågan.
          </note>
          <note>
            Det här är sådana ärenden som dyker upp med jämna mellanrum.
            Jag fick i går kväll vetskap om ett där man säger upp fast anställd
            personal och tar in bemanningsföretag. Det finns i dag inte en
            grund i lagstiftningen för att reglera det.
          </note>
          <note>
            Den andra frågan handlar om företrädesrätten till återanställning.
            Det sker också med jämna mellanrum att man säger upp personal,
            vilket naturligtvis händer på en rörlig arbetsmarknad, och sedan
            inte erbjuder den personal som har blivit uppsagd anställning
            utan i stället tar in bemanningsföretag.
          </note>
          <note>
            Då är min fråga till Katarina Brännström: Vad är skälet till
            att Moderaterna så kategoriskt säger nej till en sådan förändring
            i lagstiftningen som i grunden är bra?
          </note>
          <note type="speaker">
            Anf. 104 KATARINA BRÄNNSTRÖM (M) replik:
          </note>
          <note>
            Fru talman! Jag tackar Johan Andersson för frågan. Det är väl
            bra att vi får tala om de här skillnaderna.
          </note>
          <note>
            Jag vill ändå framhålla att det är positivt att Socialdemokraterna
            säger sig vara positiva, och det har ju skett en förändring över
            tid. När den borgerliga regeringen under 90-talet började öppna
            för bemanningsföretag var det ett kompakt motstånd från Socialdemokraterna,
            så jag välkomnar den förändrade inställningen till en förändrad
            arbetsmarknad och omvärld som vi ser hos Socialdemokraterna.
          </note>
          <note>
            De risker som Socialdemokraterna säger sig se ser vi inte alls.
            I EU-direktivet som gäller det stadigvarande arbetskraftsbehovet
            ser vi inte något förbud som säger att man bara ska få ta in personal
            från bemanningsföretag i vissa sammanhang. Det som är en av hörnstenarna
            i den fria rörligheten är just att människor ska kunna få röra
            sig över gränser och att företag ska ha rätt att hyra in den personal
            man har behov av. Sedan finns det kollektivavtal och andra lagar
            som styr vilka krav man måste ställa så att man till exempel inte
            går förbi någon som har företrädesrätt.
          </note>
          <note>
            Det är viktigt att framhålla att de absolut flesta följer dessa
            regler och lagar. Jag tror att undantagen är väldigt få, att man
            överträder dem.
          </note>
          <note>
            Vi ser inget behov av det som Socialdemokraterna ser behov av.
            Vi kommer självklart att följa detta, men vi tror att Socialdemokraterna
            även på den här punkten kommer att vara trygga framöver när man
            ser hur väl den svenska modellen fungerar.
          </note>
          <note type="speaker">
            Anf. 105 JOHAN ANDERSSON (S) replik:
          </note>
          <note>
            Fru talman! Jag kan bara konstatera att i dag känner vi oss inte
            särskilt trygga, eftersom det med jämna mellanrum rapporteras
            in fall där man, precis som jag pekade på, har åsidosatt de två
            delar som vi ville föra in i propositionen för att stärka rättigheterna.
            Vi lär få återkomma till frågan.
          </note>
          <note>
            Jag har en följdfråga, och den handlar om det sociala protokollet.
            Jag har väldigt svårt att förstå Moderaternas inställning, att
            de så kategoriskt säger nej till en möjlighet att driva denna
            fråga ytterligare. Vi är väl alla väl medvetna om den kraschade
            hanteringen av den så kallade Monti II-förordningen, som inte
            blev ratificerad och vilket inte heller hade varit särskilt gynnsamt
            för Sverige.
          </note>
          <note>
            Då är min fråga till Katarina Brännström: Vad är grunden för
            att ni så kategoriskt säger nej till det sociala protokollet?
          </note>
          <note type="speaker">
            Anf. 106 KATARINA BRÄNNSTRÖM (M) replik:
          </note>
          <note>
            Fru talman! Johan Andersson säger att det hela tiden rapporteras
            in fall där regler och lagar överträds. Det finns väl självklart
            inget område i vårt samhälle där allting till hundra procent fungerar
            perfekt. Men jag ser inga större problem, och det gör inte heller
            regeringen eller Alliansen i stort. Det är ett litet problem.
            Därför finns det ingen anledning att ytterligare reglera det området.
          </note>
          <note>
            När det gäller det sociala protokollet vill vi framhålla att
            den svårighet som var med att få fram Monti II-förordningen, som
            sedan föll, visar på hur svårt det är att ena 27 stater att tycka
            likadant. Och vad är det som säger att man ska tycka att just
            den svenska modellen ska vara utgångspunkten? Risken finns ju
            att man öppnar för att det kan bli en försämring av de villkor
            vi har här i Sverige. Därför säger vi: Vi ska inte röra den ro
            och frid som råder på svensk arbetsmarknad. Det är lugnt. Vi har
            en bra modell. Att öppna upp inom EU kan innebära försämringar
            som vi inte är beredda att ta konsekvenserna av.
          </note>
          <note>
            Det är väldigt svårt att förena 27 länder med olika arbetsmarknadsmodeller
            och olika krav på vilka stridsåtgärder man ska ha rätt att vidta.
            Det är inte säkert att den svenska modellen är den som står allra
            längst fram där. Därför anser vi att det är bra som det är och
            att vi inte ska röra det.
          </note>
          <note type="speaker">
            Anf. 107 HANS BACKMAN (FP):
          </note>
          <note>
            Fru talman! Jag yrkar bifall till reservation 9 och i övrigt
            bifall till utskottets förslag i betänkande AU5 och avslag på
            motionerna.
          </note>
          <note>
            De fyra oppositionspartierna Socialdemokraterna, Vänsterpartiet,
            Miljöpartiet och Sverigedemokraterna har enats om att regeringen
            bör driva frågan om ett socialt protokoll. Det finns en stor risk
            med att öppna upp för den typen av förhandlingar på EU-nivå. Det
            kan krävas fördragsändring. Enligt Folkpartiet är risken uppenbar
            att detta skulle äventyra den svenska modellen.
          </note>
          <note>
            Vi måste ha i åtanke att vi har 27 medlemsstater som alla har
            olika arbetsmarknadsmodeller och olika syn på den rätta balansen
            mellan fri rörlighet och arbetstagarskydd. Det finns därmed som
            sagt en stor risk med att öppna upp för sådana förhandlingar på
            EU-nivå. Det är mycket osäkert att förhandlingarna skulle gå i
            en linje, väg eller riktning som säkrar den svenska arbetsmarknadsmodellen.
            Folkpartiet och övriga allianspartier ser därför en stor risk
            att öppna upp för sådana förhandlingar med tanke på den svenska
            modellen.
          </note>
          <note>
            Jag vill också poängtera att Lissabonfördraget har bidragit till
            att stärka arbetstagarnas rättigheter inom EU. I fördraget finns
            en balans mellan å ena sidan fri rörlighet för arbetskraft och
            å andra sidan arbetsmarknadens parters möjligheter och rätt att
            försvara de fackliga intressena.
          </note>
          <note>
            Att EU:s stadga om de grundläggande rättigheterna genom Lissabonfördraget
            blivit rättsligt bindande och fått fördragsstatus innebär att
            förhandlingsrätten och rätten till kollektiva åtgärder har samma
            rättsliga status inom unionsrätten som de ekonomiska friheterna.
          </note>
          <note>
            Mot bakgrund av detta känns det ytterst olyckligt att öppna upp
            för en diskussion om ett socialt protokoll som skulle kunna leda
            till försämringar av den svenska modellen den modell som åtminstone
            Folkpartiet och övriga allianspartier känner sig trygga med och
            vill fortsätta försvara.
          </note>
          <note>
            För oss i Folkpartiet är det också viktigt att det ska vara ordning
            och reda och trygga anställningar och villkor på svensk arbetsmarknad.
            Grunden för detta läggs genom att vi står upp för vår svenska
            modell där arbetsmarknadens parter i form av fackföreningar och
            arbetsgivare gemensamt tar ansvar för villkoren för arbete i Sverige.
          </note>
          <note>
            Oppositionspartiernas agerande i detta fall riskerar att sätta
            den svenska modellen på spel.
          </note>
          <note>
            Det är också anmärkningsvärt att Socialdemokraterna, Vänsterpartiet
            och Miljöpartiet medverkar till att Sverigedemokraterna får inflytande
            över frågor som rör den fria rörligheten i EU. Folkpartiet och
            övriga allianspartier anser att arbetstagarnas och företagens
            rörlighet över gränserna är något positivt som skapar möjlighet
            för många människor och företag att utvecklas. Det är både bra
            och positivt att hinder rivs mellan EU-länder och till länder
            utanför EU för att möjliggöra en ökad rörlighet över gränserna.
          </note>
          <note>
            Vi i Alliansen vill i motsats till oppositionspartierna inte
            begränsa den fria rörligheten mellan EU-länderna. Vår bedömning
            är att rörligheten också bidrar till förbättrad matchning på arbetsmarknaderna
            i EU. Denna rörlighet är också helt och fullt möjlig att förena
            med en situation där alla som arbetar i Sverige ges rimliga, trygga
            och rättvisa arbets- och anställningsvillkor.
          </note>
          <note>
            I sammanhanget vill jag nämna att regeringen har tillsatt en
            parlamentarisk kommitté där alla riksdagspartier är representerade.
            Kommittén ska se över reglerna för utstationering på svensk arbetsmarknad
            i syfte att säkerställa ett grundläggande skydd för utstationerade
            arbetstagare.
          </note>
          <note>
            Kommittén ska bland annat utvärdera om tillämpningen av lex Laval
            fungerar så att skyddet för utstationerade arbetstagares grundläggande
            arbets- och anställningsvillkor säkerställs. Kommittén ska också
            överväga vilka lagändringar som kan krävas för att värna den svenska
            modellen i ett internationellt perspektiv.
          </note>
          <note>
            Vi i allianspartierna välkomnar regeringens förslag om en ny
            och modern lag om uthyrning av arbetstagare. Vi är positiva till
            det sätt som bemanningsdirektivet nu genomförs på. Genom lagen
            kan man uppnå en tydligare och mer sammanhållen reglering av skyddet
            för uthyrda arbetstagare.
          </note>
          <note>
            Målet för den ekonomiska politiken och arbetsmarknadspolitiken
            måste vara full sysselsättning. Det är därför av stor vikt att
            alla som kan och vill arbeta också får tillfälle att göra det.
          </note>
          <note>
            Här är bemanningsbranschen en viktig och dynamisk del av den
            svenska arbetsmarknaden, och med den nya lagen ges branschen en
            fortsatt möjlighet att växa och skapa arbetstillfällen.
          </note>
          <note>
            Bemanningsföretag är också viktiga när det gäller att skapa arbeten
            för grupper som annars har svårt att komma in på arbetsmarknaden,
            såsom unga och utrikes födda. Bemanningsföretagen är en bro till
            arbetslivet för många, och det är förstås väldigt positivt.
          </note>
          <note>
            Jag vill också understryka betydelsen av att lagförslaget i stor
            utsträckning anknyter till traditionerna på den svenska arbetsmarknaden.
            Den svenska modellen, där kollektivavtal som ingåtts mellan arbetsmarknadens
            parter verkar tillsammans med lagregler, fungerar i huvudsak bra.
            Jag vill också betona att modellen förutsätter att parterna uppträder
            ansvarsfullt på arbetsmarknaden.
          </note>
          <note>
            Viktigt att notera är att arbetsmarknadens parter har ingått
            flera kollektivavtal inom bemanningsbranschen och att täckningsgraden
            är hög.
          </note>
          <note>
            Fru talman! Jag vill i detta sammanhang också nämna bemanningsdirektivets
            artikel 4 med rubriken Översyn av begränsningar och förbud. I
            artikel 4.1 anges att begränsningar och förbud som gäller anlitande
            av arbetskraft som hyrs ut av bemanningsföretag endast får motiveras
            av allmänintresset.
          </note>
          <note>
            Regeringen konstaterar att det råder en viss osäkerhet när det
            gäller innebörden av den aktuella regleringen. Man anser dock
            att det inte finns anledning att nu ta ställning till en bestämmelse
            om att kollektivavtalade begränsningar och förbud som gäller anlitande
            av arbetskraft som hyrs ut av bemanningsföretag endast får motiveras
            av allmänintresset. Vi i allianspartierna instämmer i denna bedömning.
          </note>
          <note>
            Det är förstås viktigt att företrädesrätten beaktas. Folkpartiets
            och Alliansens utgångspunkt är att arbetsgivare tillämpar lagar
            och kollektivavtal på ett korrekt och ansvarsfullt sätt. Regeringen
            har också i propositionen angett sin avsikt att noga följa utvecklingen
            på området och vidta åtgärder om man anser att det behövs.
          </note>
          <note>
            Vi har också erfarit att regeringen avser att tillsätta en utredning
            som ska kartlägga eventuella problem när det gäller företrädesrätten
            till återanställning enligt lagen om anställningsskydd i samband
            med att arbetstagare hyrs in från bemanningsföretag.
          </note>
          <note>
            I detta anförande instämde Anna Steele (FP).
          </note>
          <note>
            Ajournering
          </note>
          <note>
            Kammaren beslutade kl. 15.56 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            12 § Beslut om ärenden som slutdebatterats den 21 november
          </note>
          <note>
            Punkt 2
          </note>
          <note>
            Punkt 13
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            13 § Beslut om ärenden som slutdebatterats vid dagens sammanträde
          </note>
          <note>
            Punkt 3
          </note>
          <note>
            Punkt 6
          </note>
          <note>
            Punkt 9
          </note>
          <note>
            Punkt 14
          </note>
          <note>
            Punkt 16
          </note>
          <note>
            Punkt 17
          </note>
          <note>
            Övriga punkter
          </note>
          <note>
            14 § (forts. från 11 §) Lag om uthyrning av arbetstagare m.m.
            (forts. AU5)
          </note>
          <note type="speaker">
            Anf. 108 JOHAN ANDERSSON (S) replik:
          </note>
          <note>
            Herr talman! Vi har två reservationer, och vi tycker att lagstiftningen
            skulle förstärkas avsevärt om man biföll dessa i kammaren framdeles.
            Det handlar om stadigvarande arbetskraftsbehov och företrädesrätten.
            Jag har svårt att förstå den argumentation som Hans Backman redogjorde
            för. Nu när vi har den här lagstiftningen uppe en ny lag införs
            när det gäller uthyrningsdelen och vi får en helt annan skyddslagstiftning
            skulle jag gärna vilja höra vilket skälet är för Folkpartiet att
            inte passa på att komplettera med dessa två tillägg som skulle
            underlätta för branschen och arbetsmarknaden.
          </note>
          <note type="speaker">
            Anf. 109 HANS BACKMAN (FP) replik:
          </note>
          <note>
            Herr talman! När det gäller stadigvarande arbetskraftsbehov har
            vi i betänkandet skrivit: Utskottet kan konstatera att bemanningsdirektivet
            inte utgår från eller ställer krav på att det ska vara fråga om
            tillfälligt arbete för att uthyrning ska vara möjligt. Vi tycker
            att branschen fungerar så pass bra att vi helt enkelt inte känner
            behov av att införa begränsningar av de slag som Socialdemokraterna
            föreslagit i sina motioner.
          </note>
          <note>
            När det gäller företrädesrätten nämnde jag också i mitt anförande
            att regeringen har uppmärksammat att det kan finnas skäl att titta
            på detta. Man har också tillsatt en utredning som ska kartlägga
            om det finns problem när det gäller företrädesrätten till återanställning
            enligt LAS i samband med att arbetstagare hyrs ut från bemanningsföretag.
          </note>
          <note>
            Arbetsbrist utgör en saklig grund för uppsägning enligt lagen
            om anställningsskydd LAS så där finns inte heller något förbud
            för en arbetsgivare att tillgodose sitt behov av arbetskraft genom
            att anlita ett bemanningsföretag i stället för att anställa arbetstagare.
          </note>
          <note>
            Om det finns kollektivavtal på en arbetsplats gäller särskilda
            regler, medbestämmandelagen, som bland annat föreskriver skyldighet
            för arbetsgivaren att förhandla med arbetstagarorganisationen
            och en så kallad vetorätt också för arbetstagarorganisationen.
            Dessa regler har tillkommit för att hindra att lagar och avtal
            kringgås.
          </note>
          <note>
            Med detta känner vi oss i nuläget tillfreds, särskilt som vi
            har sett att regeringen också ska tillsätta den här utredningen
            och kartlägga situationen.
          </note>
          <note type="speaker">
            Anf. 110 JOHAN ANDERSSON (S) replik:
          </note>
          <note>
            Herr talman! Jag vet inte om jag blev så mycket klarare över
            skälen till varför man säger nej. När det gäller stadigvarande
            arbetskraftsbehov hänvisar Hans Backman till bemanningsdirektivet
            och EU:s rätt, men det är ju inte på det sättet att det hindrar
            att man lägger till och stärker upp den svenska lagstiftningen
            med en paragraf kopplad till det stadigvarande behovet.
          </note>
          <note>
            När det gäller företrädesrätten hänvisar Hans Backman, Folkpartiet,
            till den kommande utredningen. Det är också lite långsökt. Jag
            tror att även Hans Backman får rapporter med jämna mellanrum om
            att det relativt ofta händer att man åsidosätter företrädesrätt
            och annat genom att ta in bemanningsföretag. Det där tycker jag
            därför känns som en märklig argumentation.
          </note>
          <note>
            Hans Backman tog också upp det sociala protokollet och ondgjorde
            sig över att utskottsmajoriteten ställer sig bakom ett initiativ
            om att göra ett medskick till regeringen när det gäller det sociala
            protokollet. Han hänvisar till att det skulle innebära att den
            så kallade svenska modellen skulle hamna snett i den delen.
          </note>
          <note>
            Men den svenska modellen hanteras ju inte via EU i dag. Det är
            frågor som vi hanterar. Lex Laval kan vi prata väldigt länge om,
            vilket jag inte ska göra, men där ser vi att den dåvarande regeringen
            lade det på en miniminivå i stället.
          </note>
          <note>
            Vi ser det som en väldigt stor förutsättning att kunna öppna
            upp det här och också se den svenska modellen som en del av en
            god arbetsrätt för svenska företag. Jag vet inte hur Hans Backman
            ser på det.
          </note>
          <note type="speaker">
            Anf. 111 HANS BACKMAN (FP) replik:
          </note>
          <note>
            Herr talman! När det gäller lex Laval har regeringen, som jag
            nämnde i mitt anförande, tillsatt en parlamentarisk kommitté som
            ska utvärdera om tillämpningen av lex Laval fungerar som skydd
            för att utstationerade arbetstagares grundläggande arbets- och
            anställningsvillkor kan säkerställas och också överväga vilka
            lagändringar som kan krävas för att värna den svenska modellen
            i ett internationellt perspektiv.
          </note>
          <note>
            När det gäller att öppna upp för förhandlingar om ett socialt
            protokoll känner vi i Folkpartiet och övriga allianspartier att
            det ur ett svenskt perspektiv vore en klar risk om vi tog upp
            sådana förhandlingar. Det är ju inte alls säkert att det skulle
            leda till att det blev exakt den svenska modellen som blev slutresultatet.
          </note>
          <note>
            Vi tycker att vi har en trygg och bra modell som vi vill försäkra
            oss om att vi får ha kvar, och vi vill inte kompromissa bort delar
            av den mot vår vilja. Det är 27 länder som i så fall skulle enas
            om ett slags gemensam modell, och då känner vi att det inte alls
            är säkert att det skulle landa i att den svenska modellen skulle
            kunna bibehållas intakt, och det vill vi att den ska göra. Vi
            tycker att vi har en bra modell där arbetsmarknadens parter tar
            sitt ansvar på ett bra sätt.
          </note>
          <note>
            När det gäller återanställningar och företrädesrätten förutsätter
            vi att arbetsgivarna arbetar utifrån lagar och avtal. Skulle man
            kringgå dem och det är uppenbart att så sker och att regelverken
            inte följs, då ska också detta prövas i domstol. Därmed har vi
            verktyg för att hantera detta även i dagsläget.
          </note>
          <note type="speaker">
            Anf. 112 ANNIKA QARLSSON (C):
          </note>
          <note>
            Herr talman! Dagens ärende är att genomföra Europaparlamentets
            och rådets direktiv om arbetstagare som hyrs ut av bemanningsföretag.
          </note>
          <note>
            Lagen om uthyrning av arbetstagare ska gälla för anställda i
            ett bemanningsföretag i syfte att hyras ut till ett kundföretag
            för arbete under kundföretagets ledning och kontroll. En central
            bestämmelse i direktivet är likabehandlingsprincipen, vilket innebär
            att arbetstagare som hyrs ut av ett bemanningsföretag ska ha minst
            samma grundläggande arbets- och anställningsvillkor som om den
            uthyrde varit anställd på företaget under den tiden som uppdraget
            varar.
          </note>
          <note>
            Vi har också kvar möjligheten att i kollektivavtal avvika från
            likabehandlingsprincipen under förutsättning att det övergripande
            skyddet för uthyrda arbetstagare enligt direktivet respekteras.
          </note>
          <note>
            Utöver regeringens proposition finns också ett tillkännagivande
            från Socialdemokraterna, Miljöpartiet, Sverigedemokraterna och
            Vänsterpartiet om att Sverige ska kräva att EU ska anta ett juridiskt
            bindande socialt protokoll. De fyra partierna kräver att Sveriges
            regering ska driva en fördragsändring som skulle innebära att
            den fria rörligheten i EU skulle begränsas och underordnas de
            fackliga rättigheterna. Att öppna upp för en fördragsändring med
            EU-27 skulle tveklöst gå i motsatt riktning. Jag återkommer till
            min kritik i denna del.
          </note>
          <note>
            Herr talman! Bemanningsbranschen är en viktig och dynamisk del
            av den svenska arbetsmarknaden, och vi vill ge möjligheter för
            den att växa och skapa arbetstillfällen tillsammans med resterande
            arbetsmarknad. Med lagen kan vi uppnå en tydligare och mer sammanhållen
            reglering av skyddet för uthyrda arbetstagare.
          </note>
          <note>
            När det gäller bemanningsdirektivets artikel 4 finns det kritik
            som både regeringen och utskottet har tittat på, och man kan notera
            att det råder viss osäkerhet kring innebörden av den aktuella
            regleringen. Bedömningen är dock att vi i nuläget inte vill införa
            en bestämmelse om att kollektivavtalade begränsningar och förbud
            som gäller anlitande av arbetskraft som hyrs ut av bemanningsföretag
            endast får motiveras av allmänintresset. Men vi följer självklart
            frågan och får återkomma om så krävs.
          </note>
          <note>
            Utöver regeringens proposition finns motioner från Socialdemokraterna
            och Vänsterpartiet som ger uttryck för en negativ eller misstänksam
            inställning till uthyrning av arbetstagare i stort sett. Det handlar
            om att reglera när och hur länge företag ska få hyra in arbetskraft,
            och förutom att Centerpartiet och Alliansen inte delar den negativa
            inställningen till bemanningsbranschen handlar detta inte om bemanningens
            vara eller icke vara.
          </note>
          <note>
            Misstänksamheten mot arbetsgivare och en önskan om större maktbefogenheter
            till de fackliga organisationerna går också igen i Vänsterpartiets
            krav på att facken ska få begära ut och kontrollera avtalen för
            att inte hindra uthyrda att ta anställning. Detta krav framför
            man trots att det i lagen finns en paragraf som anger att hinder
            för att ta anställning i kundföretag inte får göras och att det
            är sanktionerat med skadestånd.
          </note>
          <note>
            Herr talman! Tillkännagivandet om ett socialt protokoll som Socialdemokraterna,
            Miljöpartiet, Sverigedemokraterna och Vänsterpartiet enats om
            grundar sig på ett antal motioner som inbördes är olika och delvis
            motstridiga med vad de verkligen vill med detta. När de fyra nu
            enat sig i ett gemensamt tillkännagivande borde rimligtvis företrädarna
            här kunna beskriva hur de tänkt att det ska gå att genomföra och
            vilka konsekvenser de är beredda att ta för att få igenom detta.
          </note>
          <note>
            Centerpartiets och allianspartiernas bedömning är att detta krav
            kräver en fördragsändring med en stor och uppenbar risk för att
            det bland EU-27 finns delvis olika intressen i en annan riktning,
            vilket också kan leda till följdkrav på andra och mer långtgående
            förändringar som inte är i linje med de fyra partier som i det
            här fallet bildar majoritet.
          </note>
          <note>
            Intressant är att notera vilka partier som är beredda att tulla
            på den fria rörligheten och med det vill stänga gränserna, detta
            trots att arbetstagarnas rättigheter stärkts i Lissabonfördraget,
            där man eftersträvat en balans mellan fri rörlighet för arbetskraft
            och arbetsmarknadens parters möjligheter och rätt att försvara
            de fackliga intressena. Fördraget erkänner alltså arbetsmarknadens
            parters betydelse och respekten för deras självständighet.
          </note>
          <note>
            Att EU:s stadga om de grundläggande rättigheterna genom Lissabonfördraget
            blivit rättsligt bindande och fått fördragsstatus innebär att
            förhandlingsrätten och rätten till kollektiva åtgärder har samma
            rättsliga status inom unionsrätten som de ekonomiska friheterna
            innebär. Vi kan inte tolka det på något annat sätt än att detta
            tillkännagivande från Socialdemokraterna, Miljöpartiet, Sverigedemokraterna
            och Vänsterpartiet antingen är plakatpolitik som bäst bedrivs
            i opposition eller ett sätt att förhindra den fria rörligheten
            över gränserna.
          </note>
          <note>
            Herr talman! För Sverige och EU är de fyra friheterna som innefattar
            fri rörlighet för varor, personer, tjänster och kapital en grundläggande
            förutsättning som utgör kärnan i den inre marknaden. Det bidrar
            till ökad sysselsättning och tillväxt något som Centerpartiet
            och Alliansen inte är beredda att kompromissa med.
          </note>
          <note>
            Jag yrkar bifall till förslaget i betänkandet AU6 utom i punkt
            8, där jag yrkar bifall till reservation 9.
          </note>
          <note>
            (Applåder)
          </note>
          <note type="speaker">
            Anf. 113 JOHAN ANDERSSON (S) replik:
          </note>
          <note>
            Herr talman! Jag har några frågor till Centerpartiet och Annika
            Qarlsson. Först vill jag göra ett klarläggande genom att säga
            att vi socialdemokrater inte är negativa till bemanningsföretag.
            Jag hoppas att det framgick klart och tydligt av det jag sade
            inledningsvis om detta. Också i vår motion har vi varit tydliga
            med det här.
          </note>
          <note>
            Jag har frågor kopplade till vår reservation. Vi ser återigen
            en bra möjlighet att förstärka lagstiftningen med stadigvarande
            arbetskraftsbehov och företrädesrätten. Annika Qarlsson hänvisar
            i sitt anförande till att den lagstiftning som nu kommer till
            inte säger någonting om att det ska vara några hinder för att
            ha en anställning om man är anställd i ett bemanningsföretag i
            ett kundföretag. Men det är inte riktigt detta det handlar om
            när det gäller stadigvarande arbetskraftsbehov och företrädesrätten.
            Det handlar om att möjliggöra och att undanröja eventuella hinder
            för detta.
          </note>
          <note>
            Återigen: Vi ser exempel där man i dag har satt sådana saker
            i system. Vi tycker att det är bra att man kan passa på att göra
            denna justering när det här sker.
          </note>
          <note>
            När det gäller Annika Qarlssons resonemang om det sociala protokollet
            kan jag bara konstatera att vi känner till Centerpartiet som ett
            parti som återigen vill öppna upp lagstiftningen och andra delar.
            Vi hade en diskussion för en tid sedan om ungdomslöner där man
            ville åsidosätta kollektivavtal och annat. Jag är alltså inte
            så förvånad över den argumentation som Annika Qarlsson har.
          </note>
          <note>
            Återigen, Annika, vill jag gärna höra dina och Centerpartiets
            skäl till framför allt de två delar som vi har pekat på i vår
            motion.
          </note>
          <note type="speaker">
            Anf. 114 ANNIKA QARLSSON (C) replik:
          </note>
          <note>
            Herr talman! När det gäller det stadigvarande tänker jag att
            man någonstans måste fundera på hur det kommer sig att företag
            i så fall väljer att använda sig av bemanningsföretag. Det är
            nog snarare i den änden som man måste fundera.
          </note>
          <note>
            Jag är inte beredd att gå in och reglera denna del ytterligare.
            Johan Andersson och Socialdemokraterna kanske behöver fundera
            tillbaka på detta. Om man ser det som ett problem kanske man måste
            fundera på vilka de bakomliggande orsakerna är. Varför väljer
            arbetsgivare att stadigvarande använda sig av bemanningsföretag
            i stället för att anställa själva? Någonstans finns det bekymmer.
            Jag ser på Johan att han säkerligen tänker så här: Jag vet vad
            Annika tänker i de här frågorna! Men det vore lite intressant
            att få veta om Johan Andersson och Socialdemokraterna har funderat
            på detta.
          </note>
          <note>
            Det är väl definierat vad som gäller för företrädesrätt. Där
            handlar det i stället om att nuvarande lagstiftning ytterligare
            ska följas upp och i så fall drivas till domstol. Jag tror inte
            att det skulle göra någon skillnad om vi tar in ytterligare förstärkningar
            i lagen, utan det finns fortfarande sätt att kringgå det. De fall
            där det kringgås ska inte accepteras, och de ska följas upp. Men
            jag är inte beredd att gå till ytterligare skrivningar för denna
            del.
          </note>
          <note>
            I andra delar kan jag bara konstatera att Johan Andersson har
            missuppfattat mig. Då är det tur att jag får chansen att komplettera
            det. Det fördes en diskussion för ett år sedan om ingångslöner,
            som handlade om att de fackliga parterna som förhandlar om löner
            måste ta ansvar också för de grupper som inte finns på arbetsmarknaden.
            De måste ta hänsyn till dem genom att se till att ingångslönerna
            inte är för höga. Detta anser inte jag vara att gå förbi den svenska
            modellen. Tvärtom anser jag att den svenska modellen gör det som
            den tidigare har varit oerhört duktig på, nämligen att ta ansvar.
            Jag kritiserade den här delen, för jag ansåg inte att man tog
            ansvar för ungdomar och andra som har svårt att komma in på arbetsmarknaden.
          </note>
          <note>
            Socialt protokoll det tycker jag fortfarande är intressant. Nej,
            det ska inte göra någon skillnad. Jag vill gärna höra mer om vad
            Johan har att säga om det.
          </note>
          <note type="speaker">
            Anf. 115 JOHAN ANDERSSON (S) replik:
          </note>
          <note>
            Herr talman! När det gäller Annika Qarlssons argumentation om
            stadigvarande arbetskraftsbehov kan jag bara konstatera att Centerpartiet
            tydligen ser den nya lagstiftningen som en hävstång för att öppna
            upp LAS. Jag kan inte tolka det på något annat sätt.
          </note>
          <note>
            Vi ser det som angeläget när det gäller det sociala protokollet
            att kunna förstärka rättigheterna och framför allt skydda den
            svenska modellen. I dag är det återigen så att det här inte regleras
            på det sättet i den svenska modellen. Vi har en miniminivå när
            det gäller lex Laval kopplad till detta. Det finns all anledning
            att hantera det.
          </note>
          <note>
            Det är en grumlig argumentation som allianspartierna för när
            det gäller det tillkännagivande som vi förhoppningsvis kommer
            att rösta om under nästkommande vecka.
          </note>
          <note type="speaker">
            Anf. 116 ANNIKA QARLSSON (C) replik:
          </note>
          <note>
            Herr talman! Det är inte grumlig retorik. Däremot är det retorik
            som Johan Andersson inte håller med om; det kan vi instämma i.
          </note>
          <note>
            Vad skulle hända om man ställer de fackliga rättigheterna före
            de fria rörligheterna, som har varit grundprincipen och kärnan
            i EU:s inre marknad? Det är ett sätt att öka på konkurrenskraften
            i detta område jämfört med en värld runt om som springer fort.
            Det är ett bekymmer om man bara tittar på vad som händer här och
            nu hos mig och om man inte ser vad som händer runt omkring i världen.
            Då ser vi inte att för att vi ska ha en chans att vara med och
            konkurrera om jobben, se till att behålla vår välfärd och utvecklas
            framöver är det oerhört viktigt att också vi springer på bra under
            trygga förutsättningar.
          </note>
          <note>
            Då är det viktigt med de fria rörligheterna, som är kärnan i
            EU:s inre marknad. Det som kommer fram i det gemensamma ställningstagandet
            från Socialdemokraterna, Sverigedemokraterna, Miljöpartiet och
            Vänsterpartiet är att man vill sätta de fackliga rättigheterna
            över detta. Det innebär försvårande av den fria rörligheten, och
            det får konsekvenser.
          </note>
          <note type="speaker">
            Anf. 117 JOSEFIN BRINK (V):
          </note>
          <note>
            Herr talman! I dag debatterar vi i första hand hur villkoren
            i bemanningsbranschen ska regleras på den svenska arbetsmarknaden.
            Jag måste säga att jag inte tycker att debatten hittills har gett
            en fullständig bild av hur personaluthyrning och bemanningsföretag
            upplevs ute på arbetsplatserna. Det går inte att komma ifrån att
            bemanningsbranschens expansion på den svenska arbetsmarknaden
            har kantats av många konflikter och problem.
          </note>
          <note>
            Fördelen som vi ser med den nya lag som nu införs är i första
            hand att arbetstagare som är anställda av utländska bemanningsföretag
            får ett starkare skydd. Möjligheten för svenska fackförbund att
            kräva likabehandling för inhyrda kolleger från andra länder kommer
            rimligen att minska risken för lönedumpning. Det är en välkommen
            förbättring i den nya lagen.
          </note>
          <note>
            Dess värre saknas ett antal paragrafer i den nya lagen som vi
            i Vänsterpartiet anser behövs för att undanröja de grundläggande
            problem som bemanningsverksamheten för med sig. Jag tänkte i huvudsak
            fokusera på två av de punkter som även Johan Andersson från Socialdemokraterna
            har lyft upp.
          </note>
          <note>
            Det handlar först och främst om att tryggheten i den fasta tillsvidareanställningen
            de facto har urholkats eftersom det är fullt lagligt i dag att
            säga upp sina egna anställda och ersätta dem med inhyrd personal.
            Exemplen på att så har skett och fortsätter att ske är många.
            Det har skett på Marabou, Lagena, Urban Outfitters, Euromaint
            Rail, Ålö och Taxi Kurir jag skulle kunna fortsätta mycket längre.
            Detta är bara några i raden av företag där fast anställd personal
            har blivit uppsagd och ersatt med inhyrda.
          </note>
          <note>
            Ett alldeles aktuellt exempel är Scans slakteri i Kristianstad,
            där 55 personer nyligen varslades om uppsägning samtidigt som
            företaget avser att behålla ett 70-tal arbetare som de hyr in
            från tre olika bemanningsföretag.
          </note>
          <note>
            Katarina Brännströms påstående att det alltid är de inhyrda som
            får gå först är alltså helt enkelt inte sant. Ända sedan det så
            kallade Abu Garcia-målet avgjordes i Arbetsdomstolen 2003 har
            det funnits en upprättad praxis om att det är tillåtet i enlighet
            med lagen om anställningsskydd att säga upp egna anställda och
            ersätta dem med inhyrd personal. Det är en av grundorsakerna till
            det stora missnöje med bemanningsföretag som finns ute på många
            arbetsplatser.
          </note>
          <note>
            Möjligheten att säga upp egen personal och sedan hyra in andra
            för att göra samma jobb innebär i praktiken att en tillsvidareanställning
            inte längre är den garant mot godtycklighet som är hela tanken
            med lagen om anställningsskydd. Denna möjlighet ger också utrymme
            för arbetsgivare att använda hotet om att ersätta egna anställda
            med inhyrda för att få sin vilja igenom gentemot de anställda.
            Vi i Vänsterpartiet anser att det är en oacceptabel maktförskjutning
            mellan parterna.
          </note>
          <note>
            Det är alltså ett omfattande och högst aktuellt problem som varit
            uppmärksammat och väl känt i flera år, och vi har debatterat det
            vid flera tillfällen här i riksdagen. Men ändå framhärdar regeringen
            och majoriteten i utskottet med att ingenting behöver göras åt
            saken. I stället får vi veta att regeringen tänker utreda om det
            möjligen kan finnas några problem med företrädesrätten till återanställning
            i samband med inhyrning.
          </note>
          <note>
            Vi i Vänsterpartiet anser att det är klart bortom varje rimligt
            tvivel att de här problemen finns och att lagen om anställningsskydd
            måste uppdateras så att den ger det skydd för tillsvidareanställda
            som är lagens själva kärnfunktion.
          </note>
          <note>
            Vi i Vänsterpartiet värnar anställningstryggheten och löntagarnas
            möjligheter att ställa krav på inflytande och bra villkor på arbetsplatsen.
            Därför vill vi att LAS ändras så att det blir tydligt att det
            inte är tillåtet att sparka de egna anställda och ersätta dem
            med inhyrd personal.
          </note>
          <note>
            Herr talman! Det andra problemet som regeringen avstår från att
            reglera i det liggande lagförslaget är det faktum att inhyrning
            i allt högre grad kommit att användas för att täcka permanenta
            arbetskraftsbehov. Att ständigt ha en viss andel, och ibland faktiskt
            hela personalen, inhyrd ger arbetsgivaren en möjlighet att anpassa
            arbetsstyrkan efter minsta variation i produktionstakten. Det
            ger också en möjlighet att byta ut oönskade personer på arbetsplatsen
            på dagen utan att behöva ta hänsyn till sedvanlig förhandlingsordning.
            Det är lätt att förstå det lockande för arbetsgivaren med den
            här flexibiliteten, men de bemanningsanställda betalar ett högt
            pris för det.
          </note>
          <note>
            Journalistförbundet genomförde nyligen en enkätundersökning bland
            sina bemanningsanställda medlemmar. Jag kan rekommendera utskottsmajoriteten
            att läsa igenom den. Det är genomgående en ganska nedslående läsning
            om stressen i att alltid tvingas vara standby för ett jobb, att
            aldrig kunna planera sin tid och att alltid känna pressen att
            vara på topp för att inte åka ut i kylan. Flera i enkäten tar
            också upp det omöjliga i att kombinera bemanningsjobbet med att
            ha barn och familj.
          </note>
          <note>
            Särskilt intressant i den här enkäten är att tre av fyra svarande
            uppger att de sällan eller aldrig byter arbetsplats utan ständigt
            jobbar åt samma arbetsgivare via ett bemanningsföretag men utan
            den kontinuitet i arbetstider, schemaläggning, kompetensutveckling
            och allt annat som en fast anställning på arbetsplatsen ger.
          </note>
          <note>
            I Skåne har det nu gått så långt att nyetablerade journalister
            i praktiken är hänvisade till en enda arbetsgivare, nämligen ett
            bemanningsföretag som hyr ut journalister till Sydsvenskan, Kristianstadsbladet,
            Trelleborgs Allehanda, Ystads Allehanda, Helsingsborgs Dagblad,
            Kvällsposten och TV4. En av medarbetarna på det här bemanningsföretaget
            uttryckte sig så här i en intervju i tidningen Efter Arbetet:
            Vill man jobba som journalist i Skåne i dag, är man mer eller
            mindre beroende av Kompetens i Skåne. Den rädslan blir väldigt
            påtaglig. Det är därför jag inte vågar gå ut med mitt namn.
          </note>
          <note>
            Det ger en ganska beklämmande bild av villkoren i mediebranschen
            när journalister inte vågar uttala sig under eget namn. Tyvärr
            är den generella bilden att bemanningsanställda lever och arbetar
            i större utsatthet än andra anställda.
          </note>
          <note>
            Arbetsmiljöverket konstaterade i en stor granskning nyligen att
            det finns stora brister i arbetsmiljöarbetet för inhyrda. Oftast
            handlar det om otillräcklig introduktion av den inhyrda arbetskraften
            och en stor okunskap om vem som egentligen är ansvarig för arbetsmiljön.
            Det visar sig också att arbetsolyckor är dubbelt så vanliga bland
            inhyrda som bland övriga arbetstagare.
          </note>
          <note>
            Samma bild bekräftas och fördjupas ytterligare i en färsk enkätundersökning
            som LO har gjort bland sina bemanningsanställda medlemmar. I den
            enkäten uppger sex av tio att de har monotona och ensidiga arbetsuppgifter.
            Sju av tio brukar inte få delta i utbildningar vare sig hos bemanningsföretaget
            eller hos kundföretaget. Nio av tio av de svarande uppger att
            de hellre skulle vara anställda direkt av kundföretaget än av
            ett bemanningsföretag. Det är högst logiskt. Det är lika logiskt
            som att en majoritet av dem som är tim- och behovsanställda helst
            av allt vill ha en fast anställning.
          </note>
          <note>
            Att jobba på det här sättet, att ständigt tvingas vara beredd
            att hoppa in och jobba med kort varsel, att erbjudas ensidiga
            arbetsuppgifter och ofta tvingas till ett högre arbetstempo skapar
            stress och tröttar ut. Utbytbarheten skapar otrygghet och gör
            det svårt att bedriva ett meningsfullt fackligt arbete på arbetsplatsen.
          </note>
          <note>
            Vänsterpartiet värnar om goda arbetsvillkor, fackligt inflytande
            och anställdas hälsa. Vi vet att trygga anställningsförhållanden
            är A och O för att uppnå det. Vi menar därför att det finns goda
            skäl för att den nya lagen måste tydliggöra att inhyrning inte
            ska få användas för att täcka permanenta arbetskraftsbehov.
          </note>
          <note>
            Herr talman! Det faktum att de fackliga rättigheterna i allt
            högre grad kommit att inskränkas genom EU-direktiv och domar i
            EU-domstolen har debatterats många gånger i det här utskottet.
            De borgerliga regeringspartierna har konsekvent förhållit sig
            passiva och undfallande inför den här utvecklingen.
          </note>
          <note>
            Vi i Vänsterpartiet har i stället konsekvent hävdat att den svenska
            regeringen borde ta strid för den svenska kollektivavtalsmodellen
            och för de fackliga rättigheterna i allmänhet när de undergrävs
            av direktiv och domar från EU.
          </note>
          <note>
            Vi i Vänsterpartiet är varma förespråkare av människors möjligheter
            att röra sig fritt och arbeta i andra länder, men den fria rörligheten
            ska inte tillåtas leda till lönedumpning och exploatering av arbetare.
            Det är därför det är så viktigt att värna de grundläggande fackliga
            rättigheterna på den inre marknaden så att vi inte får en union
            där lönedumpning och jakten på den billigaste arbetskraften blir
            det som håller hjulen rullande.
          </note>
          <note>
            Vi anser att den praxis som EU-domstolen har utvecklat, efter
            bland annat Lavaldomen och Rüffertdomen, innebär en kränkning
            av de grundläggande fackliga rättigheter som vi i Sverige är skyldiga
            att värna enligt konventioner som vi har undertecknat inom ramen
            för ILO, enligt Europakonventionen och Europarådets sociala stadga.
            Här har vi stöd inte bara av en majoritet i utskottet i dag utan
            också av Europafacket, de svenska fackliga centralorganisationerna
            och en rad ledande juridiska forskare liksom av ILO:s expertkommitté.
            Denna expertkommitté hävdar att de inskränkningar i strejkrätten
            som är effekten av den praxis som EU-domstolen har utvecklat innebär
            en otillåten inskränkning av rätten att vidta fackliga stridsåtgärder.
          </note>
          <note>
            Detta är bakgrunden till att vi lyfter upp och driver kravet
            att EU måste anta ett socialt protokoll. Det handlar om att EU
            också är skyldigt att leva upp till annan rättspraxis än den som
            utvecklas av EU-domstolen, nämligen de rättigheter som slås fast
            i ILO-konventioner, Europakonventionen och Europarådets sociala
            stadga.
          </note>
          <note>
            Jag är därför glad att det i dag finns en majoritet som har ställt
            sig bakom vårt och Socialdemokraternas krav att regeringen ska
            driva kravet på ett socialt protokoll för att säkerställa att
            de fackliga rättigheterna inte kan kränkas i namn av den fria
            rörligheten. Det är ett första steg mot att vända den allvarliga
            utvecklingen mot allt större inskränkningar i lönearbetarnas rättigheter
            inom EU.
          </note>
          <note>
            Mot samma bakgrund anser vi i Vänsterpartiet att den parlamentariska
            utredning om utstationering som regeringen har tillsatt bör få
            sitt uppdrag utvidgat till att också omfatta Sveriges åtaganden
            gentemot ILO och Europarådet. Målsättningen med den utredningen
            måste vara att lägga fram förslag på hur den så kallade lex Laval
            kan ändras så att vi också lever upp till våra åtaganden gentemot
            de här institutionerna. Först då kan löntagare från andra EU-länder,
            oavsett om de är uthyrda eller utstationerade, få ett fullgott
            skydd mot lönedumpning på den svenska arbetsmarknaden. Det är
            målsättningen med de förslag som vi lägger fram.
          </note>
          <note>
            Herr talman! Jag står självfallet bakom alla de reservationer
            Vänsterpartiet har i det här betänkandet, men jag nöjer mig med
            att yrka bifall till reservationerna 3 och 13 samt till majoritetsförslaget
            under punkt 8.
          </note>
          <note type="speaker">
            Anf. 118 ANDREAS CARLSON (KD):
          </note>
          <note>
            Herr talman! Kristdemokraterna värnar den svenska avtalsmodellen
            på arbetsmarknaden. Modellen bygger på att parterna tar ansvar
            för arbetsmarknadens villkor och att anpassningar kan göras till
            lokala och branschspecifika villkor. Detta gynnar både anställda
            och företag.
          </note>
          <note>
            Jag brukar inte direkt ligga sömnlös om nätterna när det gäller
            de fyra olika oppositionspartiernas politik det gjorde jag inte
            i natt heller, ska jag säga men det gemensamma oppositionsförslaget
            i AU5 kan ta en annan vändning än vad de själva har tänkt sig,
            tror jag.
          </note>
          <note>
            I debatten som vi har lyssnat till hittills har mycket handlat
            om de fyra oppositionspartiernas förslag om att införa ett juridiskt
            bindande socialt protokoll. Kolleger till mig från Alliansen har
            lyft fram att detta förslag skulle kunna vara ett hot mot den
            svenska modellen och att det riskerar att begränsa den fria rörligheten
            över EU:s gränser.
          </note>
          <note>
            Genom öppna gränser har vi skapat en gemensam arbetsmarknad inom
            EU. Fler människor har möjlighet att söka sig till fler jobb,
            och gamla gränser är utsuddade. Länder som tidigare stod i krig
            mot varandra samarbetar i dag och är delar av samma arbetsmarknad.
            Det bidrar till ökad sysselsättning och tillväxt. Öppna gränser
            är inget vi i Kristdemokraterna kompromissar med inom EU. Företags
            och arbetstagares rörlighet över gränser skapar möjligheter.
          </note>
          <note>
            Vi vill, i motsats till Socialdemokraterna, Miljöpartiet, Vänsterpartiet
            och Sverigedemokraterna, inte begränsa den fria rörligheten mellan
            EU-länderna. Denna rörlighet är möjlig att förena med en situation
            där alla som arbetar i Sverige ges rimliga och rättvisa arbets-
            och anställningsvillkor. Det är viktigt att vi slår vakt om den
            svenska modellen på EU-nivå.
          </note>
          <note>
            Lissabonfördraget har stärkt arbetstagares rättigheter inom EU.
            Det finns en balans mellan fri rörlighet och arbetsmarknadens
            parters självständighet och betydelse. I Lissabonfördraget framgår
            också att social marknadsekonomi är en av EU:s övergripande målsättningar.
          </note>
          <note>
            Utöver diskussionen om ett socialt protokoll tar betänkande AU5
            upp ett lagförslag från regeringen angående införandet av EU:s
            bemanningsdirektiv. Propositionen som vi i dag debatterar omfattar
            anställda hos bemanningsföretag som hyrs ut för arbete under ett
            kundföretags kontroll och ledning.
          </note>
          <note>
            Likabehandlingsprincipen är en hörnsten i denna lag. En anställd
            hos ett bemanningsföretag ska ha minst samma grundläggande arbets-
            och anställningsvillkor som skulle ha gällt om han eller hon hade
            anställts av kundföretaget direkt för att utföra samma arbete.
            Med grundläggande arbets- och anställningsvillkor menas till exempel
            arbetstidens längd, övertid, raster, semester, lön och skydd mot
            diskriminering. Likabehandlingsprincipen är också en miniminivå.
          </note>
          <note>
            Villkoren fastställs i kollektivavtal eller av andra bindande,
            generella bestämmelser. I sammanhanget tycker jag att det är viktigt
            att understryka att över 90 procent av bemanningsföretagen i Sverige
            i dag omfattas av kollektivavtal. Det finns möjlighet till vissa
            undantag i lagen, men de gäller bara om kollektivavtalet respekterar
            det övergripande skydd för arbetstagare som avses i bemanningsdirektivet.
            Kollektivavtalet måste därför innebära en rimlig skyddsnivå för
            att avvikelse från likabehandlingsprincipen ska få göras.
          </note>
          <note>
            Det innebär i praktiken att den anställde hos ett bemanningsföretag
            alltid måste garanteras ett grundläggande skydd på de områden
            som anges i direktivet, till exempel när det, som jag sade, gäller
            arbetstidens längd, övertid och semester.
          </note>
          <note>
            I lagen finns även regler om att bemanningsanställda ska ha samma
            tillgång till gemensamma anläggningar och inrättningar, exempelvis
            personalmatsalar och andra utrymmen, på samma villkor som de anställda
            hos företaget. Den inhyrda personalen ska också informeras om
            lediga tillsvidareanställningar eller provanställningar hos företaget
            där de arbetar.
          </note>
          <note>
            Det är viktigt att alla som kan och vill arbeta får chans och
            möjlighet att göra det. När vi i dag debatterar den här typen
            av frågor är det lätt att fokusera på de problem som kan finnas.
            Det är förstås viktigt att göra det och att vidta åtgärder där
            det behövs. Men låt mig åter påminna om att över 90 procent av
            företagen i bemanningsbranschen omfattas av kollektivavtal.
          </note>
          <note>
            Bemanningsbranschen är en viktig och dynamisk del av den svenska
            arbetsmarknaden. Företag i denna bransch ska ha möjlighet att
            växa och skapa fler jobb. Inte minst när det gäller ungdomar innebär
            bemanningsföretagen ofta ett steg in på arbetsmarknaden. Jag har
            träffat ungdomar och har kompisar som tack vare en anställning
            via ett bemanningsföretag har tagit steget över de höga trösklar
            som finns på arbetsmarknaden.
          </note>
          <note>
            När Arbetsförmedlingen i dag inte fungerar tillräckligt effektivt
            när det gäller att förmedla jobb har bemanningsföretagen blivit
            en väg in på arbetsmarknaden för många. Jag skulle gärna se att
            bemanningsföretag och andra aktörer får en större roll när det
            gäller att matcha unga människor in på arbetsmarknaden. Men det,
            herr talman, ligger lite utanför dagens ämne för debatten.
          </note>
          <note>
            Jag yrkar bifall till propositionen och reservation 9 av Kristdemokraterna,
            Moderaterna, Folkpartiet och Centern och avslag på resterande
            reservationer.
          </note>
          <note type="speaker">
            Anf. 119 JOSEFIN BRINK (V) replik:
          </note>
          <note>
            Herr talman! Jag vill inleda med att fråga om Andreas Carlsons
            utfall här om förslaget om ett socialt protokoll. Han menar att
            den svenska kollektivavtalsmodellen på något mystiskt sätt skulle
            vara hotad av ett socialt protokoll. Jag skulle vilja påstå att
            inte bara den svenska kollektivavtalsmodellen utan faktiskt de
            mest grundläggande fackliga rättigheterna i hela EU är satta under
            akut hot av EU-domstolens praxis, som har ställt de grundläggande
            fackliga rättigheterna åt sidan till förmån för den fria marknaden.
          </note>
          <note>
            Det här är alltså grundläggande fackliga rättigheter som Sverige
            och flertalet andra EU-länder har åtagit sig att respektera genom
            att ratificera ILO:s kärnkonventioner, Europakonventionen, som
            ju gäller som lag, och Europarådets sociala stadga. Den här rättsutvecklingen,
            som har inneburit dom efter dom med kränkningar av och inskränkningar
            i grundläggande fackliga rättigheter, har analyserats av ledande
            internationella arbetsrättsjurister, av de fackliga centralorganisationerna
            i Sverige, av Europafacket och av ILO:s egen expertkommitté. De
            har kommit fram till att denna praxis är en kränkning av de fackliga
            rättigheterna och att det faktiskt behövs en reglering av de fackliga
            rättigheternas ställning i EU genom ett socialt protokoll.
          </note>
          <note>
            Jag undrar vad det är för expertis och annan analys som ligger
            bakom Andreas Carlsons påståenden att det skulle förhålla sig
            precis tvärtom, alltså att de fackliga rättigheterna och kollektivavtalsmodellen
            skulle ha någonting att förlora på att de fackliga rättigheterna
            inskärps och skrivs in som grundläggande i det europeiska fördraget.
          </note>
          <note type="speaker">
            Anf. 120 ANDREAS CARLSON (KD) replik:
          </note>
          <note>
            Herr talman! Jag ska gärna svara. Det var trevligt att Josefin
            Brink begärde replik, för jag har också en fråga till henne som
            jag tänkte börja med. Josefin Brinks kollega i oppositionspartiet
            Socialdemokraterna sade att bemanningsföretagen är en del av arbetsmarknaden
            och är här för att stanna. 70 000 personer är enligt branschen
            anställda inom bemanningsföretagen, och det är 1 procent av arbetsmarknaden.
          </note>
          <note>
            Jag skulle vilja fråga Josefin Brink hur hon ser på bemanningsbranschen
            och på de 70 000 personer som arbetar i den.
          </note>
          <note>
            Jag ska också svara på frågan som Josefin Brink ställde med att
            konstatera att EU består av 27 medlemsstater. Vi ska driva att
            ett socialt protokoll ska införas på EU-nivå och därmed öppna
            för den diskussionen. Vad säger att slutsatsen i den diskussionen
            blir precis det som Sverige tycker? Vi har allihop viss erfarenhet
            av olika frågor som har beretts på EU-nivå. Vi har bland annat
            diskuterat Monti II-förordningen tidigare i dag. Den stannade
            upp. När man inleder en diskussion och öppnar en fråga kanske
            utfallet inte alltid blir som man hade tänkt.
          </note>
          <note>
            Vad är det som säger, om oppositionspartiernas förslag går igenom
            och vi börjar driva detta från svenskt håll, att de 26 andra medlemsstaterna
            skulle anamma den linjen och gå på den helt och hållet?
          </note>
          <note>
            Vi i Alliansen är oroliga för att det skulle hota den svenska
            modellen om vi skulle öppna den diskussionen. Risken finns att
            vi skulle se en annan typ av modell mejslas fram som skulle hota
            den avtalsmodell som vi har i Sverige, som har fungerat väl under
            lång tid och som vi gärna vill försvara med alla redskap vi har.
            Det vi är oroliga för om vi öppnar upp detta är vad det är som
            säger att de 26 andra medlemsstaterna i EU skulle köra på den
            linjen. Jag tror att de kanske skulle köra över oss. Det skulle
            bli ännu värre.
          </note>
          <note type="speaker">
            Anf. 121 JOSEFIN BRINK (V) replik:
          </note>
          <note>
            Herr talman! För det första är det väldigt intressant att konstatera
            hur de i allmänhet EU-positiva och EU-entusiastiska partierna
            när det väl kommer till kritan hävdar att vi inte kan påverka
            EU och att det därför inte är någon idé att vi gör något.
          </note>
          <note>
            För det andra skulle jag vilja säga att det är fel i sak. Det
            är inte den svenska kollektivavtalsmodellen som ska skrivas in
            i ett socialt protokoll. Det hade Andreas Carlson vetat om han
            hade läst vad vi faktiskt har skrivit i våra motioner och i reservationen.
          </note>
          <note>
            Ett socialt protokoll skulle slå fast att de grundläggande fackliga
            rättigheterna, rätten att organisera sig och rätten att förhandla,
            teckna avtal och vidta stridsåtgärder, ska säkerställas så att
            de inte ska kunna ställas åt sidan till förmån för marknadsintressen,
            helt i enlighet med hur det är formulerat i ILO-konventionerna.
            Det är vad det sociala protokollet handlar om. Det kräver över
            huvud taget inte att man öppnar hela fördraget för någon form
            av omförhandling. Det är en av-eller-på-fråga. Antingen är de
            fackliga rättigheterna säkerställda och överordnade eller så är
            de det inte. I dag är de det inte. Det finns alltså ingenting
            att förlora på att driva detta krav.
          </note>
          <note>
            För det tredje vill jag säga att vi i Vänsterpartiet anser att
            arbete på bemanningsföretag är en högst problematisk anställningsform
            på den svenska arbetsmarknaden. Vi kan ju se att de som arbetar
            på bemanningsföretag har väldigt mycket större problem på sina
            jobb än de som är fast anställda. Vi kan också se hur bemanningsföretagen
            faktiskt har undergrävt anställningstryggheten på den svenska
            arbetsmarknaden.
          </note>
          <note>
            Jag måste säga att jag tycker att det är häpnadsväckande, oavsett
            vad man anser om bemanningsföretag som sådana, att företrädare
            för majoriteten hävdar att problemet med att fast anställda kan
            sägas upp och ersättas med inhyrda är ett icke-problem, när detta
            är någonting som drabbar människor vecka ut och vecka in på den
            svenska arbetsmarknaden. Vari ligger det rimliga i att människor
            som har arbetat på ett företag, kanske i många år, ska kunna få
            sparken och bytas ut mot inhyrda?
          </note>
          <note type="speaker">
            Anf. 122 ANDREAS CARLSON (KD) replik:
          </note>
          <note>
            Herr talman! Jag har noga läst Josefin Brinks och Vänsterpartiets
            reservation. Problemet är ju att det i oppositionen finns ganska
            olika förslag när det gäller vad man egentligen vill. Hur man
            ska genomföra detta sociala protokoll är någonting som, om det
            går igenom här i kammaren, regeringen får arbeta fram. Det man
            skriver i reservationen är inte direkt tydligt i fråga om vad
            de olika partierna har för ingångar i den frågan, vilket jag tycker
            också synliggör problemen mycket tydligt.
          </note>
          <note>
            Jag vet inte om Josefin Brink menar att jag har sagt att det
            är ett icke-problem att företrädesrätten gås förbi på den svenska
            arbetsmarknaden. Regeringen har aviserat att det kommer en utredning
            för att kartlägga hur det ser ut. Jag vill återigen påminna om
            att över 90 procent av företagen i bemanningsbranschen är anslutna
            till kollektivavtal. Låt oss se vad den utredning som är aviserad
            pekar på.
          </note>
          <note>
            Sedan framkommer också väldigt tydligt, herr talman, Josefin
            Brinks skeptiska inställning till bemanningsföretag över huvud
            taget. Låt oss leka med tanken att vi tar bort dem. Vi tar bort
            alla bemanningsföretag som finns i Sverige. Vi tar bort de 70
            000 arbetstillfällen som finns i bemanningsbranschens företag.
            Låt oss göra steget in på arbetsmarknaden ännu större för ungdomar.
            Vi leker med den tanken. Ta bort 1 procent av arbetsmarknadens
            anställningar! Vi gör det och säger: Ni får klara er själva.
          </note>
          <note>
            Det här är ju ett steg in på arbetsmarknaden för många ungdomar.
            Som jag sade i mitt anförande känner jag personer som har varit
            på bemanningsföretag som senare har fått anställning på den arbetsplats
            de har varit på. Josefin Brink vill inte se det faktumet. Hon
            vill inte ha de här jobben. Hon vill inte ha de här arbetstillfällena.
            Men vi ser att det finns behov. Som Johan Andersson, din kollega
            i oppositionen, också sade: De är här för att stanna. Och vi i
            Kristdemokraterna vill skapa förutsättningar för dem att skapa
            ännu fler jobb för att ungdomar ska kunna komma in på arbetsmarknaden.
          </note>
          <note type="speaker">
            Anf. 123 MEHMET KAPLAN (MP):
          </note>
          <note>
            Herr talman! I dag debatterar vi lagen om uthyrning av arbetstagare.
            Jag vill börja med att säga att vi i Miljöpartiet välkomnar regeringens
            förslag till lagstiftning i proposition 2012/13:178, som just
            införlivar EU:s bemanningsdirektiv i svensk rätt.
          </note>
          <note>
            Vi i Miljöpartiet anser att bemanningsföretag har en viktig roll
            att fylla på den svenska arbetsmarknaden. Bemanningsföretag bedriver
            verksamheter inom en rad områden, bland annat personaluthyrning,
            omställning och jobbförmedling. Vi ser att branschen ger både
            hjälp och stöd åt arbetslösa och dessutom skapar nya jobbtillfällen
            för många unga och utrikes födda.
          </note>
          <note>
            Jag tycker att det över lag är bra förslag som regeringen lägger
            fram om hur bemanningsdirektivet kan genomföras på ett sätt som
            respekterar den svenska kollektivavtalsmodellen. Vi vet att hela
            97 procent av de anställda i svenska bemanningsföretag omfattas
            av kollektivavtal. Frågan hur man kan förhindra att bemanningsföretag
            används för att kringgå anställningsskyddet kvarstår dock. Vi
            hoppas och ser fram emot den aviserade utredning som ska kartlägga
            problem gällande företrädesrätten till återanställning enligt
            LAS, kopplad till inhyrning av arbetstagare. Vi hoppas att den
            tillsätts inom kort.
          </note>
          <note>
            Vi kommer också att noga följa utvecklingen på den svenska arbetsmarknaden
            så att inte oönskade effekter uppstår som ett resultat av den
            nya lagstiftningen. Vi vet att sådana oönskade effekter finns
            sedan tidigare, och vi hoppas att en del av dessa rättas till.
          </note>
          <note>
            Om vi ser nya problem uppstå utgår vi från att regeringen vidtar
            åtgärder och vid behov återkommer till riksdagen. Annars kommer
            vi att göra gemensam sak med de partier som har framfört åsikter
            i frågan och driva fram en sådan utveckling.
          </note>
          <note>
            Herr talman! Diskussionerna om hur Sverige ska implementera EU:s
            bemanningsdirektiv har förts under lång tid. Vi från Miljöpartiet
            har i arbetsmarknadsutskottet och till Arbetsmarknadsdepartementet
            i diskussioner framfört önskemål om att stärkt arbetsrätt genom
            likabehandlingsprincipen införs på ett sätt som utredningen Bemanningsdirektivets
            genomförande i Sverige, SOU 2011:5, i huvudsak har föreslagit.
          </note>
          <note>
            Vi har också framfört att möjligheten till inhyrning av personal
            inte ska kunna användas för att gå runt den företrädesrätt som
            finns i lagen om anställningsskydd, som jag tidigare sade. Dessutom
            vill vi att just detta ska utredas för att se om lagstiftning
            behövs och hur den i så fall bör se ut.
          </note>
          <note>
            Vi vill också att kravet på kontaktperson för utländska företag
            med utstationerade arbetstagare i Sverige ska ge facket och andra
            i Sverige en reell möjlighet att förhandla om avtal med de utländska
            företagen. Just dessa synpunkter har också flera fackliga organisationer
            tagit upp.
          </note>
          <note>
            Herr talman! Jag vill lyfta upp en fråga som handlar om EU. Det
            är nämligen så att när EU:s utstationeringsdirektiv antogs av
            EU-parlamentet och ministerrådet fanns det en bred enighet om
            att direktivet skulle utgöra en lägstanivå, ett golv för de löne-
            och anställningsvillkor som kan krävas av ett värdland. EG-domstolen
            har i sina domar på ett väldigt olyckligt sätt tolkat direktivet
            som ett tak. Domstolen har angivit en högsta nivå för vilka villkor
            som kan krävas av ett gästande företag. Denna tolkning innebär
            att utstationerad arbetskraft riskerar att utsättas för diskriminering
            och att arbetsmarknaden utsätts för ett tryck nedåt mot lägre
            löner och sämre anställningsvillkor.
          </note>
          <note>
            Detta är en av anledningarna till de problem som nu har uppstått,
            enligt vår mening. Därför har vi tidigare, och gör det fortfarande,
            krävt att regeringen vidtar åtgärder på EU-nivå. Därför vill vi
            också att EU antar ett juridiskt bindande socialt protokoll som
            tydliggör att fackliga rättigheter, såsom förhandlings- och konflikträtten
            samt rätten att teckna kollektivavtal, gäller inom unionen.
          </note>
          <note>
            En annan möjlighet är att infoga fackliga rättigheter i fördraget
            som en femte frihet, jämte den fria rörligheten för varor, kapital,
            tjänster och människor. Nu har inget sådant infogats, men jag
            tycker att Josefin Brink och Johan Andersson klargjorde tydligt
            på vilket sätt det här skulle kunna hanteras.
          </note>
          <note>
            När det gäller den så kallade Lavalfrågan har vi inte tyckt att
            den har varit utredd i grunden. Claes Stråths enmansutredning,
            SOU 2008:123 Förslag till åtgärder med anledning av Lavaldomen,
            har vi tyckt varit alltför smal. Många av frågetecknen när det
            gäller hur den svenska kollektivavtalsmodellen, inklusive konflikträtten,
            ska kunna garanteras inom ramen för EG-rätten har kvarstått. Den
            oeniga domen från Arbetsdomstolen i Lavalfrågan bidrar till ytterligare
            oklarheter, och vi från Miljöpartiet har tidigare framhållit att
            det behövs långsiktigt hållbara regler för ordning och reda på
            den svenska arbetsmarknaden.
          </note>
          <note>
            Vi anser därför att den utredning som nu har tillsatts, med direktiv
            om att finna en långsiktig lösning som värnar den svenska kollektivavtalsmodellen,
            är bra. Att riksdagens tidigare tillkännagivande av idén om en
            utredning har tagits emot väl av regeringen välkomnar vi, men
            det är synd att det fortfarande finns partier i Sveriges riksdag
            som tycker att lagt kort borde ligga. Vi tycker också att arbetsmarknadens
            parter ska vara involverade i detta utredningsarbete, för det
            är oerhört viktigt att arbetsmarknadens parter känner att de faktiskt
            har varit med och påverkat.
          </note>
          <note>
            Herr talman! Jag vill avslutningsvis lyfta upp det faktum att
            vi har varit emot det sätt på vilket arbetsmarknadsministern tidigare
            har agerat i frågan om företrädesrätten. I ett antal interpellationer
            har det framförts kritik mot att företrädesrätten har kringgåtts
            av arbetsgivarsidan. Därför vill jag än en gång vidhålla att Miljöpartiet
            ser fram emot den av arbetsmarknadsminister Hillevi Engström aviserade
            utredningen, som ska kartlägga hur det ser ut på arbetsmarknaden
            när det gäller företrädesrätten till återanställning enligt lagen
            om anställningsskydd i samband med inhyrning av arbetstagare.
          </note>
          <note type="speaker">
            Anf. 124 MARGARETA LARSSON (SD):
          </note>
          <note>
            Herr talman! Jag har kallats in väldigt hastigt för att ersätta
            Sällström, som skulle ha talat. Jag ska fatta mig mycket kort.
          </note>
          <note>
            Vi ställer oss i sak positiva till propositionen, men det finns
            brister i den som gör att vi inte kan bifalla den. Det har lämnats
            in en motion från vårt håll där det har anförts argument för detta.
          </note>
          <note>
            Jag yrkar bifall till reservationerna 1 och 4.
          </note>
          <note>
            Överläggningen var härmed avslutad.
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            16 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 22 november
          </note>
          <note>
            Isak From
          </note>
          <note>
            Peter Persson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 27 november.
          </note>
          <note>
            17 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 22 november
          </note>
          <note>
            Peter Rådberg
          </note>
          <note>
            Hans Hoff
          </note>
          <note>
            Maria Stenberg
          </note>
          <note>
            Anders Karlsson
          </note>
          <note>
            Torbjörn Björlund
          </note>
          <note>
            Anders Karlsson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 27 november.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 22 november
          </note>
          <note>
            Carina Adolfsson Elgestam
          </note>
          <note>
            Peter Jeppsson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 27 november.
          </note>
          <note>
            19 § Kammaren åtskildes kl. 17.13.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
