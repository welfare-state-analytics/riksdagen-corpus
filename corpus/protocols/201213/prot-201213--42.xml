<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201213</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201213</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--42</head>
          <docDate when="2012-12-12 00:00:00">2012-12-12 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2012/13:42
          </note>
          <note>
            Onsdagen den 12 december
          </note>
          <note>
            Kl. 09:00 - 22:54
          </note>
          <note>
            1 § Justering av protokoll
          </note>
          <note>
            Justerades protokollet för den 6 december.
          </note>
          <note>
            2 § Avsägelse
          </note>
          <note>
            Andre vice talmannen meddelade att Mats Gerdau (M) anhållit om
            entledigande från uppdraget som ledamot av riksdagen från och
            med den 1 januari 2013.
          </note>
          <note>
            Kammaren biföll denna anhållan.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2012/13:168
          </note>
          <note>
            Interpellation 2012/13:168 Ägarstyrning av företag med statligt
            ägande
          </note>
          <note>
            Interpellationen kommer att besvaras torsdagen den 20 december
            2012.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Rikard Jermsten
          </note>
          <note>
            Interpellation 2012/13:170
          </note>
          <note>
            Interpellation 2012/13:170 Utnyttjande av arbetskraftsinvandrare
          </note>
          <note>
            Interpellationen kommer att besvaras torsdagen den 20 december
            2012.
          </note>
          <note>
            Skälet till dröjsmålet är tjänsteresa.
          </note>
          <note>
            Tobias Billström
          </note>
          <note>
            4 § Anmälan om inkomna faktapromemorior om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2012) 608, KOM(2012) 668
          </note>
          <note>
            KOM(2012) 650
          </note>
          <note>
            KOM(2012) 673
          </note>
          <note>
            5 § Anmälan om inkommen granskningsrapport från Riksrevisionen
          </note>
          <note>
            Andre vice talmannen anmälde att följande granskningsrapport
            inkommit från Riksrevisionen:
          </note>
          <note>
            6 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            7 § Förnyad bordläggning
          </note>
          <note>
            Föredrogs och bordlades åter
          </note>
          <note>
            8 § Socialförsäkringsområdet
          </note>
          <note>
            Föredrogs
          </note>
          <note>
            Utgiftsområde 10 Ekonomisk trygghet vid sjukdom och funktionsnedsättning
          </note>
          <note type="speaker">
            Anf. 1 TOMAS ENEROTH (S):
          </note>
          <note>
            Herr talman! God morgon allesammans! I dag ska vi ha ännu en
            sjukförsäkringsdebatt. Jag tänker inleda med att yrka bifall till
            reservationerna 1, 7, 14 och 15. Vi står givetvis även bakom våra
            andra reservationer, men för att vinna tid i kammaren gör vi på
            det här sättet.
          </note>
          <note>
            I högtidliga sammanhang, inte minst när vi är ute internationellt,
            brukar vi tala väl om det svenska välfärdssystemet. Vi brukar
            tala om att vi har en bred uppslutning bakom den nordiska välfärdsmodellen,
            vikten av sociala försäkringar, solidarisk finansiering och att
            vi har en riskutjämning som gör att vi allihop är med och betalar
            till en försäkring även om vi sedan vet att utnyttjandet är lite
            olika beroende på vår hälsa och våra förutsättningar. Vi brukar
            tala väl om att det är en inkomstbortfallsförsäkring som gör att
            vi inte har långtgående privatiseringar. Vi brukar dessutom säga
            att i grunden är detta till och med bra eftersom det är tillväxtdrivande.
            Det bidrar till omställningen på arbetsmarknaden att ha breda
            sociala försäkringar.
          </note>
          <note>
            Så är det i högtidstalen. Jag är inte riktigt säker på att det
            är så i verkligheten. Jag är inte säker på att uppslutningen finns
            och att alla egentligen delar de grundläggande värderingarna.
          </note>
          <note>
            Välfärdsforskaren Stefan Svallfors visar tydligt att svenska
            folkets förtroende för välfärdssystemen, och framför allt för
            sjukförsäkringen, har sjunkit brutalt under de senaste åren. Man
            har högt förtroende för sjukvården och skolan. Man tycker att
            det ska vara en solidarisk finansiering, men man har tappat förtroendet
            för sjukförsäkringen. Det är ett brutalt fall under de år som
            Svallfors har mätt detta i forskningen uppe i Umeå, och jag tror
            att jag vet varför.
          </note>
          <note>
            Det finns två tydliga exempel. Det handlar om hur den borgerliga
            regeringen sedan 2006 systematiskt har nedmonterat delar av det
            som borde vara grundläggande inslag i den nordiska välfärdsmodellen
            när det gäller våra transfereringssystem och sjukförsäkringen
            i synnerhet.
          </note>
          <note>
            Vi riskerar att gå från en standardförsäkring med inkomstbortfallsprincipen,
            det vill säga en försäkring som vill kunna ge 80 procent i ersättning
            när vi blir sjuka och som gör att vi kan vara kvar på arbetsmarknaden,
            till ett bottenskydd som kräver kompletterande försäkringar för
            den som har råd och möjlighet.
          </note>
          <note>
            När man 2006 sänkte taken i sjukförsäkringen för 1,7 miljoner
            löntagare innebar det att väldigt många fick ett så dåligt försäkringsskydd
            att de tvingades ta kompletterande försäkringar, antingen privat
            eller genom försäkringar i sina kollektivavtal. Lärare, sjuksköterskor
            och poliser fick i ökad utsträckning betala dubbelt för sitt försäkringsskydd.
            Sacos ordförande säger också i debattinlägg: Varför ska vi betala
            dubbelt? Varför ska vi avstå löneutrymme till försäkringar genom
            våra sociala avgifter och därutöver få betala en gång till för
            samma skydd? Man betalar både socialavgifter och egen premie.
          </note>
          <note>
            Jag kan förstå den kritiken. Det är precis det som har skett
            när samhället har dragit sig tillbaka och överlämnat till aktörer
            och enskilda personer att sörja för försäkringsskyddet. Det är
            en utveckling som leder till att man får olika riskpremier på
            avtalssidan. Olika grupper har olika svårigheter eller möjligheter
            att ta försäkringar. Det går ju an för dem som har råd, men för
            dem som inte har råd eller för dem som inte får ta försäkringar
            blir utvecklingen värre. Den som har dålig arbetsmiljö, funktionshinder
            eller tidigare sjukhistorik utsätts för en uppenbar risk att nekas
            försäkringar. Det handlar om klass och kön. Det handlar om brist
            på riskutjämning. Vi ser i stället ett brott mot den nordiska
            välfärdsmodellen och en växande försäkringsmarknad som kan tjäna
            pengar på människors grundläggande behov av trygghet.
          </note>
          <note>
            Nu ökar skillnaderna i försäkringsskydd i det här landet. Det
            är en utmaning för oss socialdemokrater. Vi accepterar inte den
            utvecklingen. Vi accepterar inte att vi ska ha olika försäkringsskydd
            beroende på vår etablering på arbetsmarknaden. Vi vill därför
            höja taken, och vi vill göra det stegvis upp till tio prisbasbelopp.
            Man ska inte behöva komplettera det försäkringsskydd vi gemensamt
            har finansierat. Vi står upp för den välfärdsmodell som vi tidigare
            har stått upp för allihop i Sverige. Det är den första delen.
          </note>
          <note>
            Den andra delen i brottet mot den nordiska välfärdsmodellen är
            att man har ändrat en modell som kanske inte var perfekt men som
            ändå i någon mening bidrog till omställning. Nu bidrar den i stället
            i ökad utsträckning till utsortering. Vi har sett hur 65 000 personer
            utförsäkrats genom rehabiliteringsgarantin. Vi har sett hur personer
            hamnar i ett läge där de blir av med sin ersättning eller får
            kraftigt sänkt ersättning bara för att regeringen ensidigt tror
            på ekonomiska incitament och att detta på något sätt skulle vara
            en drivkraft för att sedan hitta ett jobb.
          </note>
          <note>
            Ingen blir frisk av att bli fattig. Ingen blir automatiskt frisk
            bara för att ersättningen sänks, utan det avgörande är naturligtvis
            möjligheten att återetablera sig på arbetsmarknaden, att få rehabilitering
            och att få tillgång till sjukvården. I stället ser vi hur det
            försvårar rehabiliteringsmöjligheterna när ersättningarna har
            sjunkit så mycket.
          </note>
          <note>
            Arbetsförmedlingen konstaterar i sin rapport att det finns en
            betydande oro för försörjningen hos dem som kommer till arbetslivsutvecklingen.
            Kommunal har i sin rapport visat att över 37 procent av deras
            utförsäkrade medlemmar har förlorat 5 000 kronor i månaden. Med
            den omställning det innebär att förlora 5 000 kronor i månaden
            kan man också fundera på hur det underlättar förutsättningarna
            att delta i en aktiv arbetslivsrehabilitering.
          </note>
          <note>
            Den rehabilitering som erbjuds är inte längre en rehabilitering.
            Arbetsförmedlingen säger att 30 procent är så sjuka att de inte
            ens kan få någon insats alls. Av dem som kommer dit är 60 procent
            där en timme i veckan. Av dem som är där en timme i veckan får
            69 procent i huvudsak ett samtal. Det är en rehabiliteringskedja
            utan rehabilitering. Det är ett antal administrativa tidsgränser
            som egentligen inte säkerställer att någonting sker, utan man
            blir bara av med ersättningen.
          </note>
          <note>
            Vi här i riksdagen har korrigerat detta genom att åtminstone
            ändra bedömningen av arbetsförmågan vid 180 dagar så att inte
            svårt cancersjuka tvingas säga upp sig i väntan på en operation
            eller på att cellgiftsbehandlingen ska verka så att man kan komma
            tillbaka till jobbet. Det var en viktig korrigering som vi gjorde
            här i riksdagen, men vi borde gå längre.
          </note>
          <note>
            Vi borde säkerställa att man får en individuell prövning och
            att vi får en riktig arbetslinje som gör att man får rätt till
            rehabilitering. Tidsgränser kan vara bra. Men de bör rimligtvis
            inte bara gälla den enskilde, utan en tidsgräns ska också gälla
            Arbetsförmedlingen, arbetsgivaren, Försäkringskassan och sjukvården.
            Tycker ni att det är rimligt att man ska bli utförsäkrad i väntan
            på en operation? Det kan inte vara rimligt. För oss är det viktigt
            att säkerställa att alla aktörer har ett ansvar för de tidsgränser
            som finns.
          </note>
          <note>
            Resultaten är tydliga. Det har vi sett i hearingar i utskotten
            under hösten. Det är inte så att fler kommer i arbete. Det finns
            tvärtom 65 000 utförsäkrade, och därtill är det dessutom väldigt
            många människor som kommer allt längre bort från arbetsmarknaden.
            4 procent kommer i jobb utan stöd.
          </note>
          <note>
            Jag välkomnar statsrådet Ulf Kristersson till debatten. Jag noterar
            att han också är förkyld liksom jag. Statsrådet försökte påstå
            att det är 27 procent som är tillbaka i jobb.
          </note>
          <note>
            Det tog inte lång tid förrän Ekots grävande journalister kunde
            konstatera att det där inte var sant. Det var ju en hittepåstatistik
            och ett siffertricksande som innebar att man låtsades redovisa
            att människor kom tillbaka i jobb, medan det i grunden var deltidssjukskrivna
            som inte hade förändrat sin sysselsättningsfrekvens. På det sättet
            försökte man ge en bild av en utveckling som innebär att fler
            kommer i jobb, men i verkligheten har det inte hänt någonting.
          </note>
          <note>
            Jag är evigt trött på att man ska försöka marknadsföra bort problemen
            i sjukförsäkringen eller, som tidigare, försöka lösa dem genom
            tillfälliga paniklösningar med oskälighetsregler. Det är väl dags
            att riksdagen tar sitt ansvar och säkerställer att vi ändrar de
            fel som uppenbarligen finns i sjukförsäkringarna, att vi säkerställer
            rätten och möjligheten till rehabilitering. Det är det som hela
            det utskottsinitiativ som vi just nu hanterar i utskottet handlar
            om.
          </note>
          <note>
            Anna Hedborg, som inte minst moderata politiker ofta citerar,
            hade en utredning som sade: Mera försäkring och mera arbete. Är
            det någonting som vi kan summera åren med den nya sjukförsäkringen
            med så är det både mindre arbete och mindre försäkring. Det är
            mindre omfattning av försäkringen, och det är definitivt färre
            människor som kommer i arbete.
          </note>
          <note>
            Jag tror att avgörande är tidiga insatser, att säkerställa att
            man snabbt kommer in och får en åtgärd, gärna innan en längre
            sjukskrivning träder i kraft. Det är därför som jag tror att vi
            måste involvera parter i större utsträckning i att bredda omställningsavtal,
            utveckla möjligheterna att få rehabiliteringsförsäkringar inom
            ramen för omställningsavtalen. Och jag tror att vi har goda möjligheter
            i det utskottsinitiativ som pågår i riksdagen att hitta några
            försök till breda lösningar och göra en beställning till regeringen
            om att återkomma med tydligare regler om rätten till rehabilitering,
            för det borde ligga i allas intresse.
          </note>
          <note>
            På samma sätt ligger det ibland också i allas intresse att hitta
            konstruktiva lösningar. Jag ska ta några exempel, för att inte
            bara skälla, som visar på att nog finns det tillfällen då vi kan
            hitta gemensamma lösningar.
          </note>
          <note>
            Finansiell samordning och samordningsförbunden är en viktig insats
            som vi talat om flera gånger i utskottet. Aktörer inom Försäkringskassan,
            Arbetsförmedlingen, kommunens socialtjänst och landstingets sjukvård
            säkerställer gemensamt att personer får insatser. I ställer för
            att skeppa folk mellan de olika enheterna ser man till att ta
            ett gemensamt ansvar. Det har varit en bra verksamhet. Det tycker
            också många borgerliga politiker som är djupt engagerade i detta
            ute i landet. Eftersom den är bra är det väldigt många fler som
            går med och bildar samordningsförbund, men regeringen är inte
            beredd att skjuta till pengar. Det innebär att man får skära ned
            på det som är en lyckad rehabiliteringsverksamhet.
          </note>
          <note>
            Vi har under utskottsbehandlingens gång försökt, inte minst genom
            Kurt Kvarnströms arbete, att se om vi kan överföra resurser och
            se till att inte samordningsförbunden får en akut finansiell situation.
            Tyvärr kunde vi inte komma dithän, men vi kom åtminstone så pass
            långt att vi nu ska överväga förslag om förstärkta medel till
            Finsam, och det är en bra skrivning. Och jag hoppas att Ulf Kristersson
            i sitt anförande ger riksdagen ett litet svar i förhand på hur
            många miljoner detta skulle kunna innebära, för jag tror ändå
            att även statsrådet tycker att detta är en viktig verksamhet.
            Anders Borg, må vara att det är han som bestämmer, skulle nog
            också säkert kunna se att detta är ett viktigt led i att få en
            förstärkt arbetslinje som faktiskt ger människor en chans tillbaka
            till arbetslivet.
          </note>
          <note>
            På samma sätt har jag pekat på att vi i utskottet skulle kunna
            utveckla modeller för att förändra en ensidig fokusering på kbt
            till att också öppna för möjligheterna till psykodynamisk terapi.
            Här har vi haft en uppvaktning, och Finn Bengtsson är djupt engagerad
            i frågan. Låt oss hitta en lösning som gör att människor får rätt
            insats. Det ankommer inte på politiker att tala om vilken, men
            som det är nu är det en ensidig fokusering på en enda insats för
            människor som borde ha bättre stöd för att kunna komma tillbaka
            till arbetslivet.
          </note>
          <note>
            Det finns avslutningsvis två delar till som jag tycker att vi
            borde ägna mer tid åt. Jag vet att Gunnar Axén vill att vi ska
            prata om detta i Socialförsäkringsutredningen, som vi vet håller
            på ända till 2015. Kan vi inte med förtur diskutera en del andra
            frågor i stället? Jag ska ta två exempel.
          </note>
          <note>
            Ta bort andra sjuklöneveckan. Lyssna på företagarna. Inse att
            det är en kostnad som företagen tycker är arbetsam. Inse att det
            är ett hinder för att anställa personer med tidigare sjukhistorik.
            Vi har i vårt budgetförslag ett borttagande av andra sjuklöneveckan,
            och jag tycker att det vore rimligt av fler partier i riksdagen
            att hitta en lösning som gör att vi kan minska arbetsgivaransvaret.
            Det skulle innebära att personer med tidigare sjukhistorik får
            lättare att komma in på arbetsmarknaden, och det är nog så viktigt
            i ett läge där långtidsarbetslösheten biter sig fast hos människor
            med tidigare sjukhistorik.
          </note>
          <note>
            Här har vi ett skarpt förslag. Jag beklagar att ni inte stöder
            det, men jag hoppas att ni tar intryck av det och så småningom
            röstar för ett sådant förslag, för vi behöver förändra sjuklöneansvaret.
          </note>
          <note>
            Den andra frågan handlar om studenterna och deras sjukförsäkringsskydd.
            Det är ett politiskt misslyckande utan dess like för flera partier,
            inte bara borgerliga. Vi borde hitta ett rimligt skydd för de
            ungdomar som väljer att investera i en högre utbildning. Där söker
            vi hitta samförstånd med både allianspartier och rödgröna partier
            för smarta lösningar som gör att studenter får ett vettigt sjukförsäkringsskydd.
            Det är inte vettigt att man ska behöva riskera att avbryta den
            stora investering som en längre utbildning innebär bara för att
            man drabbas av en tids sjukdom.
          </note>
          <note>
            Här är vi pragmatiska, och jag sänder här från talarstolen tydliga
            signaler till rödgröna partier men också till Alliansens partier
            om att vi måste hitta en lösning på studenternas sjukförsäkringsbekymmer.
          </note>
          <note>
            Visst går det att hitta pragmatiska lösningar. Visst skulle vi
            kunna hitta bra lösningar gemensamt. Men jag vill tydligt säga
            att vi socialdemokrater inte viker en tum från de grundläggande
            principer som måste gälla för försäkringar i Sverige.
          </note>
          <note>
            Vi behöver höjda tak. Det är viktigt för legitimiteten. Man ska
            inte behöva ha kompletterande försäkringar för att ha ett rimligt
            skydd när man blir sjuk. Vi motsätter oss den ökade privatisering
            som nu sker av försäkringsskyddet.
          </note>
          <note>
            Vi behöver en förstärkt rehabilitering i stället för utsortering,
            en rejäl rehabilitering, en riktig arbetslinje som gör att man
            får stöd och hjälp för att kunna komma tillbaka i jobb i stället
            för att utsorteras.
          </note>
          <note>
            Avslutningsvis, och kanske det som för många är en hjärtefråga,
            stoppa de systematiska utförsäkringarna. Det är inte rimligt att
            65 000 är utförsäkrade, att deras familjer, barn och släktingar
            ska hänvisas till socialbidrag eller till att ta lån av varandra
            för att klara helgerna bara för att man drabbats av sjukdom.
          </note>
          <note>
            Det är inte värdigt ett välfärdsland som Sverige att ha utförsäkringar.
            Det är inte politiskt försvarbart, det är inte ekonomiskt försvarbart
            och det är sannerligen inte moraliskt försvarbart.
          </note>
          <note type="speaker">
            Anf. 2 GUNVOR G ERICSON (MP):
          </note>
          <note>
            Herr talman! En social försäkring eller en försäkring som alla
            andra? Smaka på ordet socialförsäkring!
          </note>
          <note>
            Vad är en social försäkring egentligen? Är det en försäkring
            som ger skydd, ett nät som fångar upp dig när du faller, ett nät
            som ger dig möjlighet att komma tillbaka till arbetslivet utan
            att behöva bli ställd på bar backe en allmän försäkring som alla
            är med och betalar till och som alla kan få ta del av när man
            behöver den?
          </note>
          <note>
            En socialförsäkring är någonting mer än det du kan teckna på
            vilket försäkringsbolag som helst. En socialförsäkring innebär
            att vi är en större grupp som solidariskt delar på finansieringen.
            Miljöpartiets ideologiska grund utgår från principerna att det
            ska vara en social försäkring.
          </note>
          <note>
            De två stora förslagen i vårt budgetalternativ handlar om arbetslivstrygghet
            och slopat sjuklöneansvar för småföretagare.
          </note>
          <note>
            Under sin tid vid makten har den borgerliga regeringen genomfört
            omfattande förändringar i trygghetssystemen och försämrat villkoren
            för många människor.
          </note>
          <note>
            Ekonomisk och social trygghet är ett av målområdena i folkhälsopolitiken
            som den borgerliga alliansregeringen inte har tagit bort men som
            ni ändå verkar ha glömt bort. Genom folkhälsoforskningen vet vi
            att ekonomisk och social trygghet är välkända faktorer som främjar
            hälsa och välbefinnande. Det är inte lätt att tillfriskna efter
            en operation om man samtidigt ska oroa sig för sin ekonomi.
          </note>
          <note>
            En social försäkring eller en strikt riskbedömning? Att vara
            människa innebär att ha drömmar om framtiden. Att vara människa
            innebär att vilja delta i samhällslivet och känna sig behövd.
            Men att vara människa innebär också att vara sårbar. Alla människor
            kan drabbas av sjukdom eller bli arbetslösa. Och det finns tider
            i livet då vi av olika skäl inte kan arbeta. Så är det, och så
            måste det få vara. Men hela livet ska vi som människor och medborgare
            kunna utvecklas genom att våga pröva nya saker och anta nya utmaningar.
            Ska vi lyckas med det behövs det konstruktiva förutsättningar
            och stödjande strukturer.
          </note>
          <note>
            De så kallade tidsgränserna och den utförsäkring som sker när
            tidsgränsen slår till, om man inte lyckats bli frisk och inte
            är tillräckligt sjuk för att kvala in de andra systemen, ger inte
            människor dessa förutsättningar och strukturer. Rätt till insatser
            och rehabilitering finns inte i dag.
          </note>
          <note>
            Försäkringskassan är duktig på att redovisa kartläggningar och
            samverkan men kan inte svara på frågan hur många människor som
            faktiskt får insatser.
          </note>
          <note>
            Miljöpartiet vill med sitt förslag till utskottsinitiativ som
            nu hanteras i riksdagen, vilket Tomas Eneroth också nämnde tidigare,
            säkerställa att människor får insatser och rätt till rehabilitering
            så att de kan komma tillbaka i arbete.
          </note>
          <note>
            De allra flesta människor vill arbeta och bidra till samhällets
            utveckling. Alla vill vi vara delaktiga och befinna oss i ett
            sammanhang, inte utanför. I dag har vi ett socialförsäkringssystem
            som till stora delar inte harmoniserar med dessa tankar. Vi har
            ett socialförsäkringssystem som inte fungerar inkluderande och
            dynamiskt utan snarare stigmatiserar, exkluderar och passiviserar.
          </note>
          <note>
            Låt mig ta ett konkret exempel. Man måste ha varit sjukskriven
            på heltid i minst ett år för att kunna få en lönebidragsanställning.
            Den som har jobbat deltid och varit halvt sjukskriven straffas
            och kan inte få lönebidrag. Den som har varit deltidssjukskriven
            och inte får förlängd sjukskrivning på sin deltid men fortsätter
            jobba deltid räknas som anställd i statistiken något som Ekot
            nyligen rapporterade om.
          </note>
          <note>
            Miljöpartiet menar att samhällets regelverk måste anpassas till
            de situationer som verkliga människor befinner sig i. I dag bygger
            ersättningen vid arbetslöshet och sjukdom på att man har ett någorlunda
            stabilt jobb. Ersättningen är helt och hållet kopplad till antalet
            timmar man har jobbat och den lön man har fått för det. De som
            inte har kommit in på arbetsmarknaden ordentligt får ingen ersättning,
            även om de har jobbat på timvikariat eller andra tillfälliga jobb.
            Det är ingen arbetslinje, även om alliansregeringen låtsas det.
          </note>
          <note>
            Det behövs ett nytänk i socialförsäkringarna som gör att systemen
            kan bidra till en känsla av sammanhang och också främja hälsa.
            Visst vill vi väl att socialförsäkringssystemet i sig gör att
            människor blir friska och kommer tillbaka. Det kan inte bara handla
            om att se till att så få människor som möjligt får ersättning.
            Syftet med en socialförsäkring måste ändå vara att få människor
            friska och tillbaka i arbete.
          </note>
          <note>
            Vi måste sätta det friska i fokus för att se möjligheter hos
            varje individ i stället för att stämpla människor som utförsäkrade.
          </note>
          <note>
            De marginella förändringar som regeringen har gjort sedan 2008,
            när den så kallade rehabkedjan sjösattes, har varit plåster, eller
            så har man tvingats till ändringar av riksdagen.
          </note>
          <note>
            Regeringen vill inte se de stora revor som finns i skyddsnäten.
            Det handlar inte om siffror, det handlar om människor.
          </note>
          <note>
            Miljöpartiet vill se en arbetslivstrygghet och en försäkring
            som gäller alla. Vi vill införa ett nytt trygghetssystem som är
            enkelt, överskådligt, inkluderande och jämlikt. Vi vill se en
            enda försäkring som gäller både vid arbetslöshet och vid sjukdom.
          </note>
          <note>
            Människor ska inte behöva bollas mellan Försäkringskassan, Arbetsförmedlingen
            och, i värsta fall, kommunernas trygghetssystem i form av försörjningsstöd.
            Det sistnämnda är inte bara dåligt för individen utan innebär
            också att kommunen måste skära ned i sin verksamhet för att finansiera
            försörjningsstödet.
          </note>
          <note>
            Vi vill se en väg in i trygghetssystemen och många vägar ut,
            för med trygghet föds kreativitet. Det är kanske lättare att finna
            ett jobb någon annanstans än att försöka hålla sig kvar i ett
            jobb där man inte har tillräckligt bra arbetsmiljö utifrån de
            förutsättningar man har som individ. Då måste det finnas ett trygghetssystem
            som fångar upp och gör det enklare att gå vidare och ta ett annat
            jobb.
          </note>
          <note>
            Vi måste våga tänka nytt och införa ett system där arbetslöshetsförsäkring,
            sjukförsäkring och försörjningsstöd slås ihop och där det finns
            en garantinivå. Det ger ett golv att stå på om man inte lyckats
            bygga väggar och fått ett fast jobb.
          </note>
          <note>
            Arbete ska löna sig men räknas bredare än i dag så att även studenter,
            egenföretagare och familjehem kan omfattas av en vettig försäkring.
            Den som inte har möjlighet eller förmåga att arbeta ska aldrig
            någonsin bli degraderad till en andra klassens medborgare.
          </note>
          <note>
            Att de som står utan a-kassa och sjukförsäkring hänvisas till
            kommunernas socialkontor för att få försörjningsstöd är bekymmersamt
            inte bara för den enskilde utan, som sagt, också för kommunerna
            som får svårt att få ekonomin att gå ihop, vilket kan medföra
            omedelbara nedskärningar i välfärden, i skola, vård och omsorg.
          </note>
          <note>
            De olika regelverken sätter krokben för individer och handläggare.
            Arbetsförmedlingen har sitt stuprör, a-kassorna sitt, Försäkringskassan
            sitt och socialtjänsten sitt.
          </note>
          <note>
            Försäkringskassan och Arbetsförmedlingen har klokt nog fått ett
            tydligt uppdrag av regeringen att samverka mer, och det är bra.
            Det är dock fortfarande två olika regelverk. Människor får sin
            ersättning från den ena myndigheten eller den andra, och ersättningen
            räknas ut på olika sätt. Man ser olika på inkomstgrunden i a-kassan
            och sjukförsäkringen.
          </note>
          <note>
            Det här gör vi för att vi tror att det är rätt, säger alliansregeringen.
            Ja, men en samlad arbetslivstrygghet där både allmän sjukförsäkring
            och allmän arbetslöshetsförsäkring ingår liksom en lägsta ersättning,
            eller ett golv att stå på när tillvaron sviktar, är faktiskt hälsofrämjande.
          </note>
          <note>
            Vi införde ju en ersättning för nollklassade, säger alliansregeringen.
            Nja, det är inte helt sant. Det gäller bara dem som fanns i systemet
            förut. Under galgen tvingades regeringen att införa det efter
            riksdagsbeslutet sommaren 2011. Men det gäller som sagt bara dem
            som tidigare varit inne i systemet.
          </note>
          <note>
            Den som är ung och till exempel drabbas av sjukdom under andra
            året av gymnasiet har varken rätt till sjukpenning, insatser eller
            hjälp till stöd. Är man student är det inte självklart att man
            omfattas av försäkringen. Så kan vi inte ha det i det moderna
            välfärdslandet Sverige.
          </note>
          <note>
            Inför man ett golv i sjukförsäkringen kan människor lättare koncentrera
            sig och fokusera på sin rehabilitering i stället för att oroa
            sig för att kunna betala hyran nästa vecka. Det är viktigt att
            vi har både en inkomstrelaterad ersättning och ett golv.
          </note>
          <note>
            Det finns individer som inte har en upparbetad sjukpenninggrundande
            inkomst och som med det regelverk vi har i dag inte skulle få
            någon sjuk- eller rehabiliteringspenning alls om de drabbas av
            sjukdom. Dessa personer omfattas helt enkelt inte av socialförsäkringen.
            De hänvisas att söka försörjning på annat håll, till exempel via
            studiebidrag eller socialbidrag. De kanske till och med måste
            leva på sin maka eller make. Går de då till kommunen införs faktiskt
            bakvägen en sambeskattning eftersom försörjningsstöd bygger på
            familjens hela inkomst.
          </note>
          <note>
            Det handlar inte om att människor är lata utan om att det i samhället
            i dag finns osäkra anställningar som staplas på varandra och tyvärr
            blir alltmer vanliga.
          </note>
          <note>
            De osäkra anställningarna som blir alltmer vanliga är något som
            vi naturligtvis måste jobba med i arbetsmarknadspolitiken. Vi
            måste också ha ett socialförsäkringssystem som fångar upp dessa
            individer. Vi ska inte tro att vi kan lösa det enbart med arbetsmarknadspolitiken.
            Därför är det viktigt med ett golv i sjuk- och rehabiliteringspenningen.
          </note>
          <note>
            En annan del handlar om arbetsgivarna och att de ska våga anställa.
            Att slopa sjuklöneansvaret för småföretagare med upp till tio
            anställda är en viktig pusselbit. En majoritet av Sveriges företag
            är relativt små. Företag med tio eller färre anställda utgör 96
            procent av alla företag. Många av dessa småföretagare upplever
            att kostnaderna för sjuklön är betungande. En undersökning visar
            att åtta småföretagare av tio känner oro för att någon anställd
            ska bli sjuk och de får stå för tunga kostnader för både sjuklön
            och ersättare. Syftet med att slopa sjuklöneansvaret för småföretagare
            är att öka möjligheterna för dessa företag att växa och anställa.
            Det innebär också att människor skulle få en chans att få jobb.
            Det är nämligen i den sektorn som de nya jobben kan komma. Förslaget
            gynnar som sagt även de grupper som står längst från arbetsmarknaden,
            det vill säga arbetssökande med en lång sjukdomshistoria.
          </note>
          <note>
            I den gröna budgeten föreslår vi en kraftigt förbättrad sjukförsäkring.
            Vi tar också de första stegen mot att avskaffa de värsta skamfläckarna
            i det svenska samhället, nämligen den växande grupp barn som lever
            i fattiga familjer. De barnen har inte valt att föräldrarna ska
            bli sjuka. Vi kan välja mycket i livet, men vi kan inte välja
            vilken familj vi föds i.
          </note>
          <note>
            För Miljöpartiet kombineras varsamhet med statens finanser och
            målet att skapa ett hållbart samhälle med mindre klyftor och god
            miljö. Ett samhälle som vi med gott samvete kan lämna över till
            kommande generationer är något som socialförsäkringen också ska
            kunna bidra till. Där har vi mycket kvar att göra.
          </note>
          <note>
            Jag står självklart bakom samtliga reservationer, men för tids
            vinnande yrkar jag bifall endast till reservation 2 om allmänna
            principer i sjukförsäkringen och reservation 10 om förrehabilitering.
          </note>
          <note type="speaker">
            Anf. 3 DAVID LÅNG (SD):
          </note>
          <note>
            Herr talman! Sverigedemokraterna har en vision om ett folkhem
            där samhörigheten i samhället inte är baserad på klass utan på
            nationstillhörighet. Vår målsättning är att alla medborgare ska
            garanteras en hög nivå av fysisk, ekonomisk och social trygghet,
            vilket är vägledande för Sverigedemokraternas politik på välfärdsområdet.
          </note>
          <note>
            Sverigedemokraterna förordar en generell och solidariskt finansierad
            välfärd där utgångspunkten är att alla ska ha goda grundförutsättningar
            att lyckas i livet och där alla ska kunna lita på att samhället
            träder in och hjälper den som av olika anledningar inte kan försörja
            sig själv eller har blivit skadad eller sjuk.
          </note>
          <note>
            Stora klassklyftor och sociala orättvisor hotar tryggheten och
            sammanhållningen i samhället. Det skapar splittring och riskerar
            att slita isär nationen, och måste därför motverkas. För att långsiktigt
            slå vakt om folkhemstanken och välfärdsstaten måste man också
            slå vakt om den nationella sammanhållningen. Det måste finnas
            en gemensam identitet i botten för att de som har mer ska vilja
            dela med sig till dem som har mindre.
          </note>
          <note>
            Denna gemensamma nationella identitet och den nationella gemenskapen
            är en förutsättning för att ett gemensamt finansierat välfärdssystem
            ska fungera. Det förutsätter en gemensam syn på moral och värderingar.
            Det förutsätter att det finns en känsla av att välfärden har skapats
            av oss alla gemensamt, såväl av oss som lever i Sverige i dag
            som av dem som byggde samhället åt oss. Då den överväldigande
            majoriteten av befolkningen har en sådan grundinställning kan
            ett fungerande välfärdssamhälle upprätthållas.
          </note>
          <note>
            Skulle den allmänna inställningen däremot gå i motsatt riktning,
            det vill säga att en växande andel av befolkningen inte känner
            sig delaktig i upprätthållandet av välfärdssamhället riskerar
            respekten för den att urholkas, och välfärden riskerar att betraktas
            som något man kan dra fördel av snarare än något att bidra till.
            Därför är det av yttersta vikt att invandrare som har för avsikt
            att bli en del av det svenska samhället också har vilja och förmåga
            att bli en del av den svenska nationen och den nationella gemenskapen.
            De som saknar denna vilja och förmåga kommer inte att bidra till
            vare sig trygghet eller välfärd.
          </note>
          <note>
            Herr talman! I budgetens utgiftsområde 10 Ekonomisk trygghet
            vid sjukdom och funktionsnedsättning föreslår Sverigedemokraterna
            ett minskat sjuklöneansvar för företag. Syftet med förslaget är
            att underlätta för framför allt små företag att expandera sin
            verksamhet, att växa och kunna anställa fler. Ett litet företag
            kan drabbas hårt av att någon enstaka medarbetare blir sjuk. Sjuklönekostnader,
            vikarier och minskad produktivitet kan i värsta fall bli en mycket
            tung börda och är en riskfaktor som alltför ofta minskar viljan
            att nyanställa.
          </note>
          <note>
            Enligt vårt förslag tar staten över den genomsnittliga sjuklönekostnaden
            inklusive arbetsgivaravgifter som företag med tio eller färre
            anställda har. Observera dock att avdraget gäller samtliga företag,
            även de som har fler än tio anställda. Därigenom undviks också
            de tröskeleffekter som annars skulle ha uppkommit för att anställa
            en elfte medarbetare.
          </note>
          <note>
            Den genomsnittliga kostnaden för sjuklöneansvar beräknas till
            17 300 kronor per företag och år för tio anställda. Det innebär
            att det genomsnittliga företaget med tio anställda helt befrias
            från sjuklönekostnader. För staten kostar detta 2 100 miljoner
            kronor per år.
          </note>
          <note>
            Sverigedemokraterna vill även höja taket i sjukförsäkringen till
            643 kronor per dag, vilket beräknas kosta 700 miljoner kronor
            per år.
          </note>
          <note>
            Vi har även förespråkat en bättre samordning, inte bara mellan
            stat, landsting och kommuner, utan också mellan myndigheter, framför
            allt mellan Arbetsförmedlingen och Försäkringskassan. Förutom
            att arbetslöshetskassan ska administreras av Försäkringskassan,
            vill vi även på sikt se en sammanslagning av Arbetsförmedlingen
            och Försäkringskassan.
          </note>
          <note>
            Visserligen hade vi besök av både Arbetsförmedlingen och Försäkringskassan
            i socialförsäkringsutskottet så sent som i går, och de båda generaldirektörerna
            var noga med att markera hur väl de samarbetar nu för tiden och
            hur starkt sammanlänkade de är. Det lär ha blivit bättre den senaste
            tiden, men det har funnits problem med att ärenden har hamnat
            mellan stolarna när ingen av myndigheterna har ansvar för en medborgare
            som hamnar i en sådan situation. Det förekommer också att människor
            slussas mellan myndigheterna flera gånger. Det sker när de genomgår
            en längre process från att vara sjukskrivna till att ingå i arbetskraften.
            För den enskilde som fastnar i byråkrati och pappersexercis blir
            konsekvenserna betungande. Att få arbetskraften att kunna återgå
            till arbetsmarknaden, oavsett om det är från sjukdom eller arbetslöshet,
            är Sverigedemokraternas grundläggande fokus. Därför förespråkar
            vi att dessa myndigheter slås samman till en myndighet.
          </note>
          <note>
            Det är inte särskilt nyskapande eller revolutionerande. Det har
            gjorts förr. I Norge slog man år 2006 samman deras motsvarighet
            till Försäkringskassan och Arbetsförmedlingen till en enda myndighet.
            Det har fungerat bra där.
          </note>
          <note>
            För Sverigedemokraterna handlar det i slutänden om att individen
            ska sättas i fokus och alltid få det stöd han eller hon behöver
            för att återgå till arbete. Administrativa tillkortakommanden
            i organisationen mellan myndigheter får inte hejda ett återinträde
            på arbetsmarknaden.
          </note>
          <note>
            Herr talman! Sverigedemokraternas förslag till anslag på utgiftsområde
            10 överstiger regeringens med 2 800 miljoner kronor för år 2013.
            I detta betänkande ber jag därför att få hänvisa till vårt särskilda
            yttrande.
          </note>
          <note type="speaker">
            Anf. 4 TOMAS ENEROTH (S) replik:
          </note>
          <note>
            Herr talman! Det var med intresse jag hörde David Långs anförande
            från Sverigedemokraterna, och jag har en enkel fråga till Sverigedemokraterna.
            Ni har hittills ställt er bakom utförsäkringarna, stupstocken
            i sjukförsäkringen, som innebär att 65 000 personer har utförsäkrats.
            Varför tycker Sverigedemokraterna att det är så viktigt att personer
            ska ställas utanför sjukförsäkringen och hamna i betydande ekonomiska
            bekymmer med bristande möjligheter till stöd att komma tillbaka
            till arbetslivet?
          </note>
          <note>
            Ni kritiserar i många debatter ofta regeringen för sjukförsäkringen.
            Men jag tror att det är viktigt även för dem som följer debatten
            på tv att få höra att Sverigedemokraterna också tycker att det
            är viktigt att utförsäkra grupper från sjukförsäkringen. Min enda
            grundläggande fråga är alltså: Varför tycker Sverigedemokraterna
            att det är så viktigt att bevara stupstocken och säkerställa att
            personer utförsäkras i stället för att få stöd och hjälp att komma
            tillbaka till arbetslivet?
          </note>
          <note>
            Den andra frågan handlar om vilken ersättning man då ska ha.
            Som jag sade tidigare visar Kommunals undersökning att deras utförsäkrade
            medlemmar i snitt förlorar 5 000 kronor i månaden. Det är alltså
            Kommunals medlemmar som är relativt lågavlönade. Vi kan gissningsvis
            tänka oss att det är väsentligt mycket mer för den som är lärare,
            ingenjör eller metallarbetare. Det är alltså ett ganska kraftigt
            ekonomiskt tapp när man drabbas av en längre tids sjukdom. Tycker
            David Lång att det är rimligt att man får ett så pass kraftigt
            ekonomiskt tapp bara för att man drabbas av en längre tids sjukdom?
            Jag noterar att Sverigedemokraterna inte heller här har några
            andra förslag om förbättrade ersättningar.
          </note>
          <note type="speaker">
            Anf. 5 DAVID LÅNG (SD) replik:
          </note>
          <note>
            Herr talman! Jag tackar för frågorna. Den första frågan är en
            fråga som Tomas Eneroth brukar ställa på detta dramatiska sätt
            och tala om stupstock.
          </note>
          <note>
            Först och främst tycker jag att det är bra att det finns tydliga
            gränser. Det innebär dock inte att det är fråga om att kasta ut
            folk helt och hållet i samhället utan någon som helst möjlighet
            till ersättning trots att de inte kan arbeta på grund av sjukdom.
            Det fungerar på ett sådant sätt att man kan komma tillbaka in
            i olika ersättningar redan som det är i dag. Precis som Tomas
            Eneroth tidigare har nämnt pågår det utredningar för att täppa
            till de luckor som finns i dag. Där är vi alla engagerade på ett
            eller annat sätt.
          </note>
          <note>
            Däremot vill jag inte på något sätt ställas till svars för det
            system som borgarna har infört. Socialdemokraterna införde ett
            system med mycket stora brister. Nu har borgarna åtgärdat vissa
            brister och infört nya. Jag vill påminna Tomas Eneroth om att
            Sverigedemokraterna absolut inte är skyldiga till några av dessa
            brister, vare sig Socialdemokraternas eller borgarnas.
          </note>
          <note>
            Jag noterade också att Tomas Eneroth i sitt anförande konstaterade
            att förtroendet för sjukförsäkringen har minskat kraftigt. Han
            beskyller återigen borgarna för deras reformer, och borgarna beskyller
            naturligtvis Socialdemokraterna för att systemet var ännu sämre
            tidigare. I någon mån har båda parter förvisso en ganska stor
            poäng. Men sanningen är att Sverige håller på att försämras precis
            på det sätt som jag sade i mitt anförande. Det bär sju riksdagspartier
            skulden för.
          </note>
          <note>
            I invandrartäta områden odlas en kultur som skiljer sig från
            den svenska majoritetskulturen, och där saknas all respekt för
            det svenska majoritetssamhället. Där bildas parallella samhällen,
            och där saknas också respekt och förtroende för de system som
            vi har.
          </note>
          <note type="speaker">
            Anf. 6 TOMAS ENEROTH (S) replik:
          </note>
          <note>
            Herr talman! Jag delar över huvud taget inte vare sig David Långs
            verklighetsbeskrivning eller hans uppfattning när det gäller hur
            personer med utländsk bakgrund har det och lever i Sverige. Jag
            noterar att många 700 000 går till jobbet varje dag och att var
            tredje eller var fjärde läkare som jag träffar har utländsk bakgrund.
            Det är ett välkommet tillskott för Sverige som gör att vi stärks
            som nation och att vi faktiskt är ett bättre välfärdssamhälle
            när vi har möjlighet att tillvarata alla människors olika kapaciteter
            och möjligheter.
          </note>
          <note>
            Men Sverigedemokraterna smiter undan sitt ansvar genom att David
            Lång säger att ni inte gillar vare sig de borgerliga partierna
            eller Socialdemokraterna. Men ni har olyckligtvis suttit i riksdagen
            sedan 2010. Under denna tid har ni stött förslag som innebär att
            vi har en stupstock i sjukförsäkringen. Vi har haft utskottsinitiativ
            i riksdagen, och vi har haft ett flertal förslag som Sverigedemokraterna
            skulle kunna ställa sig bakom, men det gör ni inte. Ni har röstat
            för att säkerställa att 65 000 personer har utförsäkrats. Det
            ansvaret kan ni inte smita undan. Ni kan inte heller gömma detta
            ansvar bakom någon allmän retorik om att allting skulle vara invandringens
            fel.
          </note>
          <note>
            Återigen: Om ni vill bli betraktade som vilket annat parti som
            helst måste ni också ta ansvar för de politiska sakfrågorna. I
            detta fall är det 65 000 personer som är utförsäkrade.
          </note>
          <note>
            Sverigedemokraterna har vid alla tillfällen då de har haft möjlighet
            till det här i riksdagen säkerställt att det fortsatt kan vara
            så. De har inte agerat för att människor ska få vare sig förbättrade
            ersättningar eller någon aktiv rehabiliteringsinsats utan snarare
            tvärtom valt att agera med mycket låg profil och accepterat det
            systemskifte som finns i sjukförsäkringen.
          </note>
          <note>
            Min fråga bollas tillbaka: Varför tycker Sverigedemokraterna
            att det är så viktigt att vi fortsätter med utförsäkringar i Sverige?
          </note>
          <note type="speaker">
            Anf. 7 DAVID LÅNG (SD) replik:
          </note>
          <note>
            Herr talman! Jag vill påminna om att när det gäller att skapa
            förbättringar på dessa områden i Sverige har Sverigedemokraterna
            vid två tillfällen vi kanske är inne på ett tredje, men vi får
            se var vi landar tillsammans med de rödgröna stött utskottsinitiativ
            just i syfte att sätta press på regeringen i de fall där det finns
            uppenbara brister.
          </note>
          <note>
            Om Tomas Eneroth och Socialdemokraterna vill ha med Sverigedemokraterna
            när det gäller förslag som kan leda till förbättringar, vilket
            vi naturligtvis alltid är villiga att göra, tar jag mycket tacksamt
            emot en inbjudan till förhandlingar.
          </note>
          <note type="speaker">
            Anf. 8 GUNVOR G ERICSON (MP) replik:
          </note>
          <note>
            Herr talman! David Lång från Sverigedemokraterna talade i sitt
            anförande om att höja taket i sjukförsäkringen. Men ni vill ha
            kvar utförsäkringssystemet.
          </note>
          <note>
            Försäkringskassans prognos för nästa år visar att ytterligare
            5 000 personer kommer att utförsäkras.
          </note>
          <note>
            På vilket sätt menar Sverigedemokraterna att människor blir friskare
            genom att utförsäkras?
          </note>
          <note type="speaker">
            Anf. 9 DAVID LÅNG (SD) replik:
          </note>
          <note>
            Herr talman! I någon mån tangerar den frågan det som Tomas Eneroth
            var inne på. Självklart blir ingen friskare av att utförsäkras,
            och självklart finns det inget egenvärde i att folk utförsäkras.
            Jag tror dock att det är bra att det finns en bortre gräns någonstans.
            Men som det är i dag innebär inte att folk kastas ut på gatan.
            Men vi är som sagt villiga att se på de problem som finns och
            bidra till att lösningar nås.
          </note>
          <note>
            Jag får kontra med att ställa en fråga till Miljöpartiet om deras
            förslag om minskat sjuklöneansvar, som i någon påminner om Sverigedemokraternas.
            Men det som är lite konstigt med Miljöpartiets förslag är att
            om ett företag med tio anställda har den rabatt som Miljöpartiet
            föreslår och sedan anställer en elfte person kommer företaget
            att åka på hela sjuklöneansvaret, även för de första tio anställda.
            Det blir en mycket tydlig tröskeleffekt som gör att expansion
            och nyanställningar naturligtvis inte är särskilt lockande för
            ett företag i denna situation.
          </note>
          <note>
            Jag vill fråga Gunvor G Ericson hur man kan ha ett sådant förslag.
            Det lär knappast leda till fler anställningar och fler jobb.
          </note>
          <note type="speaker">
            Anf. 10 GUNVOR G ERICSON (MP) replik:
          </note>
          <note>
            Herr talman! Jag kan notera att Sverigedemokraterna inte gärna
            vill tala om vilket empiriskt stöd som finns för att människor
            skulle bli friskare genom att utförsäkras.
          </note>
          <note>
            Att underlätta för företag att anställa kan man göra genom att
            sänka arbetsgivaravgiften. Men merparten av alla företag i Sverige
            har mindre än tio anställda.
          </note>
          <note>
            De problem som vi ser i sjukförsäkringen nu handlar faktiskt
            om utförsäkringarna. Att människor för andra gången kommer att
            bli utkastade ur systemet löser inte problemet när det gäller
            att dessa människor ska komma närmare arbetsmarknaden. Dessa personer
            som blir utförsäkrade skulle behöva hjälp och insatser för att
            kunna komma tillbaka.
          </note>
          <note>
            Utifrån folkhälsoforskningen, som jag tidigare nämnde i mitt
            anförande, vet vi att ekonomisk och social trygghet de livsvillkor
            som människor lever under har mycket stor betydelse för att främja
            människors hälsa, inte att de ska bli kategoriserade utifrån vilket
            etniskt ursprung de har. Just att få vara med och vara delaktiga
            i samhället är avgörande för att främja människors hälsa.
          </note>
          <note>
            Den gräns som finns innebär att om man inte uppfyller tillräckligt
            många kriterier för att få en sjukersättning blir man utförsäkrad.
            På vilket sätt medför det att sjukförsäkringssystemet blir bättre?
          </note>
          <note type="speaker">
            Anf. 11 DAVID LÅNG (SD) replik:
          </note>
          <note>
            Herr talman! Gunvor G Ericson talar om vad som är viktigt med
            hjälp och insatser. Jag vill påminna Gunvor G Ericson om att anledningen
            till att vi nu går vidare med ett eventuellt utskottsinitiativ
            för detta i socialförsäkringsutskottet är just att Sverigedemokraterna
            har valt att stödja det. Det är tredje gången vi går på de rödgrönas
            linje där. Jag tycker alltså knappast att Gunvor G Ericson och
            övriga har någon rätt att beskylla Sverigedemokraterna för att
            stå på borgerlighetens sida i denna fråga.
          </note>
          <note>
            Sedan hoppas jag också att alla har noterat att vi i det utgiftsområde
            vi trots allt debatterar som sagt föreslår en höjning av taket
            i sjukförsäkringen. Vi föreslår också kraftigt reducerat sjuklöneansvar
            för småföretag, vilket är betydligt mer och ett bättre genomtänkt
            förslag än det Miljöpartiet har kommit med.
          </note>
          <note type="speaker">
            Anf. 12 WIWI-ANNE JOHANSSON (V):
          </note>
          <note>
            Herr talman! I dag är jag frisk, såvitt jag vet i alla fall,
            men i morgon kan jag bli sjuk. Det gäller oss alla. Därför är
            det viktigt att vi har en socialförsäkring vi kan lita på, men
            det har vi inte i dag. I dag kastas allvarligt sjuka människor
            ut ur försäkringen. Det vill vi i Vänsterpartiet ändra på, för
            folk blir inte friskare av att bli fattiga. Det är precis tvärtom.
          </note>
          <note>
            Det har precis på dagen gått ett år sedan vi senast debatterade
            pengar och hur vi vill ändra i sjukförsäkringen och dess brister.
            Fortfarande sparkas sjuka ut ur försäkringssystemet, i dag till
            en arbetsmarknad med massarbetslöshet där fullt friska människor
            har mycket svårt att få jobb. Vi har i dag en arbetslöshet som
            kryper upp mot 8 procent, och ingenting tyder på att det kommer
            att bli bättre siffror om någon dag när vi får ny statistik.
          </note>
          <note>
            Regeringen sänker dock skatter och hoppas på det bästa. Vi har
            sett att det inte fungerar. Vi har massarbetslöshet, och det är
            till en sådan arbetsmarknad vi skickar ut sjuka människor att
            konkurrera om de jobb som finns. Det är cyniskt. Det är borgerlig
            politik.
          </note>
          <note>
            Herr talman! Vi har i dag ett Sverige där klyftorna blir allt
            djupare mellan den som är frisk och har jobb och den som har oturen
            att bli sjuk. Den som blir sjuk riskerar nämligen dessutom att
            bli av med det jobb den har, därför att reglerna faktiskt tillåter
            det. Det är regler som regeringen och en majoritet här i riksdagen
            har ställt sig bakom och tycker är helt okej. Rehabiliteringskedjan
            sorterar i dag ut agnarna från vetet. Sjuka sorteras med tiden
            ut. Så lyder rehabiliteringskedjans regler.
          </note>
          <note>
            Kommunals berättelse Kedjan som brast visar att var tredje kommunalare
            37 procent hade förlorat 5 000 kronor i månaden på att vara sjuk.
            Inkomstbortfallet försäkras allt sämre i vårt generella system.
            20 procent av dem som är utförsäkrade får inte ekonomiskt stöd
            av vare sig sjukförsäkring eller någon annan försäkring. Då blir
            man utlämnad till make eller maka, sambo eller varför inte till
            barn eller föräldrar. Det tycker statsrådet är helt okej, har
            jag förstått. Det är faktiskt häpnadsväckande.
          </note>
          <note>
            Sjuk, fattig och beroende av någon annan för sin försörjning
            så ser den bistra verkligheten ut för stora grupper sjuka i dagens
            borgerliga Sverige. Drygt 30 procent av dem som får sjukpenning
            får inte ut några 80 procent av inkomsten. För arbetslösa ser
            det ännu värre ut; där får bara 10 procent ut 80 procent av sin
            lön. När allt färre får ut allt mindre av sin lön genom socialförsäkringen
            försvinner som vi alla vet intresset för att vara med och betala
            till vår gemensamma välfärd. Då tecknar de som kan privata tilläggsförsäkringar,
            och den mödosamt uppbyggda, generella välfärden monteras ned.
            Det är cyniskt. Det är borgerlig politik.
          </note>
          <note>
            Herr talman! En rapport från LO visar att det är vanligast att
            den som utförsäkras från sjukförsäkringen har jobbat inom hotell
            och restaurang, städbranschen, handeln eller som kommunalanställd
            innan långtidssjukskrivningen. Framför allt är det kvinnor och
            låginkomsttagare med tunga jobb som drabbas. För dem hjälper varken
            RUT eller ROT. I klartext innebär regeringens politik en utslagning
            av arbetarklassens kvinnor, samtidigt som man har sänkt skatterna
            mest för dem som tjänar mest i samhället. Majoriteten av dem är
            män. Det är faktiskt samma gamla klasspolitik som högern alltid
            har ägnat sig åt, bara i ny förklädnad.
          </note>
          <note>
            Herr talman! Vi har ett sjukförsäkringssystem som behöver rehabiliteras,
            och det behöver göras väldigt snabbt. Vi behöver ha tidsgränser
            Vänsterpartiet är ingen motståndare till att vi har vissa tidsgränser,
            men det ska vara med press på sjukvården, rehabiliteringen, företagshälsovården,
            arbetsgivaren och Försäkringskassan. De måste skapa tidsgränserna.
            Det ska inte vara byråkratiska tidsgränser som pressar den sjuke.
            Dessa måste bort.
          </note>
          <note>
            Den skälighetsprövning som är införd är otillräcklig och rättar
            inte till grundproblemet att fyrkantiga tidsgränser anses viktigare
            än om individen har blivit tillräckligt frisk för att arbeta.
            Därför måste själva utförsäkringen i sig stoppas och sjukpenningens
            bortre gräns, den så kallade stupstocken, avskaffas. Det avgörande
            måste ändå vara om den som har varit sjuk har blivit frisk nog
            att kunna börja arbeta igen. Det är så självklart för de flesta
            av oss.
          </note>
          <note>
            Vi vill i stället stärka möjligheten för alla att få tillgång
            till rehabilitering. Det är det som ska gälla för den som är sjuk.
            Så länge den bortre gränsen finns kvar är det extra viktigt att
            alla har rätt till insatser, rehabilitering och uppföljning av
            åtgärder innan utförsäkringen slår till.
          </note>
          <note>
            Det finns som vi har hört tidigare ett så kallat utskottsinitiativ
            på bordet där finns det just nu en majoritet hos oppositionen
            för att be regeringen att i vårbudgeten komma med konkreta förslag
            som ska göra att ingen ska kunna utförsäkras innan all rehabilitering
            och alla insatser är fullgjorda. Arbete pågår alltså, men tyvärr
            finns det ingen majoritet för att ta bort utförsäkringen. Det
            är cyniskt att utförsäkra folk, och det drabbar de redan drabbade.
            I dag är det 65 000 som är utförsäkrade.
          </note>
          <note>
            Herr talman! Enligt siffror från Arbetsförmedlingen som togs
            fram på Eko -redaktionens begäran är det en av tio som utförsäkrats
            som jobbar ett halvår efter utförsäkringen. Det var 1 350 personer
            av de 55 000 man då tittade på. Hur många timmar de jobbade går
            dock inte att säga. Ytterligare 3 000 jobbar med någon form av
            stöd, oftast lönebidrag. Det är absolut inget fel med det; tvärtom
            är det ett bra sätt att kunna komma tillbaka.
          </note>
          <note>
            Problemet är att det i statistiken inte sägs någonting om hur
            mycket arbete man egentligen är i. Det kan vara ned till någon
            enstaka timme i veckan, eller något mer. För var och en som blir
            frisk och kan jobba är det förstås kanonbra. Det är dock svårt,
            för att inte säga omöjligt, att veta hur mycket de tidigare utförsäkrade
            egentligen orkar arbeta. Det är detta som har kallats att frisera
            och tricksa med siffrorna. Det enda vi vet enligt Arbetsförmedlingens
            statistik är att en av tio är i någon form av arbete. Nio av tio
            av de utförsäkrade har antingen fått tillbaka sin sjukersättning
            eller väntar på att få tillbaka den. Det är ett helt onödigt system,
            menar vi.
          </note>
          <note>
            Herr talman! Jag är medveten om att det blev en del siffror,
            men låt oss tänka på att det bakom varenda en av dessa siffror
            faktiskt döljer sig en person som hanteras i ett orimligt sjukförsäkringssystem.
            Det är ett system som kan drabba precis vem som helst av oss och
            som ställer hela vår generella välfärd på ända. Det är cyniskt
            att kasta ut allvarligt sjuka ur försäkringen.
          </note>
          <note>
            Vad vill då Vänsterpartiet? Jag har sagt att vi vill avskaffa
            den bortre tidsgränsen för sjukpenning. Vi vill förstås höja sjukpenningstaket
            successivt, till tio prisbasbelopp så att fler får ut 80 procent
            av sin lön. Självklart ska det också vara 80 procent hela tiden
            man är sjuk. Det ska inte vara någon nedtrappning.
          </note>
          <note>
            Jag förstår inte hur det skulle kunna bli billigare att leva
            för den som är sjuk länge. Det är precis tvärtom.
          </note>
          <note>
            Vi höjer successivt, och börjar nästa år med att lyfta taket
            till 29 700 kr i månaden. Vi vill slopa sjuklön för små företag.
            Vi vill slopa sjuklönen helt för dem som har upp till 10 anställda
            med en upptrappning upp till 15 anställda, för vi vet att detta
            är den vanligaste typen av företag. Vi vill införa ett högriskskydd
            för långtidssjukskrivna där staten, det vill säga vi gemensamt,
            betalar sjuklön för den som har varit sjuk i mer än 60 dagar på
            ett år. På det viset blir det mindre trösklar för att anställa
            någon som har en sjukdomshistoria.
          </note>
          <note>
            Vi tycker att det är rimligt att höja bostadstillägget för dem
            med sjuk- och aktivitetsersättning på samma sätt som man gör för
            pensionärer. Vi tycker att det är rimligt att arbetsgivare som
            struntar i att anpassa arbetsplatsen så att den som är sjuk ska
            kunna komma tillbaka till sin arbetsgivare och sin arbetsplats
            ska få kännbara sanktionsavgifter. Det ska finnas tydliga regler
            och kännbara sanktionsavgifter för den som bara sitter still i
            båten och väntar på att någon går över vissa magiska gränser och
            sedan försvinner från sin anställning.
          </note>
          <note>
            Det är bakåtsträvande att Försäkringskassan inte längre ska verka
            för ett mer jämställt uttag av föräldraförsäkringen. Vi ser att
            den borgerliga regeringen alltså inte tycker att det är någon
            vits med att kvinnor och män uppmuntras att dela mer jämställt
            på föräldraförsäkringen. Vi vill på sikt ta bort karensdagen,
            men som ett första steg vill vi ersätta den med ett karensavdrag
            som i alla fall blir mer rättvist än vad det är i dag.
          </note>
          <note>
            De som arbetar mer koncentrerad arbetstid, det vill säga färre
            men längre pass varje månad, förlorar en mycket större del av
            sin månadsinkomst än andra gör när de är borta en dag från jobbet
            på grund av att de är sjuka. Det drabbar låginkomsttagare värre
            än höginkomsttagare eftersom marginalerna är så mycket mindre.
            Man kan förlora så mycket som upp till 10 procent av sin månadslön
            bara genom att man är borta en dag om det är fel dag, så att säga.
          </note>
          <note>
            Det finns ett förslag som Socialdepartementet tog fram 2004 utifrån
            ett trepartssamtal som man hade fört mellan regeringen och arbetsmarknadens
            parter. Vi tycker att det är dags att man dammar av det och ser
            hur det kan förverkligas.
          </note>
          <note>
            Herr talman! Avslutningsvis: Som jag sade inledningsvis är jag
            såvitt jag vet frisk i dag, men i morgon kan jag precis som vi
            alla här vara sjuk. Därför är det viktigt att vi har en sjukförsäkring
            som vi kan lita på, och det har vi inte. I dag kastas allvarligt
            sjuka människor ut ur försäkringen. Det vill vi vänsterpartister
            ändra på. Folk blir inte friskare av att bli fattiga, utan tvärtom.
          </note>
          <note>
            Jag yrkar därför bifall till reservationerna 5 och 9.
          </note>
          <note type="speaker">
            Anf. 13 FINN BENGTSSON (M):
          </note>
          <note>
            Herr talman! Oppositionen har nu låtit sig förfasas samfällt
            av den ytterst viktiga sjukförsäkringsreform som genomfördes under
            2008 med tydlig verkan från år 2010. Ledartröjan för att beskriva
            denna dystopi har föga förvånande tagits på av Vänsterns representant
            Wiwi-Anne Johansson i föregående inlägg.
          </note>
          <note>
            Sjukförsäkringsreformen har följts upp noga från starten och
            löpande av regeringen tillsammans med ansvariga myndigheter med
            flera. Det har lett till ett antal ytterligare förbättringar på
            en redan bättre fungerande sjukförsäkring som kunde göras under
            förra årets budgetproposition liksom nu sker även i den aktuella
            budgetpropositionen för utgiftsområdet. Exempelvis kommer egenföretagare
            efter den 1 januari att kunna välja en karensdag i sjukförsäkringen,
            vilket gäller även om man är arbetslös och om egenföretagaren
            omfattas av både allmänt och särskilt högriskskydd.
          </note>
          <note>
            En riktad satsning på flera miljarder över fyra års tid görs
            på den utsatta grupp ungdomar som uppbär aktivitetsersättning
            för att stimulera till studier och arbete. Det är en vilande ersättning
            där även 25 procent kan betalas ut under en period av två år när
            ersättningen är vilande för att man provar på arbete.
          </note>
          <note>
            Regeringen inför nu ett särskilt nytt anslag till riktat stöd
            för de alltmer viktiga samordningsförbundens verksamhet, inte
            minst när det gäller att få en mer aktiv social, medicinsk och
            arbetslivsinriktad rehabilitering på plats. Jag kan betona att
            parat med den psykiatrimiljard som man satsar inom regeringen
            och som nu har permanentats hoppas jag att det Tomas Eneroth tog
            upp i sitt anförande om en fortsatt utveckling av den psykiatriska
            rehabiliteringen blir möjlig med dessa resurser.
          </note>
          <note>
            Detta konsekventa förbättringsarbete med sjukförsäkringen av
            alliansregeringen har lett fram till att jag i många sammanhang
            har träffat människor som jag själv har sökt upp för att förhöra
            mig om hur de har upplevt sjukförsäkringsreformernas utfall. Det
            kan också vara människor som hör och häpna, kan man tycka från
            oppositionen har sökt upp mig med vittnesbörd om något helt annat
            än vad oppositionen ofta väljer att se och höra.
          </note>
          <note>
            Jag minns i detta sammanhang särskilt en kvinna som var 52 år
            gammal och som efter ett seminarium om sjukförsäkringsreformen
            kom fram till mig och tackade mig för den reform som vi hade genomfört.
            Innan dess hade hon varit passivt sjukskriven i över åtta år utan
            att någon ens hade frågat henne om annat än möjligheten att gå
            över till att bli förtidspensionär. Men detta ville inte kvinnan,
            som nu efter sjukförsäkringsreformen 2008 för första gången uppmärksammades
            av Försäkringskassan. Därefter erbjöds hon arbetslivsintroduktion
            på Arbetsförmedlingen under tre månader med aktiva insatser av
            bland annat arbetslivsinriktad rehabilitering och arbetsträning.
            Detta ledde fram till att hon efter ytterligare en tremånadersperiod
            med stöd av Arbetsförmedlingen fick en provanställning på 50 procent
            som fortsatte upp till 75 procent. Efter ett år kunde hon konvertera
            detta till en tillsvidareanställning på denna nivå.
          </note>
          <note>
            Det är en solskenshistoria, säger många. Javisst, men det har
            visat sig att detta inte bara en enskild kvinna. Hon har flera
            systrar och bröder som berättar liknande historier till skillnad
            från den undergångsstämning som oppositionen ofta försöker måla
            upp med breda penseldrag inför en oförstående medborgarskara.
            Detta skapar oro när man ser på de skatter man betalar för att
            finansiera sjukförsäkringssystemet. Det finns många goda exempel,
            som tyvärr sällan visas fram av vare sig opposition eller medier.
          </note>
          <note>
            Herr talman! Att medvetet skapa en sådan oro hos befolkningen
            med nostalgiska återblickar till en svunnen tid som alls inte
            var bättre för de långtidssjukskrivna men som i gengäld riskerade
            statsbankrutt genom en sjukförsäkring som finansierade allt till
            alla som ville ha det utan att ifrågasätta om detta var sjukförsäkringens
            uppgift det är i sanning inhumant. Det är inhumant för dem som
            låses in i en passiv långtidssjukskrivning med en säker biljett
            endast till en än mer passiviserande tillvaro i en förtidspension
            om denna inte är motiverad. Det är också inhumant för att det
            hotar både hållbarheten och därmed tilltron och legitimiteten
            till systemet på sikt hos befolkningen för en av våra allra viktigaste
            gemensamt värnade och finansierade välfärdsfunktioner.
          </note>
          <note>
            Ett sådant nostalgiskt anslag att slå blå dunster i folks ögon
            om att det var bättre förr i sjukförsäkringen och vilja få dem
            att längta dit är enligt mitt förmenande ett av de största svek
            mot det skattebetalande folkets vilja att upprätthålla detta välfärdssystem
            över tid som någon politiker med ansvar kan göra sig skyldig till.
          </note>
          <note>
            Låt mig därför, herr talman, i stället med varm hand från tidigare
            opposition yrka bifall till utskottets förslag i betänkandet och
            avslag på samtliga reservationer och motioner från oppositionen.
          </note>
          <note>
            Låt mig få ge en kort återblick till varför den genomförda sjukförsäkringsreformen
            med löpande förbättringsjusteringar var och är en både nödvändig
            och självklar väg att slå in på för att sedan fortsätta att utveckla
            i stället för att återvända till det gamla och backa in i framtiden,
            som oppositionen vill.
          </note>
          <note>
            Vi behöver bara gå ett decennium tillbaka, till år 2002, då det
            rådde högkonjunktur. Men under en socialdemokratisk ledning fanns
            ett massivt utanförskap bestående en osund mix av sjunkande sysselsättning
            och extremt höga sjuktal. Närmare 15 procent av arbetskraften
            var sjukfrånvarande. Det är en siffra mer än dubbelt så hög som
            i jämförbara länder vid denna tidpunkt. Inte bara var ohälsotalet
            dubbelt så högt; sjukskrivningsperioderna var också i genomsnitt
            dubbelt så långvariga som i andra länder. Vi hade ett imponerande
            negativt resultat i sjukförsäkringen med 220 000 heltidssjukskrivna
            och 550 000 förtidspensionärer i en befolkning av knappt 9 miljoner
            människor. Varje dag året runt detta negativa toppår 2002 förflyttades
            140 människor med stor medveten frenesi av det då rådande systemet
            från passiv långtidssjukskrivning över till en ännu mer passiviserande
            och definitiv förtidspension. Då var det inte tal, herr talman,
            om någon rehabiliteringskedja och långt mindre om någon rehabiliteringsgaranti
            eller rehabiliteringsmiljard varje år från staten.
          </note>
          <note>
            Inte heller satsade man på att förbättra sjukskrivningsprocessen
            med stöd i miljardklassen. Då var det trygg förvaring i sjukförsäkringen
            som gällde för att hyfsa arbetslöshetssiffrorna. Sjukförsäkringen
            fungerade för många som en arbetsmarknadspolitisk åtgärd, vilket
            bland annat bekräftades av de enorma geografiska skillnaderna
            i ohälsotal som saknade medicinsk grund.
          </note>
          <note>
            Snittet för sjukfrånvaron för befolkningen i arbetsför ålder
            var 40 dagar per år. Sverige hade världens mest sjukfrånvarande
            befolkning samtidigt som hälsoläget i andra observationer angav
            att vi hade en av världens friskaste befolkningar. Detta var naturligtvis
            ohållbart, och det såg dåvarande statsminister Göran Persson.
            Han såg att problemet låg i den tidens sjukförsäkring och skrev
            därför in i budgetpropositionen 2002/03 en vision om att frånvaron
            från arbetslivet på grund av sjukskrivning ska i förhållande till
            2002 halveras fram till 2008. Detta var en djärv vision, kan tyckas,
            men ett utslag av ett tydligt ansvarskännande för grundproblemets
            natur, till skillnad från dagens socialdemokrater.
          </note>
          <note>
            Anna Hedborg, tidigare socialdemokratisk socialförsäkringsminister,
            gavs uppdraget att komma med förslag för att reformera sjukförsäkringen.
            I uppdraget från den socialdemokratiska regeringen ställdes bland
            annat frågan varför det inom den svenska sjukförsäkringen saknas
            en bortre gräns som i princip alla andra länder hade och har,
            något som de rödgröna oppositionspartierna nu vill plocka bort.
          </note>
          <note>
            Anna Hedborg levererade sin gedigna utredning under 2006. Där
            konstateras bland annat att sjukförsäkringen har tillåtits bli
            en parkeringsplats för problem den inte är avsedd för. Vidare
            skrev Anna Hedborg att i andra länder är sjukförsäkringen begränsad
            i tid, vilket gör att alla vet att det är viktigt att åtgärder
            sätts in snabbt, men den svenska sjukförsäkringen präglas av motsatsen.
            Hon sammanfattade sin utredning med att det bästa man kan säga
            är att rätt till sjukpenning i Sverige finns för den som vill
            ha den.
          </note>
          <note>
            Ansvarskännande politiker och bland annat LO applåderade Hedborgs
            analys och förslag till förändringar i sjukvårdsförsäkringen.
            Men så förlorade man valet 2006, och den tillträdande alliansregeringen
            byggde mycket av sin sjukförsäkringsreform just på Hedborgs utredningsresultat.
            Denna genomfördes som sagt under 2008 med synliga positiva effekter
            med början vid övergången från 2009 till 2010 och fortsatt i dag,
            enligt de många fortlöpande uppföljningar som gjorts, görs och
            planeras.
          </note>
          <note>
            De sammanfattande resultaten av sjukförsäkringsreformen kan beskrivas
            i några enkla ord, för att inte blanda in för mycket statistik,
            som att vi nu har hälften så många som är sjukskrivna hälften
            så länge som tidigare. Men inte bara långtidssjukskrivningarna
            har minskat, det har även förtidspensioneringarna, som är så förödande
            destruktiva för människors liv om man inte verkligen behöver det.
            Vi talar om många hundratusen människor som nu efter sjukförsäkringsreformen
            finns på eller är betydligt närmare arbetsmarknaden än innan sjukförsäkringsreformen
            genomfördes. Till skillnad från den negativa bild som bland annat
            Wiwi-Anne Johansson målade upp om sysselsättningen och utanförskapet
            har de senaste undersökningarna visat på en ökad sysselsättning
            med ungefär 215 000 individer och ett minskat utanförskap med
            224 000 individer. Det senare är mycket sjukförsäkringsreformens
            förtjänst.
          </note>
          <note>
            Sjukskrivningarna och förtidspensioneringarna är nu alltså nere
            i nivå med jämförbara länder, och de tidigare bisarra geografiska
            skillnaderna i ohälsotal och sjukskrivning runt om i landet är
            nu i princip utjämnade. Göran Perssons vision från budgetpropositionen
            2002/03 är fantastiskt nog uppfylld genom ansvarskännande politikers
            agerande från både tidigare socialdemokratiska regeringar och
            alliansregeringar.
          </note>
          <note>
            Det är därför förvånande att den nuvarande socialdemokratin med
            stöd av rödgröna och oppositionen generellt, med en farlig nostalgisk
            flört till väljarna baserad på ensidig analys av de många data
            som i dag finns tillgängliga om utfallet av sjukförsäkringen så
            här långt, försöker att sken av att den tidigare samsynen över
            parti- och blockgränserna på problemen och deras lösning för att
            långsiktigt värna en hållbar och legitim sjukförsäkring finansierad
            av svenska skattebetalare inte längre finns, till förmån för att
            helt enkelt bedriva en bakåtsträvande reaktionär politik vars
            facit vi sett och förskräcks över att möjligen få återuppleva
            om dagens opposition kommer till makten.
          </note>
          <note>
            Herr talman! Som den kanske första optimisten i den talarskara
            som hittills stått i talarstolen skulle jag vilja avsluta mitt
            anförande med några faktauppgifter som just inger hopp i stället
            för förtvivlan. Vi har nu en i allt väsentligt välfungerande sjukförsäkring
            som ger hållbar trygghet för framtiden för dem som verkligen behöver
            den och som samtidigt utgår från att den som kan och vill arbeta
            ska få stöd för att göra detta.
          </note>
          <note>
            Den första uppgiften är en faktasammanställning från riksdagens
            utredningstjänst, RUT, byggd på trygga källor som Eurostat och
            Försäkringskassan strax före sommaren i år. Här konstateras att
            den svenska sjukan inte länge är ett undantag, och RUT bekräftar
            därmed att Sverige numera har både ett mer stabilt sjuktal och
            att detta inte nämnvärt avviker från det i vår omvärld.
          </note>
          <note>
            Med stöd av statistik från bland annat Försäkringskassan och
            Arbetsförmedlingen lämnade Socialdepartementet en rapport i september
            i år om vägen tillbaka, en beskrivning av dem som lämnat sjukförsäkringen.
            I den står det att finna, i klar motsats till hur oppositionen
            framställer det, att av de 14 200 personer som lämnat sjukförsäkringen
            vid årsskiftet 2009/10 var nästan 3 500 tillbaka i arbetslivet.
            Här tycker jag att det är beklämmande att se att de som är tillbaka
            i arbetslivet med stöd betraktas som icke riktigt arbetande. Det
            är för mig en väldigt främmande människosyn.
          </note>
          <note>
            Ytterligare drygt 4 100 personer är nu betydligt närmare arbetsmarknaden,
            med studier, i olika arbetsmarknadspolitiska program eller öppet
            arbetssökande i stället för att ha återgått till sjukförsäkringen.
            Man slås av att hälften av de 14 200 personerna inte längre finns
            kvar i sjukförsäkringen alls, vare sig som sjukskrivna eller med
            förtidspension.
          </note>
          <note>
            Av dem som återgick till sjukförsäkringen kommer mycket riktigt
            en del tillbaka för andra gången för att erbjudas arbetslivsintroduktion.
            Detta är dock begränsat till 2 000 personer, och det är enligt
            min mening en stor framgång att det är så pass få. Samtidigt får
            de pröva sin arbetsförmåga när så är befogat och möjligt. De synliggörs
            helt enkelt och ges en möjlighet att komma tillbaka till arbetsmarknaden.
          </note>
          <note>
            Till sist, herr talman! Ordet nostalgi kommer från latin och
            betyder smärtsam längtan tillbaka till hur det var. Nostalgi var
            ursprungligen en medicinsk diagnos, för det här med en smärta
            av längtan till hur det var förr var sällan förankrad i den verklighet
            som då fanns. Nostalgi och trängtande tillbakablickande är därför
            förrädiskt, och fallet med den svenska sjukförsäkringen skulle
            i så fall bli förskräckligt. Låt oss därför i stället blicka framåt,
            se och analysera samhällsproblemen och ha politiskt mod att sedan
            göra något åt dem, såsom vi gjort med sjukförsäkringen.
          </note>
          <note>
            Detta ingjuter hopp i stället för vanmakt hos befolkningen i
            en omgivande värld fylld av svårigheter och motsatsen till en
            stabil ekonomi, som vi har i vårt land. Det synsättet, herr talman,
            för oss alla framåt, inte bakåt.
          </note>
          <note type="speaker">
            Anf. 14 GUNVOR G ERICSON (MP) replik:
          </note>
          <note>
            Herr talman! Ofta har vi hört moderata företrädare prata om att
            det utförsäkrades 140 personer per dag. Jag lät därför riksdagens
            utredningstjänst titta på hur siffrorna sett ut över tid. Då kan
            jag berätta att enligt den undersökning som jag har fått var det
            169 personer som utförsäkrades varje dag år 1993. Vilka var det
            som satt i regering då? Jo, det var just nu nämnda moderater.
          </note>
          <note>
            Man kan inte bara säga att tack vare rehabiliteringskedjan har
            utvecklingen vänt. Enligt statistiken ändrades kurvan för sjukpenningen
            2003. För förtidspensionerna var toppen 2004, och sedan gick det
            ned.
          </note>
          <note>
            Då kan man fundera: Var det bättre förr? Nej, det säger vi inte
            i Miljöpartiet. Vi vill se någonting helt nytt. År 2003 när vi
            samarbetade med Socialdemokraterna var det inte bra, det var ingen
            perfekt sjukförsäkring då heller. Men det som ni nu kallar för
            en miljard till landstingen infördes redan då, fast då kallades
            det inte så.
          </note>
          <note>
            Jag vill fråga Finn Bengtsson: Vilken ideologi vill ni se? Vill
            ni se en social försäkring där det också finns ett golv?
          </note>
          <note type="speaker">
            Anf. 15 FINN BENGTSSON (M) replik:
          </note>
          <note>
            Herr talman! Statistik är ju bedrägligt, och vi måste kanske
            gå tillbaka ytterligare decennier för att se hur det såg ut när
            Socialdemokraterna regerade, kanske till och med innan Miljöpartiet
            gjorde entré på scenen.
          </note>
          <note>
            Viktigt för mig att konstatera är att när Göran Persson antog
            sin vision i budgetpropositionen 2002/03, vilket jag tyckte var
            framsynt av en socialdemokratisk ledare att göra, sänktes sjuktalen,
            men det var oftast på bekostnad av en övergång i förtidspension.
            Då flyttades man över till det som vi kallar för sjukersättning
            och som alltså ersätter förtidspensionen. Det är först sedan alliansregeringens
            sjukvårdsreform trädde i kraft som vi faktiskt ser ett ytterligare
            sänkt förtidspensionstal. Den resan började, såvitt jag kan se,
            efter alliansregeringens tillträdande.
          </note>
          <note>
            Den andra frågan gällde Gunvor G Ericsons förslag till golv;
            man kan naturligtvis diskutera ideologi. Vi tycker att de nivåer
            vi i dag har i sjukförsäkringen är rimliga givet det faktum att
            det oftast finns avtalsförsäkringar som täcker upp för de flesta
            människor så att de kan komma upp till en rimlig försörjningsnivå
            om de blir långtidssjukskrivna. Man kunde också vända på frågan
            och säga: Ska vi ta bort avtalsförsäkringarna? Vill vi inte att
            parterna ska ha något utrymme att påverka sjukförsäkringssituationen?
            Jag tror att det kan vara tvärtom.
          </note>
          <note>
            Det viktiga när man inte bara höjer golv och tak är att man då
            frigör resurser till helt andra investeringar i välfärdssektorn,
            till exempel skolan och äldreomsorgen. Vi har trots allt en begränsning
            av resurser. Vi måste prioritera. Naturligtvis ska de sjuka prioriteras
            högt, men det ska även de äldre samt våra ungdomar och skolan.
          </note>
          <note type="speaker">
            Anf. 16 GUNVOR G ERICSON (MP) replik:
          </note>
          <note>
            Herr talman! Det är möjligt att Finn Bengtsson blir besviken,
            men tittar vi på de siffror som riksdagens utredningstjänst tagit
            fram ser vi att antalet som gick in i förtida pension, alltså
            sjukersättning, minskade från 72 000 till 59 000 mellan 2004 och
            2005. Ser vi till det totala antalet under de första åren var
            det en större minskning 20042006 än vad ni, Finn Bengtsson, åstadkommit
            från 2006 till 2010.
          </note>
          <note>
            När det gäller synen på golv vill jag säga att genom att ni tagit
            bort den tillfälliga sjukersättningen finns det ingen möjlighet
            för den som inte kommit in på arbetsmarknaden att få ett stöd.
            Låt oss som exempel ta en ung person som går sista året på gymnasiet
            och drabbas av leukemi. Sjukvården lyckas, vilket är helt fantastiskt,
            återställa henne, men hon har kraftigt nedsatt arbetsförmåga på
            grund av biverkningarna.
          </note>
          <note>
            Den unga personen vill inget annat än att komma tillbaka till
            arbetsmarknaden. Hon försöker gå en utbildning men klarar det
            inte på heltid. Hon skulle gärna vilja skaffa sig arbetslivserfarenhet,
            men klarar inte det. Hon får noll i ersättning. Det finns inget
            stöd. Med ett golv skulle hon åtminstone kunna få ersättning,
            skaffa sig en ordentlig utbildning och successivt försöka komma
            tillbaka.
          </note>
          <note>
            Frågan är därför: Kan inte Moderaterna trots allt se att det
            finns ett värde i att ha en ekonomisk och social trygghet för
            att kunna ställa om och få ett jobb?
          </note>
          <note type="speaker">
            Anf. 17 FINN BENGTSSON (M) replik:
          </note>
          <note>
            Herr talman! Jo, det kan Moderaterna visst, och det kan alliansregeringen
            samfällt också. Vi har, Gunvor G Ericson, med intresse följt både
            golvhöjarnas och takhöjarnas argumentation. Det är bland annat
            därför det tillsattes en parlamentarisk socialförsäkringsutredning
            inom vilken just den typen av frågor kan bli aktuella att resonera
            om. Sedan får vi se var det största parlamentariska underlaget
            finns för att antingen höja tak eller golv, eller hur man nu ska
            göra, och vilken avtrappningsform som kan bli aktuell.
          </note>
          <note>
            Allt detta måste ställas i relation till att det även handlar
            om utgifter, som jag sade i mitt förra inlägg, Gunvor G Ericson.
            Det rör sig om miljardpuckar, som det brukar heta. Det är stora
            kostnader för staten. De kan naturligtvis vara välmotiverade,
            men de måste genomtänkas och speglas mot andra insatser som görs
            på välfärdsområdet, till exempel äldreomsorgen, skolan, sjukvården.
            Det är lite förment att kräva att vi omedelbart ska höja både
            golv och tak utan att först göra den reflexionen och utan att
            ta till vara den breda parlamentariska möjlighet som nu ges i
            och med den parlamentariska socialförsäkringsutredningen.
          </note>
          <note>
            När det sedan gäller statistiken kan jag inte omedelbart gå in
            i den eftersom jag inte sett faktaunderlaget. Jag betvivlar dock
            att det fullt ut förhåller sig så som Gunvor G Ericson säger,
            men låt oss titta mer på det.
          </note>
          <note>
            Det finns en paradox i detta, herr talman. Å ena sidan beskrivs
            det vi gjort som att vi kastar ut folk som är sjuka, både från
            sjukpenning och från förtidspension. Å andra sida sägs det att
            vi har gjort att fler blivit förtidspensionärer. Så låter det
            av Gunvor G Ericsons resonemang.
          </note>
          <note>
            Det håller inte ihop, Gunvor G Ericson. I så fall var det enligt
            din ideologi en inhumanitet när ni tillsammans med Socialdemokraterna
            20042005, som du säger, skickade ut färre människor i förtidspension
            än det du påstår att vi nu gör. Det resonemanget håller inte,
            Gunvor G Ericson.
          </note>
          <note type="speaker">
            Anf. 18 TOMAS ENEROTH (S) replik:
          </note>
          <note>
            Herr talman! Det är fascinerande att lyssna på Finn Bengtsson
            och ibland på moderater över huvud taget. De verkar gilla socialdemokrater,
            men först tio år efteråt. Här berömmer man Hedborg och Göran Persson
            och andra. Det är bra, men kunde ni inte ha fattat det då, Finn
            Bengtsson? Tog det så lång tid? Sedan verkar det som att ni misstolkar
            och inte riktigt förstår vad de föreslog. Att Anna Hedborg tyckte
            att det skulle vara mer försäkring och mer arbete, inte tvärtom,
            är ju en annan historia.
          </note>
          <note>
            Den historieförfalskning som nu delvis bedrivs från moderater
            i talarstolen och i kommunikationsplattformar är lite bekymmersam,
            antingen det görs av partisekreteraren eller av någon i riksdagens
            talarstol. Vi kan nämligen konstatera att det var vi som införde
            pengarna när det gällde landstingsmiljarden. Ohälsotalen sjönk
            från 2003. På punkt efter punkt kan vi bevisa att mycket av det
            som här påstås naturligtvis inte är sant.
          </note>
          <note>
            Det är också bekymmersamt när det hävdas att utgiftsminskningarna
            på något sätt konkurrerar med pengarna till skolan. Hade det varit
            så skulle väl resurserna till skolan ha förstärkts under den tiden.
            Så har inte skett. Resultaten sjunker ju dramatiskt.
          </note>
          <note>
            Däremot uppvisar sjukförsäkringen stora överskott, men de pengarna
            går inte till sjukförsäkringen. De går någon annanstans. Det är
            ett av skälen till att företrädare för Saco, TCO och andra undrar
            varför de ska betala försäkringarna dubbelt, både via avtalsförsäkringar
            och dessutom via socialavgifter. Det vore intressant att få svar
            på det av Finn Bengtsson.
          </note>
          <note>
            Det andra jag vill fråga gäller det som Stefan Svallfors säger,
            nämligen att under dessa år har förtroendet för sjukförsäkringen
            minskat dramatiskt hos svenska folket. Det är inte så att alla
            vi andra får brev från folk som säger att äntligen är sjukförsäkringen
            mycket bättre än tidigare. Det är ett ganska udda tillfälle när
            något sådant eventuellt händer. Oftast är det precis tvärtom.
            Uppenbarligen visar Stefan Svallfors undersökningar i Umeå detsamma.
          </note>
          <note>
            Det som skett är att förtroendet för sjukförsäkringen raserats.
            Därför vill jag fråga Finn Bengtsson vilket ansvar han tar för
            det minskade förtroendet.
          </note>
          <note type="speaker">
            Anf. 19 FINN BENGTSSON (M) replik:
          </note>
          <note>
            Herr talman! Det är intressant att höra Tomas Eneroth fascineras
            av att jag kan uppskatta en tidigare ansvarskännande socialdemokrati.
            Det jag egentligen gör är att jag ifrågasätter den nuvarande socialdemokratins
            klackvändning 180 grader där man frångår de principer som man
            under lång tid i regeringsställning faktiskt tog ansvar för och
            som gjorde det möjligt för alliansregeringen att, på basis av
            den problemanalysen och de förslagen, genomföra en sjukförsäkringsreform.
            Det är det som är paradoxen.
          </note>
          <note>
            När det gäller avtalsförsäkringar är socialdemokratins förhållningssätt
            intressant. Avtalsförsäkringar inom det område som gäller ersättning
            av inkomst för sjukdom ska inte få lov att finnas. Det får parterna
            inte blanda sig i. När det sedan gäller arbetslöshetsförsäkringen
            är det precis tvärtom. Då får det inte finnas några generella
            lösningar. Staten får helst inte vara inblandad, utan det ska
            lösas av parterna. Då kramar man alltså en annan lösning. Logiskt
            hänger det inte riktigt ihop.
          </note>
          <note>
            Beträffande förtroendeminskningen frågar Tomas Eneroth vad Finn
            Bengtsson och alliansregeringen har för ansvar för det och stöder
            sig på Umeåforskares mer deskriptiva analys av en uppfattning
            som fås genom enkätstudier. Man kan fundera lite grann på hur
            mediebilden ser ut och vem som understöder den mediebilden. Jag
            tycker att det ofta gås ut och sägs att cancersjuka under pågående
            behandling kastas ut från sjukförsäkringen för att arbeta. Det
            om något är väl historieförfalskning. Det är faktiskt lögn. Det
            är inte så regelverket ser ut.
          </note>
          <note>
            Vi tittade på siffror från Försäkringskassan, och det visade
            sig att det under föregående år inte fanns någon med pågående
            cancer som haft krav på sig att lämna sjukförsäkringen. Vi har
            så pass generösa undantag att 2025 procent, alltså var fjärde
            till var femte individ, kan fortsätta i sjukförsäkringen utan
            bortre gräns på grund av de undantagsregler som finns. Så nog
            tycker jag att vi har tagit vårt ansvar när det gällt att visa
            humanitet.
          </note>
          <note type="speaker">
            Anf. 20 TOMAS ENEROTH (S) replik:
          </note>
          <note>
            Herr talman! Där fick vi svaret. Det är alltså mediernas fel
            att svenska folket har tappat förtroendet för sjukförsäkringen.
            Det är väl egentligen kontentan. När Svallfors gör undersökningar
            som visar att svenska folkets förtroende för sjukförsäkringen
            har minskat dramatiskt under de här åren är det elaka tidningsrubriker
            som är orsaken, inte det förändrade regelverket. Det låter som
            en väldigt udda förklaring.
          </note>
          <note>
            Nej, naturligtvis är det den kraftiga omstöpningen, det systemskifte
            som har skett i sjukförsäkringen, som gör att människor på arbetsmarknaden
            i dag inte riktigt vet om de får skydd när de är sjuka. Man vet
            inte om eller när man får pengar, och man vet definitivt inte
            om man får någon rehabilitering. Sällan har osäkerheten på svensk
            arbetsmarknad om vilket skydd som finns när man blir sjuk varit
            så stor som just nu. Det är inte bara jag som säger det. Det säger
            företrädare för LO, TCO och Saco. Det säger även företrädare för
            arbetsgivarna. Detta har skapat en svårförutsägbar situation på
            arbetsmarknaden.
          </note>
          <note>
            Vi kommer ihåg debatten om 180-dagarsregeln. Personer som genomgick
            cellgiftsbehandling hamnade i ett läge där de tvingades till uppsägning
            i stället för att fullfölja sin rehabilitering och kunna vara
            kvar på arbetsmarknaden. Vi hade aktuella ärenden som vi visade.
            Ändå väljer Finn Bengtsson och Moderaterna att inte tro på den
            verkligheten.
          </note>
          <note>
            Återigen: Nostalgi kan vara att drömma sig bakåt, men det kan
            uppenbarligen också vara att drömma om någon alternativ verklighet,
            och det är väl det som sker i det här fallet. Jag tycker att det
            är bekymmersamt att man inte ser verkligheten som den är. Det
            är en dåligt fungerande försäkring. Den har skapat stor osäkerhet,
            vilket gör att fackföreningar och andra nu tvingas gå avtalsvägen
            för att komplettera ett mycket dåligt samhälleligt skydd. Poängen
            vore att reparera en dåligt fungerande sjukförsäkring och reparera
            förtroendet hos svenska folket, så att man faktiskt vet att det
            ska finnas ett skydd i händelse att man drabbas av sjukdom, vilket
            kan hända oss alla.
          </note>
          <note>
            De som blir utförsäkrade förlorar enligt Kommunals undersökning
            uppemot 5 000 kronor i månaden. Tycker Finn Bengtsson att det
            är rimligt? Är det bra ekonomiska incitament?
          </note>
          <note type="speaker">
            Anf. 21 FINN BENGTSSON (M) replik:
          </note>
          <note>
            Herr talman! Nu säger Tomas Eneroth att jag påstår att det är
            mediernas fel. Det sade jag inte. Jag sade att mediebilden har
            varit påtagligt negativ om man sätter den i relation till hur
            vi följer upp detta och får myndigheternas inspel om hur man tycker
            att försäkringen har fallit ut. De hanterar den i daglig gärning
            i sitt uppdrag och har även enligt regleringsbrevet en skyldighet
            att rapportera tillbaka vad de upplever.
          </note>
          <note>
            Vi hade så sent som i höstas en offentlig utfrågning i utskottet
            där vi följde upp rehabiliteringskedjan. I allt väsentligt visade
            det sig fungera väldigt väl. Den bilden sätts sällan av medierna.
            Bär inte Tomas Eneroth och oppositionen som kraxande olyckskorpar
            till viss del ett ansvar för vilken mediebild som sätts?
          </note>
          <note>
            Försäkringskassan fattar nästan 20 miljoner beslut om året. 97
            procent av dem går den försäkrades väg. Men eftersom det är så
            många beslut är det klart att de 3 procent som inte beviljas är
            rätt många. Bland dem finns det naturligtvis sådana som kan hamna
            fel i ett så här stort reformarbete. Det är också därför vi har
            gjort förbättringar i förra budgetpropositionen och i denna budgetproposition,
            som jag tog upp i mitt anförande. Socialdemokraterna och den övriga
            oppositionen väljer dock att se bort från detta för att i stället
            hitta andra ingångar till att kritisera ett system som i själva
            verket har blivit mycket mer hållbart och långsiktigt trovärdigt,
            precis som riksdagens utredningstjänst gav uttryck för i ett pm
            som kom i år.
          </note>
          <note>
            Herr talman! Det är viktigt att förstå att man inte bör skapa
            oro kring ett av våra viktigaste trygghetssystem. Det fanns en
            vilja inom den tidigare socialdemokratiskt ledda majoriteten och
            det finns en vilja hos den nuvarande alliansmajoriteten att förvalta
            uppdraget och komma till rätta med de problem och den dysfunktionella
            försäkring vi hade tidigare. Oron för detta ska man inte göda
            onödigtvis, för man tar på sig ett väldigt stort ansvar.
          </note>
          <note type="speaker">
            Anf. 22 WIWI-ANNE JOHANSSON (V) replik:
          </note>
          <note>
            Herr talman! Jag kände mig apostroferad, som det heter, när det
            gällde människor som kommer tillbaka med lönebidrag. Det skulle
            tydligen vara någonting som vi inte tyckte var bra. Därför tänker
            jag citera mig själv ur dagens anförande: Ytterligare 3 000 jobbar
            med någon form av stöd, oftast lönebidrag. Det är absolut inget
            fel med det; tvärtom är det ett bra sätt att kunna komma tillbaka.
            Problemet är att det i statistiken inte sägs någonting om hur
            mycket arbete man egentligen är i. Vi har ingenting emot om man
            kommer tillbaka i arbete med hjälp av lönebidrag. Den onödiga
            diskussionen kan vi döda.
          </note>
          <note>
            Finn Bengtsson pratade om prioriteringar. Man måste prioritera
            när andra ur oppositionen diskuterar varför inte sjukförsäkringarna
            är tillräckliga. Jag kan säga att ni gör era prioriteringar. Ni
            sänker bolagsskatten för 16 miljarder, tror jag att det är. Ni
            tillåter vinster i välfärden som dränerar bort skatteintäkter
            på 8 miljarder. Ni har sänkt skatter för svenska folket med uppåt
            100 miljarder under er tid vid makten, inte minst för höginkomsttagarna.
            Det är era prioriteringar. De pengarna skulle göra väldigt god
            nytta i skolan, som rasar och får allt sämre resultat med en borgerlig
            regering vid makten. Det finns pengar som ni har undandragit.
            Dessutom går sjukförsäkringen med vinst som täpper till andra
            hål.
          </note>
          <note>
            Jag vill också kommentera det här med att det skulle vara vi
            och medierna som skapar oro. Jag tycker att den oro för sjukförsäkringssystemen
            som finns är ett hälsotecken. Folk har nu upptäckt hur illa ställt
            det är det är du som drabbas i dag, men jag kan drabbas i morgon.
            Vi har inte en sjukförsäkring som vi kan lita på.
          </note>
          <note type="speaker">
            Anf. 23 FINN BENGTSSON (M) replik:
          </note>
          <note>
            Herr talman! Det var skönt att höra att Vänsterpartiet inte har
            något emot att man blir anställd med lönebidrag. Vi har ingenting
            emot om man kommer tillbaka i arbete med hjälp av lönebidrag,
            säger Wiwi-Anne Johansson. Ni har ingenting emot det, men vi gör
            någonting för att man ska kunna komma tillbaka med eller utan
            lönebidrag.
          </note>
          <note>
            Vi har gjort en sjukförsäkringsreform som ger möjlighet för människor
            att lämna ett passivt utanförskap i långtidssjukskrivning där
            inget ses eller görs och ingen annan utsikt finns än att kanske
            få förtidspension. Det är därför tidsgränserna hela tiden är så
            viktiga för att markera att man har en avstämningspunkt där man
            gör en bedömning. Ska det vara fortsatt sjukskrivning, ska det
            ske en övergång till förtidspension eller ska man prova individen
            mot den arbetsmarknad som tidigare kanske inte var möjlig? Sedan
            kan man ta emot människor med eller utan lönebidrag. Men med Wiwi-Anne
            Johanssons ståndpunkt, att man bara ska sitta i sjukskrivningen
            utan en bortre gräns, lär man aldrig få möjlighet att få lönebidrag
            eller ett arbete utan lönebidrag. Det är vi som har löst den knuten.
          </note>
          <note>
            När det sedan gäller den klassiska problematiken med att vi sänker
            skatter för folk och investerar hos rika, eller hur ni nu brukar
            uttrycka det, fungerar tyvärr inte logiken. All politik hänger
            ihop. I enlighet med det logiska resonemang som du just nu förde
            skulle man kunna säga att vi sänker skatterna för medborgarna
            för att investera i partibidrag till Vänsterpartiet. Det är ungefär
            samma logik. Pengarna tas in på olika sätt. Genom att vi sänker
            skatten för folk som arbetar ökar vi den totala intäkten till
            skattekistan för staten. Det är detta som är arbetslinjen. Det
            tror jag att Vänsterpartiet har väldigt svårt att förstå, men
            det leder till större möjligheter till sunda statsfinanser och
            investeringar i välfärden. Det är den logiken jag vill se, inte
            logiken i att beskriva någonting inverst, att man tar pengar från
            vissa och ger till andra. Det är inte så det fungerar.
          </note>
          <note type="speaker">
            Anf. 24 WIWI-ANNE JOHANSSON (V) replik:
          </note>
          <note>
            Herr talman! Jag ska nästan citera mig själv igen. I mitt anförande,
            som jag tror att Finn Bengtsson inte riktigt lyssnade till, sade
            jag väldigt tydligt att vi inte har någonting emot tidsgränser.
            Men vi vill inte sätta tidsgränserna på den enskilde, utan på
            sjukvården, rehabilitering, samarbete med Försäkringskassan, behandlande
            läkare och så vidare, så att man har en rättighet att få sin rehabilitering
            gjord. Vi vet att det tar väldigt lång tid att få rehabilitering.
            Ibland kan det vara för sent vid de här tidsgränserna. Vi vet
            också att människor kan tvingas säga upp sig från sitt jobb efter
            180 dagar.
          </note>
          <note>
            Det är vad vi menar med tidsgränser. Vi menar inte att man ska
            sitta och vara passiv och att ingen ska bry sig om en. Vi har
            aldrig sagt att det var bättre förr. Det fanns saker som behövde
            göras då med. Då var tidsgränser till stöd och hjälp för den som
            behövde det, för den som blivit sjuk och behövde rehabilitering.
            Där har vi nog inte olika åsikter. Men man hamnar i kläm med dagens
            tidsgränser som de ser ut, och risken finns att man blir utförsäkrad
            och hamnar helt utanför systemet. Dessutom är det många som blir
            försörjda av anhöriga, och det är väl ändå inte så vi vill ha
            det i Sverige i dag.
          </note>
          <note>
            Jag förstår inte riktigt Finn Bengtssons logik när det gäller
            skattesystemet. Han säger: Vi vill prioritera vad vi vill använda
            skattepengar till. Men ni har allt mindre att prioritera med eftersom
            ni har sänkt skatterna med 100 miljarder. Ni sänker bolagsskatten
            med 16 miljarder och så vidare.
          </note>
          <note>
            Jag förstår inte det resonemanget. Det får Finn Bengtsson gärna
            ta en gång till. Ju mindre skatteintäkter vi har gemensamt, desto
            mer pengar finns det i systemet. Det är en logik som jag inte
            förstår.
          </note>
          <note type="speaker">
            Anf. 25 FINN BENGTSSON (M) replik:
          </note>
          <note>
            Herr talman! Nu kan jag inte ställa någon motfråga till Wiwi-Anne
            Johansson eftersom jag har slutreplik.
          </note>
          <note>
            Låt mig i stället konstatera att med dagens sjukförsäkringssystem
            stannar fortfarande var fjärde till var femte individ kvar i sjukförsäkringen
            efter att de har passerat den bortre tidsgränsen. Det är den humana
            inställning vi har till att inte se tidsgränserna som fullständigt
            låsta.
          </note>
          <note>
            Med detta sagt är det mycket riktigt så att det vi har diskuterat
            i dag är de 65 000 individerna som har haft en möjlighet att lämna
            sjukförsäkringen efter uppnådd bortre gräns för att pröva huvudsakligen
            arbetslivsintroduktion. Det är intressant att notera att av de
            65 000 är det 35 000 som inte återvänder till sjukförsäkringen.
          </note>
          <note>
            Det är de 35 000 som kan få ett arbete med eller utan lönebidrag
            eller andra arbetsmarknadsinsatser av Arbetsförmedlingen. Det
            är de som Wiwi-Anne Johansson i sin retorik i anförande inte vill
            ge denna möjlighet. Hon förfasas just över denna bortre gräns
            där människor ges en möjlighet att komma tillbaka.
          </note>
          <note>
            Det är den bristande logiken. Det är en björntjänst som man från
            Vänsterpartiet vill göra när man vill ta bort den bortre tidsgränsen,
            för då får dessa människor inte möjlighet att prövas.
          </note>
          <note>
            Dessutom är det så och det tycker jag att man ska vara ärlig
            nog att säga, Wiwi-Anne Johansson att vi i förra budgetpropositionen
            införde ett önskemål om att människor skulle komma till ALU betydligt
            tidigare än bortre tidsgränsen, redan efter 180 dagar.
          </note>
          <note>
            Det ger människor möjlighet att fundera över om det yrkesval
            som de har gjort verkligen är det bästa med tanke på att de har
            varit så långtidssjukskrivna, om det nu inte gått att rehabilitera
            i den miljön de arbetade. Det innebär att människor arbetar kvar
            under samma ekonomiska skydd i sjukförsäkringen som de hade tidigare
            men med syftet att försöka närma sig arbetsmarknaden.
          </note>
          <note>
            Det är väldigt tråkigt att inte Vänsterpartiet ser att de fortsatta
            förbättringarna av en redan i grunden bra reform är rätt väg att
            gå i stället för att drömma sig tillbaka av nostalgiska skäl till
            en svunnen tid där vi hade ett utanförskap som var mer massivt
            än i något annat land i Europa.
          </note>
          <note type="speaker">
            Anf. 26 ULF NILSSON (FP):
          </note>
          <note>
            Herr talman! I ett modernt fungerande samhälle är det verkligen
            viktigt med både allmänna socialförsäkringar och fungerande privata
            försäkringar. För oss i Folkpartiet har alltid de allmänna socialförsäkringarna
            varit ett väldigt viktigt inslag i välfärdsbygget.
          </note>
          <note>
            Grundtanken med socialförsäkringar är, som de flesta som sitter
            här känner till, att de omfattar hela befolkningen och att alla,
            även människor med medfödd sjukdom, kan försäkra sig för att få
            inkomstskydd och subventionerad sjukvård.
          </note>
          <note>
            Socialförsäkringar ska jämna ut risker, skydda mot inkomstbortfall
            och omfatta alla. Det är väsentligt att människor har ett inkomstskydd
            och en ekonomisk trygghet när de blir sjuka eller arbetslösa.
          </note>
          <note>
            Herr talman! Det har diskuterats historia här. Jag vill se tillbaka
            ungefär en tio år i tiden. Det är otvivelaktigt så att vi då hade
            väldigt höga sjukskrivningstal. Vi hade långa sjukskrivningsperioder.
          </note>
          <note>
            Omkring mitten av 2000-talet gick visserligen sjuktalen ned.
            Men i gengäld rusade det sammanlagda antalet förtidspensioneringar
            i höjden, om man räknar ihop både permanenta och så kallade tillfälliga
            förtidspensioneringar.
          </note>
          <note>
            Vi hade en topp 2006. Jag vill minnas siffran var 562 000 tillfälligt
            eller permanent förtidspensionerade. Man brukar räkna med att
            i mitten av 2000-talet var antalet långtidssjukskrivningar och
            förtidspensioneringar i det systemet 750 000 tillsammans.
          </note>
          <note>
            Hur vi än ser på vems fel det var går det inte att förneka att
            hela debatten 2005 handlade om hur vi skulle kunna vända utvecklingen.
            Det var bland annat därför Anna Hedborgs utredning tillsattes.
            Det var därför till exempel en LO-utredning som bland annat förespråkade
            tidsgränser sysslade med dessa frågor.
          </note>
          <note>
            Wiwi-Anne Johansson sade en sak som jag verkligen vill hålla
            med om. Det handlar om att se människan bakom siffrorna. Då tänker
            jag på alla människor som då dömdes till ett passivt liv utan
            att riktigt få chansen att pröva att komma tillbaka.
          </note>
          <note>
            Det var unga människor som aldrig kom in i ett riktigt jobb.
            Det var unga, medelålders och äldre män och kvinnor som föstes
            ut från arbetsmarknaden utan att ha fått en rejäl chans att komma
            tillbaka. Det var människor med psykiska besvär och utbrändhet.
            I stället för att få rehabilitering lämnades de till ett liv utan
            arbete.
          </note>
          <note>
            Det var särskilt många människor i län med hög arbetslöshet som
            sjukskrevs eller förtidspensionerades. Hur vi än räknar och talar,
            och vems fel vi än säger att det var, är det bara att konstatera
            att detta var den stora debattfrågan när det gällde sjukförsäkringen
            i mitten av 2000-talet.
          </note>
          <note>
            De förändringar som diskuterades då har i allra högsta grad utvecklats
            och genomförts framgångsrikt av alliansregeringen som tog debatten
            på allvar.
          </note>
          <note>
            Den nya sjukförsäkringen som genomfördes 2008 har som vi vet
            olika steg och tidsgränser där man prövar hur arbetsförmågan räcker
            först för att gå tillbaka till det gamla jobbet och sedan successivt
            för arbeten i en vidare krets.
          </note>
          <note>
            Den nya sjukförsäkringen med tidsgränser har kombinerats med
            stora satsningar på rehabilitering och sjukvård, den så kallade
            sjukvårdsmiljarden. Samarbetet mellan Försäkringskassan och Arbetsförmedlingen
            har ökat kraftigt.
          </note>
          <note>
            Nu hör vi hur oppositionen använder ordet utförsäkring som ett
            standardord. Det låter som att alla utförsäkras efter en viss
            tid i sjukförsäkringen oavsett om de är sjuka eller inte. Så är
            det inte, herr talman.
          </note>
          <note>
            Sanningen är att efter maxgränsen två och ett halvt år blir åtskilliga
            människor kvar i sjukförsäkringen. Jag tror att det handlar om
            ungefär 20 procent. De blir det för att de får fortsatt sjukpeng
            därför att de är sjuka eller får förtidspension, eller sjukersättning
            som det egentligen heter.
          </note>
          <note>
            De allra flesta av dem som ändå lämnar sjukförsäkringen går till
            en arbetslivsintroduktion hos Arbetsförmedlingen. Det är ungefär
            90 procent av dem som lämnar som går till en sådan arbetslivsintroduktion.
          </note>
          <note>
            Som helhet har nu sjukfallen och sjukskrivningstiderna minskat
            sedan reformen genomfördes 2008. Vi ser nu en viss ökning igen
            av sjukfallen som enligt Försäkringskassan inte är dramatisk.
            Men det är naturligtvis viktigt att följa den.
          </note>
          <note>
            Det är inte så konstigt att en del kommer tillbaka och blir sjukskrivna
            på nytt. Många av dessa människor har varit sjukskrivna i många
            år. Alla vet hur svårt det kan vara att komma tillbaka redan efter
            några månaders frånvaro från jobbet.
          </note>
          <note>
            Ungefär hälften av dem som prövar arbetslivsintroduktionen går
            inte tillbaka till sjukskrivning, utan de studerar, arbetar, är
            aktivt arbetssökande eller har någon praktik eller rehabiliteringsverksamhet.
            Det kallar oppositionen för ett misslyckande. Jag kallar det för
            en framgång.
          </note>
          <note>
            Om vi ser på den första gruppen som lämnade sjukskrivningen 2010
            handlar det enligt statistiken om människor som i genomsnitt har
            varit borta från arbetslivet i elva år. Är det då ett misslyckande
            att hälften av dem kommer tillbaka till ett mer aktivt liv?
          </note>
          <note>
            Jag kallar det inte för ett misslyckande. Det var inte mer omtänksamt
            att låta dessa människor passivt vänta på att bli definitivt utsorterade
            från arbetsmarknaden.
          </note>
          <note>
            Herr talman! Jag vill inte skönmåla, och jag tycker att man ska
            vara ödmjuk och inse att stora reformer hela tiden behöver ses
            över. Vi får aldrig nöja oss så länge några enstaka människor
            far illa i ett system.
          </note>
          <note>
            Därför drev bland annat vi i Folkpartiet på för att rätta till
            en del fel som har funnits även i den nya sjukförsäkringen. Vid
            årsskiftet införde regeringen nya regler som gör att Försäkringskassan
            lättare kan göra individuella undantag, så att fler människor
            får behålla sin sjukpeng även efter två och ett halvt år. Från
            januari i år har också samarbetet mellan Försäkringskassan och
            Arbetsförmedlingen utvecklats kraftigt. Som Finn Bengtsson nämnde
            kan man nu också få hjälp av Arbetsförmedlingen redan tidigare
            under sjukskrivningstiden och med bibehållen sjukpeng. De gamla
            barriärerna mellan myndigheterna är på väg att upphöra, och man
            gör en gemensam kartläggning av individens behov. Människor kan
            få hjälp av Arbetsförmedlingen samtidigt som de får ersättning
            från sjukförsäkringen.
          </note>
          <note>
            Det är viktigt att förena insatser från både ett medicinskt perspektiv
            och ett arbetsmarknadsperspektiv. Försäkringskassan ansvarar för
            och samordnar också andra insatser: arbetsgivare, sjukvård och
            samordningsförbund. Helhetsgreppet har varit rätt, och enligt
            min uppfattning är sjukförsäkringen nu verkligen på rätt väg.
          </note>
          <note>
            Herr talman! Med detta sagt återstår det naturligtvis en hel
            del att ta itu med. Vi har den stora parlamentariska socialförsäkringsutredningen,
            som har ett viktigt arbete framför sig. Det vore naturligtvis
            bra om de politiska partierna i Sverige kunde komma fram till
            breda lösningar för framtidens sjukförsäkringar, ungefär som vi
            har en bred överenskommelse om pensionssystemet.
          </note>
          <note>
            För oss i Folkpartiet i Socialförsäkringsutredningen är några
            frågor särskilt viktiga i vår socialliberala tradition.
          </note>
          <note>
            Vi tycker att det är viktigt att behålla karaktären av inkomstskydd
            i sjukförsäkringen. För oss är det viktigt att fler människor
            i Sverige får hela sin inkomst försäkrad.
          </note>
          <note>
            Vi vill snabbt göra något åt att så många unga fortfarande hamnar
            i den tillfälliga förtidspensionen, aktivitetsersättningen. De
            borde i stället få hjälp och uppmuntran att gå vidare, komma tillbaka,
            studera och på olika sätt hitta vägar till ett aktivt liv i stället
            för att uppmanas att ge upp. Regeringen har redan nu tagit ett
            viktigt steg i årets budget med förslaget om en vilande aktivitetsersättning,
            så att ungdomar ska våga försöka plugga och jobba utan att direkt
            förlora sin ersättning.
          </note>
          <note>
            För Folkpartiet är det också mycket viktigt att studenter får
            ett bättre skydd och att studiemedel i princip blir sjukpenninggrundande.
            Inte minst viktigt är det för de studerande som har barn att ha
            möjlighet till viss betald föräldraledighet som andra människor.
          </note>
          <note>
            Det är några av de frågor som Folkpartiet kommer att föra fram
            och argumentera för i Socialförsäkringsutredningen.
          </note>
          <note>
            Herr talman! Jag ställer mig bakom regeringens budget för ekonomisk
            trygghet vid sjukdom och funktionsnedsättning. Jag ställer mig
            därmed bakom budgetförslagen som ligger, förslaget om vilande
            aktivitetsersättning och även förslaget om möjlighet för egenföretagare
            att ha endast en karensdag. De 94 miljarder som regeringen anslår
            är väl använda pengar för att fortsätta förbättringen av sjukförsäkring
            och rehabilitering och för att öppna bättre vägar tillbaka från
            sjukdom till ett aktivt liv.
          </note>
          <note>
            Jag yrkar bifall till utskottets förslag i betänkandet och avslag
            på motionerna!
          </note>
          <note type="speaker">
            Anf. 27 GUNVOR G ERICSON (MP) replik:
          </note>
          <note>
            Herr talman! Folkpartiet har varit ett socialliberalt parti.
            Ni har infört en bortre gräns som de facto innebär ett utförsäkringssystem.
            Ni har också som Moderaterna valt att vänta och se. Först 2015
            kommer Parlamentariska socialförsäkringsutredningen att lägga
            fram sitt slutbetänkande. Regeringen sköt fram tiden till 2015.
            Det innebär att vi kanske tidigast 2016 kan se förslagen från
            den utredningen bli verklighet.
          </note>
          <note>
            Jag hoppas verkligen att vi ska kunna hitta en ny syn som gör
            att vi kan ha en social försäkring som också bidrar till en långsiktigt
            hållbar utveckling både socialt och ekonomiskt. Men 20152016 är
            väldigt långt bort för alla de människor som befinner sig i socialförsäkringssystemet
            i dag. De ska inte behöva vänta ända till dess, om vi här och
            nu i Sveriges riksdag kan enas om att göra vissa förändringar
            i väntan på att vi ska ordna det stora systemet.
          </note>
          <note>
            Det finns ett golv i föräldraförsäkringen. Miljöpartiet har länge
            drivit frågan att nivån på det ska höjas, och det är bra att regeringen
            nu gör det. Det finns också ett golv i pensionssystemet. Men vad
            menar Folkpartiet att de människor som inte har haft turen att
            få ett fast jobb ska leva på? Ska de inte omfattas av en social
            försäkring?
          </note>
          <note type="speaker">
            Anf. 28 ULF NILSSON (FP) replik:
          </note>
          <note>
            Herr talman! Jag vill återigen upprepa att Gunvor G Ericson liksom
            den övriga oppositionen upprepar detta med att människor utförsäkras
            och så vidare. Som jag försökte visa och som flera har sagt tidigare
            stämmer det inte. Det är inte så att det inte finns möjligheter
            till fortsatt sjukförsäkring för människor som är allvarligt sjuka
            och för människor som på ett eller annat sätt inte klarar av att
            komma tillbaka.
          </note>
          <note>
            Genom regeringens reform den 1 januari har de människor som saknade
            sjukpenninggrundad ersättning fått en särskild sjukpeng som gör
            att de har en försörjning. Det var inga nya regler som infördes,
            utan det är de gamla reglerna som fanns sedan den gamla regeringen
            som man rättar till. När människorna återgår till ett friskt liv
            och sedan blir sjuka får de ändå sjukpeng.
          </note>
          <note>
            Frågan gällde framför allt golven. Det är väl en sådan fråga
            som i allra högsta grad hör hemma i en bred uppgörelse. När vi
            i Folkpartiet har diskuterat det i våra olika typer av partiprogramgrupper
            är vi inte alls främmande för att diskutera ett möjligt golv i
            sjukförsäkringen. Men det är väl en typisk fråga som ingår i ett
            större sammanhang.
          </note>
          <note type="speaker">
            Anf. 29 GUNVOR G ERICSON (MP) replik:
          </note>
          <note>
            Herr talman! Ulf Nilsson behöver läsa på. Den så kallade särskilda
            sjukpenningen gäller bara dem som fanns i systemet tidigare. Det
            är faktiskt så att människor i dag som finns på arbetsmarknaden
            och jobbar men inte har en tillräckligt fast inkomst, så att de
            kan visa att de framöver kommer att kunna ha en sjukpenninggrundande
            inkomst, inte får rätt till ersättning.
          </note>
          <note>
            Ni tog bort reglerna om tillfällig sjukersättning. Det gör att
            man i dag har en större grupp människor som är helt nollklassade.
            Det är den gruppen som jag pratar om. I Miljöpartiets budgetförslag
            har vi fört fram att vi skulle kunna åtgärda det här och nu. Jag
            har ingenting emot att diskutera det som en del av den stora socialförsäkringsutredningen.
            Men vi behöver se de här personerna här och nu. Det är för dem
            väldigt långt att vänta ända till 2015 eller 2016.
          </note>
          <note>
            Min fråga handlar alltså om vad de personerna ska leva på. Är
            det inte så att också Folkpartiet vill att vi ska ha ett skyddsnät
            som gäller för personer med tillfälliga anställningar, så att
            det faktiskt lönar sig att hoppa på ett tillfälligt arbete?
          </note>
          <note>
            För Miljöpartiet handlar det om en människosyn, om hur vi vill
            se på socialförsäkringssystemet, att det också ska vara en social
            försäkring. Det ska inte vara en medborgarlön. Det ska inte vara
            en basinkomst som täcker alla. Det ska vara ett socialförsäkringssystem
            som finns där när du behöver det även om du inte har fått en fast
            fot på arbetsmarknaden.
          </note>
          <note type="speaker">
            Anf. 30 ULF NILSSON (FP) replik:
          </note>
          <note>
            Herr talman! Jag kan säkert behöva läsa på olika saker. Men just
            i det här fallet behöver jag inte det. Jag är helt medveten om
            att enligt de regler som fanns i det gamla systemet hade människor
            som hade tillfällig förtidspension inte någon sjukpenninggrundande
            inkomst om de lämnade förtidspensioneringen. Nu har regeringen
            avskaffat den tillfälliga förtidspensioneringen. Som en följd
            av det, i diskussionerna när vi såg konsekvenserna, har man infört
            en särskild sjukpeng för den gruppen. Det är alltså människor
            som även i det gamla systemet saknade sjukpenninggrundande inkomst
            om de lämnade den tillfälliga förtidspensioneringen.
          </note>
          <note>
            Detta med ett allmänt golv är en intressant tanke som vi i Folkpartiet
            har diskuterat. Men vi har en grundprincip om inkomstbortfallsskydd
            i de svenska socialförsäkringarna. Vi kan inte ha ett system som
            är så orimligt att en person som lever utan inkomst, kanske hemma
            hos sina föräldrar, och klarar sig bra med det får en sjukpeng
            för att han blir förkyld i tre dagar. Det utgår jag från att inte
            heller Gunvor G Ericson tycker.
          </note>
          <note>
            Om vi inför ett golv är det en delvis ny princip i svensk sjukförsäkring,
            och det tål att diskuteras i en bred uppgörelse, inte bara mellan
            Folkpartiet och Miljöpartiet utan helst över blockgränserna.
          </note>
          <note type="speaker">
            Anf. 31 TOMAS ENEROTH (S) replik:
          </note>
          <note>
            Herr talman! Det är frestande att kommentera det där om en bred
            uppgörelse mellan Miljöpartiet och Folkpartiet som företrädare
            för ett stort parti, men jag ska inte göra det. Jag välkomnar
            att Folkpartiet vill höja taken. Jag noterar att Folkpartiet också
            utåtriktat har sagt det vid ett antal tillfällen.
          </note>
          <note>
            Den socialliberala grenen av Folkpartiet uppskattar jag varmt.
            Dess värre är facit i riksdagen hittills att ni faktiskt har sänkt
            taken. Det var det första Ulf Nilssons parti gjorde efter regeringsskiften
            2006, och det beklagar jag. Låt den socialliberala ådran i Folkpartiet
            växa sig starkare, så att ni faktiskt vågar göra motstånd och
            höja taken. Det skulle behövas för att säkra legitimiteten i försäkringen.
          </note>
          <note>
            Jag har en fråga om arbetslivsintroduktionen. Ulf Nilsson valde
            att säga att det är en bra insats. Här har jag Arbetsförmedlingens
            återrapportering, som vi har fått oss föredragen. Där står det
            att det är 88 procent som går dit efter utförsäkringen. Redan
            i det skedet är det alltså 12 procent som faller bort. Av dem
            som går till Arbetsförmedlingen är det 30 procent som är så pass
            sjuka att Arbetsförmedlingen inte kan ge dem någon insats alls.
            De är sjuka, trots vad ni tror.
          </note>
          <note>
            Av dem som kan få någon insats är det 60 procent som får en insats
            som är mindre än en timme i veckan. 69 procent av det är företrädesvis
            ett samtal. Kan man verkligen säga att det är en lyckad verksamhet
            om personer som varit sjuka länge erbjuds ett samtal som är mindre
            än en timme i veckan och priset för det är att de blir av med
            ungefär 5 000 kronor i månaden? Arbetsförmedlingen säger att en
            huvuddel av samtalet får ägnas åt att diskutera deras akuta försörjningsproblem.
            Är det rätt sätt att möta människor som har varit sjuka och som
            är i en svår situation? Är det Ulf Nilssons definition av en bra
            insats?
          </note>
          <note type="speaker">
            Anf. 32 ULF NILSSON (FP) replik:
          </note>
          <note>
            Herr talman! När det gäller taken i sjukförsäkringen och så vidare
            berömmer Socialdemokraterna oss. För att få en öppen diskussion
            över blockgränserna mellan Alliansen och Socialdemokraterna behövs
            en kursändring i synen på en aktiv sjukförsäkring. I den debatten
            i dag har Tomas Eneroth inte med ett ord nämnt att det verkligen
            var en kris i sjukförsäkringen på 2000-talet. Det har inte med
            ett ord nämnts att det behövs kraftigare uppföljning och gränser
            i förhållande till vad man hade på den tiden, utan Socialdemokraternas
            förslag är att avskaffa de tidsgränser vi har utan att närmare
            precisera vad man vill ha i stället.
          </note>
          <note>
            Det är en uppenbar risk för att Socialdemokraternas reservationer
            om de skulle gå igenom leder många steg tillbaka till passivitet
            och till att man bara låter människors sjukskrivningar löpa på
            utan aktiv rehabilitering igen. Där har Socialdemokraterna mycket
            att fundera över. Framför allt tycker jag att de borde fundera
            över historien och över det som man diskuterade just vid mitten
            av 2000-talet.
          </note>
          <note>
            Arbetslivsintroduktionen handlar om människor som har varit borta
            från aktivt arbetsliv under lång tid. Ungefär hälften hamnar i
            en aktivitet efter avslutad arbetslivsintroduktion, antingen som
            arbetssökande eller med arbete som praktik eller som studerande.
            Det kan jag inte se som ett misslyckande. Däremot tycker jag att
            det är helt naturligt att många av de människor som kommer till
            ALI tar det lugnt. De har varit borta så länge, så det räcker
            kanske med samtal några gånger om dagen för att de ska kunna fundera
            över sin situation. Jag återkommer i nästa replik.
          </note>
          <note type="speaker">
            Anf. 33 TOMAS ENEROTH (S) replik:
          </note>
          <note>
            Herr talman! Jag tror att Ulf Nilsson inte fullt ut lyssnade
            på mitt anförande. Jag talar om att förändra sjuklöneansvaret,
            så att personer även med tidigare sjukhistorik kan komma in i
            företag. Jag talar om vikten av att satsa på rehabilitering och
            om att göra individuella prövningar, inte minst av rätten till
            rehabilitering. Jag talar om att se till att arbetsgivare tar
            ansvar och att Försäkringskassan, Arbetsförmedlingen och sjukvården
            gör det. Tidsgränser kan vara bra, men de måste också omfatta
            andra, så att det inte bara är den enskilde.
          </note>
          <note>
            Jag talar om en riktig arbetslinje i stället för en arbetslinje
            som bara innebär sänkta ersättningar och administrativa tidsgränser.
            Det är lite underligt om Folkpartiet dessutom försöker villkora
            höjning av taken med att man ska få fortsätta utförsäkra. Det
            kan väl knappast vara någon rimlig socialliberal hållning? Upp
            till bevis, Folkpartiet! Vill ni höja taken för att ni ser de
            principiella problem vi får med en ökad privatisering av försäkringssystemet?
            Det är en uppfattning som delas av Saco, TCO, LO och flera andra
            aktörer för att vi har ett bekymmer med att allt fler löntagargrupper
            har inkomster över taken. Vill man ha den legitimiteten, och det
            har socialliberaler tidigare velat, får man stå upp för höjda
            tak och inte villkora det med fortsatta utförsäkringar.
          </note>
          <note>
            Så återkommer jag till frågan om arbetslivsintroduktionen. Tycker
            Ulf Nilsson att det är rimligt att man under dessa tre månader
            av samtal en gång i veckan, som uppenbarligen är majoriteten av
            den insats man får, ska bli av med 5 000 kronor i månaden? Det
            är ju detta de återförsäkrade redovisar när de sedan kommer tillbaka
            i sjukförsäkringen. De är lite mer tilltufsade, lite mer sargade
            och framför allt rejält mycket fattigare. Underlättar det verkligen
            förutsättningarna för att komma tillbaka i arbete? Vore det inte
            bättre att man tidigare säkerställde att man fick en rehabiliteringsinsats
            och att man fick rätten att komma tillbaka i arbetslivet och att
            man fick stöd och hjälp, i stället för att behöva invänta en tidsgräns
            och sedan få relativt marginella insatser från en arbetsförmedlare
            som kanske inte riktigt har rätt förutsättningar för att möta
            personer i svår sjukdom?
          </note>
          <note type="speaker">
            Anf. 34 ULF NILSSON (FP) replik:
          </note>
          <note>
            Herr talman! Arbetslivsintroduktionen möter många människor som
            har haft en tragisk livssituation på grund av sjukdom eller andra
            besvär sociala, psykiska och så vidare och varit långt borta från
            arbetslivet under lång tid. Då är det enligt min mening rimligt
            att man tar det lugnt med dessa människor och att man inte kräver
            att de deltar i en aktivitet sju timmar om dagen utan att man
            har ett samtal där de som vill vara aktiva kan vara det men där
            andra helt enkelt känner sig för och funderar över sina möjligheter
            att gå vidare i arbete eller studier.
          </note>
          <note>
            Jag tycker tvärtom att arbetslivsintroduktionen, särskilt nu
            när den efter förändringarna vid årsskiftet kan sättas in tidigare,
            är ett humant sätt att möta människor som efter flera år utanför
            arbetsmarknaden kanske gör sitt sista försök att komma tillbaka
            till ett aktivt arbetsliv i stället för att välja en livslång
            förtidspensionering.
          </note>
          <note>
            Låt mig ta upp de andra saker som Tomas Eneroth nämnde. Avskaffande
            av arbetsgivarens sjuklönekostnader är naturligtvis ett intressant
            förslag som man i framtiden kan diskutera utformningen av, men
            jag vill påminna om att alliansregeringen har infört ett högkostnadsskydd
            som ordentligt begränsar särskilt småföretagarnas lönekostnader.
            I jämförelse med den tid då Socialdemokraterna dessutom hade medfinansiering
            i sjukförsäkringen har alliansregeringen kraftigt underlättat
            för arbetsgivarna.
          </note>
          <note>
            Den stora frågan om hur höga taken ska vara och vilka principer
            som ska gälla är en stor fråga det tror jag inte att Tomas Eneroth
            kan förneka som man måste diskutera brett över alla tänkbara gränser
            i Socialförsäkringsutredningen. Jag har här helt kort redovisat
            vilken Folkpartiets utgångspunkt är och vad vi kommer att argumentera
            för.
          </note>
          <note type="speaker">
            Anf. 35 SOLVEIG ZANDER (C):
          </note>
          <note>
            Herr talman! Det här är ett betänkande som handlar om trygghet
            vid sjukdom och funktionsnedsättning. För mig och Centerpartiet
            innebär det att alla ska få en personlig hjälp och ett stöd att
            komma tillbaka och återfå sin arbetsförmåga. Det är en mänsklig
            rättighet för alla som finns i Sverige.
          </note>
          <note>
            Den sjukförsäkringslagstiftning som finns i dag, med rehabiliteringskedjan,
            har verkligen bidragit till detta. Och då får Tomas Eneroth och
            Socialdemokraterna säga vad de vill.
          </note>
          <note>
            Men i det här sammanhanget är det framför allt tre punkter, herr
            talman, som jag skulle vilja lägga speciell vikt vid, som ligger
            Centerpartiet varmt om hjärtat. De tre punkter som jag vill lyfta
            fram är rehabilitering, jämställdhet och företagande.
          </note>
          <note>
            Jag börjar med företagen och deras ansvar. Företagshälsovården
            står till deras förfogande för att möjliggöra att arbetstagarna
            ska få hjälp och stöd. Dess värre är inte alla företag anslutna
            till företagshälsovården. För att motivera arbetsgivarna att ansluta
            sig behöver man ändra på regelverket. Då är det framför allt,
            skulle jag vilja säga, tre konkreta saker som behöver förändras.
          </note>
          <note>
            Det första är att man ska ge ett riktat stöd till de arbetsgivare
            som inför systemet med tidiga insatser från företagshälsovården.
            Det andra är att det ska införas ett obligatoriskt moment i det
            medicinska beslutsstödet och i läkarintyget som säger att man
            i första hand ska vända sig till företagshälsovård. Det tredje
            är att man ska rikta ett statligt stöd till de arbetsgivare som
            hänvisar sina anställda till bedömning hos godkända företagshälsovårdscentraler.
          </note>
          <note>
            Jag fortsätter med företagen, herr talman. Det gäller tryggheten
            för dem och sjukförsäkringssystemet. Jag måste säga att det gläder
            mig enormt att man har fått tillbaka möjligheten till en karensdag.
            Det är inte många av företagen som nyttjar en karensdag, men för
            dem som gör det är det här otroligt viktigt.
          </note>
          <note>
            Men sjuklöneansvaret för företagen behöver verkligen ses över.
            Det är en tung post, en tung utgift, för många företagare. Det
            är viktigt att vi tittar på det.
          </note>
          <note>
            Sedan är det ett problem när det gäller den sjukpenninggrundande
            inkomsten för företagare som också har en anställning, de som
            vi kallar för kombinatörer. Det är någonting som vi måste titta
            på för att deras trygghet i sjukförsäkringen ska bli bättre. Det
            är också centerpartister som har motionerat om det.
          </note>
          <note>
            Det är viktigt att vi tittar på det här. Det ska vi också göra
            i den parlamentariska socialförsäkringsutredningen. Jag lovar
            att jag, på Centerns uppdrag, kommer att följa utvecklingen av
            detta.
          </note>
          <note>
            Den andra viktiga delen, som jag ville lyfta fram, var det här
            med rehabilitering. Här finns det en hel del att förbättra, inte
            minst när det gäller väntetiden inom landstinget, vilket vi hörde
            i utskottet i går morse när vi hade besök av flera av myndigheterna.
          </note>
          <note>
            Vi har infört en rehabiliteringsgaranti som i många fall fungerar
            mycket bra. Men det är en utmaning att faktiskt utveckla den här
            rehabiliteringsgarantin. I dag vet vi att 72 procent av dem som
            får del av rehabiliteringsgarantin är kvinnor. Det är viktigt.
            Vi kan tänka på vad flera av dessa kvinnor i annat fall skulle
            ha för alternativ, nämligen att fortsätta att vara sjukskrivna
            utan att få någon hjälp eller något stöd. Det vore förskräckligt.
            Men, som sagt, det finns mer att göra.
          </note>
          <note>
            Vi behöver framför allt ha fler rehabiliteringsmetoder än dem
            som erbjuds i dag. För dem som står långt från arbetsmarknaden,
            för dem som aldrig har varit inne på arbetsmarknaden eller för
            dem som har varit borta väldigt länge finns det ett mycket bra
            förslag som folkhögskolorna har, som de kallar för förrehabilitering.
          </note>
          <note>
            Jag har motionerat om att det är viktigt. Jag har följt folkhögskolornas
            arbete, tagit del av professorernas utvärdering och lyssnat på
            flera elever som har fått möjligheten att nyttja denna form av
            förrehabilitering. Det är personer som har varit sjukskrivna i
            många år 15 år eller mer som tack vare denna förrehabilitering
            har kommit tillbaka till arbetslivet.
          </note>
          <note>
            I betänkandet, som vi nu diskuterar, framhåller vi att det ankommer
            på regeringen att utreda och ta ställning till om den här förrehabiliteringen
            ska kunna nyttjas på nationell nivå. Det är en mjuk hänvisning,
            herr talman, till regeringen att de har en viktig uppgift. Jag
            kommer att följa det här mycket noga och se vad som händer och
            återkomma i frågan om inget händer.
          </note>
          <note>
            En av våra centerpartister har motionerat om grön rehabilitering
            och vilka förtjänster den gröna rehabiliteringen har. Jag och
            Centerpartiet menar att det är angeläget att visa på att det finns
            olika sätt och olika alternativ i rehabiliteringen. Vi är många
            människor, och människor har olika och individuella behov av anpassning
            av rehabiliteringen.
          </note>
          <note>
            Jag kan verkligen inte förstå varför man i den traditionella
            medicinen i vården har så mycket emot den gröna rehabiliteringen
            man kan också säga att det är natur i vården.
          </note>
          <note>
            I Regeringskansliet bereder man just nu Rehabiliteringsrådets
            slutbetänkande. Jag kommer att ta del av hur man följer upp rehabiliteringsgarantin.
            Min förhoppning är att man i det här sammanhanget ska ta med andra
            metoder än dem som redan finns i rehabiliteringsgarantin. Jag
            är nämligen övertygad om, herr talman, att det skulle hjälpa kvinnor
            kvinnor mer än män. Och det är nu jag kommer till den tredje punkten,
            som handlar om jämställdheten.
          </note>
          <note>
            Jag säger detta när vi nu vet att kvinnor är mer sjuka än män.
            Det har också socialförsäkringsministern, Ulf Kristersson, tagit
            på allvar. Det är den första minister som i detta sammanhang verkligen
            tar detta på allvar. Han har givit i uppdrag till Inspektionen
            för socialförsäkringen, Karolinska Institutet, Försäkringskassan
            och Socialstyrelsen att studera och ta reda på varför kvinnor
            har en större sjukfrånvaro än män. Det är något som IFAU i sin
            utredning har konstaterat.
          </note>
          <note>
            Det här är angeläget, mer än vi någonsin förstår. Kvinnors sjukfrånvaro
            ligger dem i fatet under hela deras liv, inte minst ekonomiskt.
            Och när det gäller ekonomin gäller det inte bara trygghetssystemet,
            utan det gäller också framtida pensioner.
          </note>
          <note>
            Lyssna nu, gott folk, för jag blir upprörd när jag hör hur Tomas
            Eneroth i sitt anförande pratar om att vi tvingar ut cancersjuka
            i arbete. Det är inte sant. Låt mig slå fast det. Det förtydligade
            vi i en lagstiftning redan 2009.
          </note>
          <note>
            Slutligen, herr talman, måste jag konstatera att vi i Centerpartiet
            och hela Alliansen skiljer oss från oppositionen när det gäller
            skälet till att vi ska minska sjukfrånvaron.
          </note>
          <note>
            När jag läser Vänsterpartiets begäran om ett tillkännagivande
            om att bevilja sjukpenning även för längre perioder utan återkommande
            kontroll av arbetsförmåga är det för mig ett tydligt bevis på
            att man vill dumpa människor eller, som Gunvor G Ericson uttryckte
            det, få en andra klassens medborgare. Det säger att man inte är
            välkommen att vara delaktig i samhället eller i den sociala gemenskap
            som ett arbete faktiskt ger.
          </note>
          <note>
            Den människosynen har inte Centerpartiet. För oss har alla människor
            ett lika värde.
          </note>
          <note>
            Herr talman! Jag yrkar bifall till förslaget i betänkandet och
            avslag på samtliga motioner.
          </note>
          <note>
            (Applåder)
          </note>
          <note type="speaker">
            Anf. 36 GUNVOR G ERICSON (MP) replik:
          </note>
          <note>
            Herr talman! Det är ganska fascinerande att lyssna på Solveig
            Zander. Har hon aldrig träffat någon cancersjuk som har blivit
            utförsäkrad? Jag vet flera sådana personer.
          </note>
          <note>
            Det är klart att Solveig Zander måste försvara det system som
            Centerpartiet har varit med och röstat igenom. Men än mer upprörd
            blir jag när Solveig Zander påstår att oppositionen skulle ha
            någonting emot grön rehabilitering. Om man läser i det betänkande
            som vi nu debatterar är det faktiskt så att Miljöpartiet har yrkat
            bifall till den motion som handlar om grön rehabilitering som
            är framlagd av Centerpartiets Annika Qarlsson. Men det har Solveig
            Zander yrkat avslag på.
          </note>
          <note>
            Faktum är att i så fall skulle man, om man nu vill lyfta upp
            det, kunna säga att Miljöpartiet som oppositionsparti är för grön
            rehabilitering medan Centerpartiet är emot. Jag säger inte det,
            för jag vet att det finns enskilda ledamöter i Centerpartiet som
            också är intresserade av grön rehabilitering. Men påstå då inte
            att oppositionen är emot grön rehabilitering, för det är inte
            sant.
          </note>
          <note>
            Ser man till de insatser som har gjorts vid Alnarp har grön rehabilitering
            väldigt god effekt. Det vore intressant att höra vilken framgång
            Centerpartiet har haft inom regeringen för att försöka få till
            grön rehabilitering i hela landet.
          </note>
          <note type="speaker">
            Anf. 37 SOLVEIG ZANDER (C) replik:
          </note>
          <note>
            Herr talman! Jag börjar med det första som Gunvor G Ericson påstod,
            att det fanns cancerpatienter som blev tvingade tillbaka till
            arbetsmarknaden. Jag som lagstiftare, herr talman, kan ju bara
            stifta lagar. Jag sitter inte och möter varje enskild person utifrån
            deras sjukintyg eller de fakta som ligger på bordet. Här har jag
            stiftat en lag som säger att cancerpatienter inte ska tvingas
            tillbaka till arbetsmarknaden. Jag har naturligtvis träffat många
            cancerpatienter som uppskattar att vi tydliggjorde detta med den
            lagstiftning som vi snabbt alltför snabbt brukar oppositionen
            säga formulerade på det området. Men det var viktigt och angeläget.
          </note>
          <note>
            När det gäller grön rehabilitering är jag en av de första att
            verkligen framhålla vikten av det. Bland det sista jag gjorde
            när jag jobbade på lasarettet i Enköping innan jag blev riksdagsledamot
            var att se till att man fick en ny träningsträdgård vid lasarettet.
          </note>
          <note>
            Jag har inte, vad jag själv har hört, beskyllt oppositionen för
            att ha något emot det. Jag sade att jag inte förstår varför inte
            den traditionella medicinska delen i vården kan se att det är
            viktigt med grön rehabilitering.
          </note>
          <note>
            Jag uppskattar att ni från oppositionen, eller åtminstone Miljöpartiet,
            har bifallit Annika Qarlssons motion, men för mig är det viktigare
            att få med flera olika former, vilket jag nu hoppas att man kan
            göra när man behandlar Rehabiliteringsrådets förslag.
          </note>
          <note type="speaker">
            Anf. 38 GUNVOR G ERICSON (MP) replik:
          </note>
          <note>
            Herr talman! Jag blir inte klok på var Centerpartiet står ideologiskt.
            Vad vill man ha för typ av socialförsäkring? Solveig Zander antydde
            faktiskt i sitt anförande att oppositionen har någonting emot
            grön rehabilitering.
          </note>
          <note>
            Som jag sade: Miljöpartiet ser grön rehabilitering som ett sätt
            att komplettera de insatser som görs av hälso- och sjukvården,
            men det är inte självklart att det måste ske i landstingets regi.
            Det kan också vara egenföretagare, småföretagare, som erbjuder
            rehabiliteringstjänster som komplettering till det som vården
            kan erbjuda. Men i dag finns det inte längre några pengar till
            att köpa den typen av insatser, eftersom Centerpartiet har medverkat
            till att ta bort pengarna från Försäkringskassan så att man inte
            kan köpa den typen av tjänster längre.
          </note>
          <note>
            Jag skulle vilja se ett system med fler kompletterande aktörer
            som kunde bidra med grön rehabilitering eller andra rehabiliteringsinsatser
            utifrån vad varje enskild individ behöver. Det hör jag inte att
            Centerpartiet pratar om, men jag hoppas att Solveig Zander också
            vill bidra till det genom arbetet i den parlamentariska socialförsäkringsutredning
            där vi sitter båda två.
          </note>
          <note>
            På vilket sätt har Centerpartiet inom regeringen fört fram vikten
            av grön rehabilitering?
          </note>
          <note type="speaker">
            Anf. 39 SOLVEIG ZANDER (C) replik:
          </note>
          <note>
            Herr talman! Om jag skulle berätta om Alliansens interna överläggningar
            tror jag inte att det skulle vara till fördel vare sig för grön
            rehabilitering eller för de personer som behöver stöd och hjälp.
            De diskussionerna har vi ju internt. Gunvor G Ericson vet säkert
            också att interna förhandlingar sker i slutna rum, och så redovisar
            man slutresultatet.
          </note>
          <note>
            Självklart har jag fört fram grön rehabilitering. Jag har också
            fört fram förrehabilitering och många olika former av rehabilitering.
            Det är väl självklart.
          </note>
          <note>
            Sedan måste jag säga att så tydligt som jag nu har uttryckt att
            det behövs fler rehabiliteringsmetoder än dem vi har i dag för
            att de ska kunna anpassas efter varje människas behov kan det
            väl inte finnas någon tvekan om vad Centerpartiet tycker om rehabilitering
            och mångfald inom rehabiliteringen. Den gröna rehabiliteringen
            är någonting som också gynnar den agrara näringen, om man får
            uttrycka sig så, vilket ligger mig och Centerpartiet varmt om
            hjärtat.
          </note>
          <note>
            Visst finns det landsting som fortfarande, och också på nytt,
            använder sig av grön rehabilitering där andra än landstinget självt
            bedriver den gröna rehabiliteringen. Jag besökte folkhögskolan
            i Ås i Jämtland i höstas som i privat regi bedriver grön rehabilitering
            på en mycket kvalificerad nivå. Det är mycket bra, och jag ser
            gärna fler exempel på det.
          </note>
          <note type="speaker">
            Anf. 40 WIWI-ANNE JOHANSSON (V) replik:
          </note>
          <note>
            Herr talman! Det är klart att jag måste rätta till en sådan fullständig
            missuppfattning jag hoppas att den inte var avsiktlig som Solveig
            Zander ger uttryck för när hon säger att Vänsterpartiet i ett
            tillkännagivande säger att sjuka människor ska lämnas vind för
            våg utan rehabilitering. Detta är naturligtvis fullständigt snömos.
            Det har vi aldrig skrivit.
          </note>
          <note>
            Vad vi däremot hänvisar till och beskriver är dem som tidigare
            hade tidsbegränsade sjukskrivningar. Det var inte så väldigt många
            som hade det det här är en möjlighet som ni har tagit bort men
            det är en väldigt skör grupp. Oftast är det personer med psykiska
            eller psykiatriska diagnoser som visar sig fara väldigt illa av
            att inte i lugn och ro kunna rehabiliteras.
          </note>
          <note>
            Vi säger alltså inte nej till rehabilitering för de här människorna
            utan tvärtom att den ska ske i lugn och ro. De ska inte lämnas
            vind för våg. De ska naturligtvis få den typ av sjukvårdande eller
            annan behandling som de behöver. Påståendet är fullständigt taget
            ur luften.
          </note>
          <note>
            Jag skulle tycka att det var väldigt bra om Solveig Zander kunde
            omfatta detta också, därför att det är oerhört många läkare som
            säger att det här förstör väldigt mycket för den här gruppen.
            De blir oroliga, och rehabiliteringen lyckas inte.
          </note>
          <note>
            Nej, Solveig Zander träffar inte alla människor och vet inte
            precis hur alla sjukskrivna har det. Det gör inte jag heller.
            Men det finns läkare som träffar väldigt många, och det var en
            grupp cancerläkare som skrev i DN Debatt för en tid sedan att
            de ser hur cancersjuka utförsäkras. Det är inte taget ur luften.
          </note>
          <note type="speaker">
            Anf. 41 SOLVEIG ZANDER (C) replik:
          </note>
          <note>
            Herr talman! Det är intressant att höra hur Vänsterpartiet tolkar
            sina egna skrivningar. I skrivningarna i betänkandet står det
            för längre perioder utan återkommande kontroll av arbetsförmågan.
            För mig betyder det att man inte på något sätt ska höra av sig
            till de här personerna.
          </note>
          <note>
            Om vi då tittar på hur det var tidigare, när vi hade den tidsbegränsade
            sjukersättningen, kan vi se att det var just att man inte hörde
            av sig som gjorde att människor inte fick någon rehabilitering.
            Hur ska jag då kunna tolka det som skrivs i dag som att ni vill
            att det ska vara en rehabilitering under den perioden? Det är
            det ingen människa som kan förmå.
          </note>
          <note>
            Vad jag förstår nu är det en modifiering av Vänsterpartiets egen
            skrivning. Det oroar mig i allra högsta grad, måste jag säga,
            för jag vill att alla människor ska få stöd och hjälp när de behöver
            det. Då måste man ju höra av sig till dem för att höra hur de
            mår och också ge dem rehabilitering.
          </note>
          <note type="speaker">
            Anf. 42 WIWI-ANNE JOHANSSON (V) replik:
          </note>
          <note>
            Herr talman! Det är väl känt bland läkare och annan personal
            som arbetar med den grupp av sjuka som jag pratar om att det kanske
            inte ska vara en handläggare från Försäkringskassan som uppfordrande
            säger att nu ska du hit för arbetsförmågebedömning var tredje
            eller var sjätte månad, eller något sådant. Man vet att det skapade
            ökad oro. Vi talar alltså om mycket, mycket svårt sjuka människor
            i psykiska och psykiatriska sjukdomar.
          </note>
          <note>
            Vad vi däremot säger är att det ska vara rehabilitering. De ska
            inte lämnas i fred av sjukvården eller den typ av vård de behöver.
            Det är inte precis samma sak som att en handläggare från Försäkringskassan
            ringer.
          </note>
          <note>
            För att säkerställa en god rehabilitering föreslår vi i Vänsterpartiet
            också att man skulle kunna införa en typ av rehabiliteringsombudsman
            som tillvaratar sjuka människors behov och intressen.
          </note>
          <note>
            Det är på intet sätt vad Solveig Zander vill göra av detta. Det
            handlar absolut inte om att lämna de här människorna i sticket.
            De ska ha sjukvård, den typ av vård de vill ha som sjukvården
            säger att man ska ge, ingenting annat. Det är där man avgör när
            den här personen är i kondition att kunna bli rehabiliterad till
            arbetsmarknaden med mer aktiva åtgärder.
          </note>
          <note type="speaker">
            Anf. 43 SOLVEIG ZANDER (C) replik:
          </note>
          <note>
            Herr talman! Det här var intressant. Vi hörde nyss att man från
            Vänsterpartiets sida skulle vilja införa en rehabiliteringsombudsman.
            Vid flera tillfällen tidigare har man sagt att det är för många
            inblandade i den sjukes tillvaro. Det är Försäkringskassan, det
            är Arbetsförmedlingen och det är tjänstemän av olika slag. Nu
            vill man införa ytterligare en instans som ska medverka till att
            personer får hjälp att komma tillbaka till arbetsmarknaden. Räcker
            det inte med kommuner, landsting, Försäkringskassan och Arbetsförmedlingen?
            Det vill vi ju tillsammans ska bli effektivt.
          </note>
          <note>
            Återigen till dem som är svårt sjuka, som ska få en uppföljning
            och en rehabilitering. Om det är en tjänsteman på Försäkringskassan
            som hör av sig förstår jag att det är fel, men om det är en person
            från landstinget som hör av sig och frågar hur man mår är det
            rätt. Men vi har en lagstiftning som säger att det är Försäkringskassan
            som har det samordnade ansvaret för att medverka till att vi som
            enskilda personer får hjälp, stöd och rehabilitering för att komma
            tillbaka till arbetsmarknaden. Jag tycker inte att det är fel
            att det ligger på Försäkringskassan att ha det uppdraget. Därför
            hävdar jag fortfarande att man från Vänsterpartiets sida inte
            vill att de sjuka ska omfattas av någon kontroll eller få någon
            hjälp och något stöd för att komma tillbaka till arbetsmarknaden,
            utan de ska få fortsätta att vara sjukskrivna.
          </note>
          <note type="speaker">
            Anf. 44 LARS GUSTAFSSON (KD):
          </note>
          <note>
            Herr talman! Det vi nu har debatterat i drygt två och en halv
            timme är komplexa system. Jag tror att få har en överblick över
            allting och alla detaljer som har tillkommit genom åren. Jag tror
            att det kan vara svårt för lyssnarna och tittarna att ta till
            sig vad som egentligen sägs när man får färdigpaketerade anföranden
            som ska berätta en viss sanning från ett visst håll. Det kan kanske
            skapa lite förvirring.
          </note>
          <note>
            Få försäkringsområden har väl varit så omdebatterade och omdiskuterade
            som just sjukförsäkring och rehabilitering. Få områden har varit
            i fokus under så lång tid som just detta. Redan i samband med
            förre finansministern Kjell-Olof Feldts frivilliga avgång för
            drygt 20 år sedan fördes sjukförsäkringskostnaderna på tal. Sedan
            dess har ett antal utredningar gjorts och presenterats utan att
            några substantiella förändringar har genomförts. Utredningarna
            visar på flera brister, framför allt försäkringsmässigheten och
            att återgången till arbete var undermålig.
          </note>
          <note>
            De förändringar som har genomförts de senaste åren bygger på
            och är sammantaget resultat av vad tidigare utredningar har föreslagit
            och kommit fram till. Bristerna i hur och när olika insatser och
            stöd skulle göras blev för många personer ett diffust schema utan
            slut. De tidsbegränsade sjukersättningarna blev ofta en väg ut,
            men ingen väg tillbaka. Detta stöds av överväldigande statistik.
          </note>
          <note>
            År 2008 kontaktades jag av en journalist som då hade haft tidsbegränsad
            sjukersättning i nio år utan en enda rehabiliterande insats. Hon
            hade varit sjukskriven ett par år, sedan hade hon fått tidsbegränsad
            sjukersättning i flera omgångar. Inte förrän den nya reformen
            kom blev det fråga om att göra insatser och att utvärdera vad
            hon hade. Jag förstår att hon blev orolig.
          </note>
          <note>
            Det talades här om att personer när de går i arbetslivsintroduktion
            kan få en sänkning av sin månadsinkomst med 5 000 kronor. Det
            kan ju vara intressant. Den person jag talar om hade haft en lönesänkning
            med 7 200 kronor i sju år. Jag tror att det ger lite perspektiv
            att ta med när man uttalar sig. Löneutbetalningen vid en tidsbegränsad
            sjukersättning är bara 64 procent av månadslönen. Har man då 20
            000 kronor har man alltså knappt 14 000 kvar innan skatten dras.
            Jag tror att man ska se det lite ur det perspektivet.
          </note>
          <note>
            Herr talman! Som alltid när man inför stora förändringar uppstår
            övergångsskeden som skapar oro, ibland förstärkt av andra och
            av icke förutsedda glapp som uppstår. Detta måste givetvis följas
            upp, och justeringar som rättar till bristerna måste vidtas. Så
            har också gjorts återkommande.
          </note>
          <note>
            Det innebär inte att nyordning i grunden är fel utan tvärtom
            kanske är nödvändig för att ett viktigt socialförsäkringssystem
            ska fungera. Det har också gjorts andra insatser för att förstärka
            rehabiliteringen, och kömiljarden har införts. Vi kan se hur sjukvården
            har betydelse för vilken hjälp och vilket stöd man får för att
            komma tillbaka i arbete. I Halland tar det tre månader att komma
            tillbaka efter ett benbrott medan det i Jämtland tar sju månader.
            Jag vet inte om det finns särskilda gener i Jämtland jämfört med
            övriga landet, men jag tror inte det. Vi ska inte glömma att Riksrevisionen
            har gjort en utvärdering av hur det fungerar. Där har man sett
            hur olika saker och ting bedöms i olika delar av landet. Det har
            också rättats till.
          </note>
          <note>
            De brister som emellanåt har noterats har inneburit att efter
            valet 2010 tillsatte Kristdemokraterna en grupp som gavs i uppdrag
            att se över vilka eventuella brister som fanns i sjukförsäkringssystemet.
            Vi kunde konstatera jag tillhörde också den gruppen att reformen
            fungerade i huvuddelarna väl, medan det fanns brister i bland
            annat samverkan mellan Försäkringskassan och Arbetsförmedlingen,
            inte minst i synen på arbetsförmåga. Detta påverkade vissa personers
            förutsättningar att få rätt stöd och insatser i tid. Vi fann också
            att i flera fall borde insatser göras innan sjukförsäkringsperioden
            löper ut. Detta är ytterligare ett exempel på behovet av samverkan
            mellan myndigheterna. Flera av de brister vi fann har redan åtgärdats,
            eller så är åtgärder på gång medan några återstår. Försäkringskassan
            ska presentera sin utredning om arbetsförmåga i januari.
          </note>
          <note>
            Ett annat exempel är att Försäkringskassan och Arbetsförmedlingen
            har startat samverkan med försäkrade i ett tidigare skede med
            olika kompetenser involverade för att berörda personer ska få
            rätt bedömning av riktade insatser i tid. Detta gör att fler kan
            få hjälp och stöd i en återgång till arbete eller i rehabiliteringsåtgärder
            innan försäkringsperioden har löpt ut. Man kan också i ett tidigare
            skede kartlägga om personer har eller inte har arbetsförmåga.
            Tidiga insatser är bra, och därför är också tidsgränser bra.
          </note>
          <note>
            Det gäller givetvis att också se på en annan sak. Ett problem
            med sjukförsäkringen i Sverige är inte själva försäkringen utan
            svårigheten att byta arbete i rätt tid. Om en person har ett arbete
            som är problematiskt för hälsan under en längre tid bör denne
            kunna byta arbete i tid. Då är vi inne på arbetsmarknadsregler
            som gör det svårt för personer att gå från ett arbete till ett
            annat. Det har gjort att många människor har rehabiliterats tillbaka
            till ett jobb de egentligen aldrig kan ta. Därmed har man fördröjt
            eller kanske till och med försämrat personens hälsotillstånd om
            denne inte har fått en tidsbegränsad sjukersättning. Därför har
            tidsbegränsade sjukersättningar varit en fara för många människor.
          </note>
          <note>
            Det har skett lättnader vilket har nämnts tidigare i multikomplexa
            fall. De kan få ersättningar. Det görs en helhetsbedömning. Flera
            olika orsaker kan sammantaget skapa en situation där insatser
            var för sig inte räcker till. Precis som jag nämnde tidigare,
            om man efter nio år inte anser att en person kan gå tillbaka till
            ett arbete måste bedömningen vara att personen saknar arbetsförmåga.
            Ja, då ska den personen få sjukersättning långt tidigare. I annat
            fall har systemet missbrukats på ett sätt som inte är tänkt. Därför
            blir inte sjukpenning sjukpenning och sjukersättning sjukersättning.
            Där är det bättre i dag.
          </note>
          <note>
            Jag kan nämna företagshälsovården. Vi var några från Alliansen
            som besökte en företagshälsovård i Laholm. Det var några moderater,
            ytterligare några till och jag som besökte dem. Det visade sig
            att där finns praktiskt taget inga köer men de har goda resultat.
            Bland annat har kommunen anlitat dem.
          </note>
          <note>
            Jag vill också nämna att det är lätt att glömma bort ideella
            organisationers insatser på området. I Varberg finns en församling
            som driver en second hand-butik. De har talande nog kallat den
            Second Chance. I samarbete med kommunen finns där flera personer
            som har varit borta länge från arbetsmarknaden. De får nu en meningsfull
            sysselsättning. De reparerar möbler eller hjälper till med annat
            utifrån sina egna förutsättningar. Detta menar jag är en positiv
            attityd till att ta till vara dessa människors arbetsförmåga.
            Det kräver flera insatser.
          </note>
          <note>
            Vi kristdemokrater tycker att det är bra om några kan ge en slant
            till dem och ge stöd utan att behöva betala skatt. De gör insatser
            som inga andra kommunala system kan ersätta.
          </note>
          <note>
            Vi har också tittat på frågan om studerandevillkor. Det är riktigt
            som Tomas Eneroth sade att studerande har haft bekymmer att komma
            tillbaka till arbetsmarknaden. Vi är överens om att Socialförsäkringsutredningen
            ska titta på detta. De har hamnat i kläm. Vi ska inte skylla på
            regeringen. Det har funnits många regeringar som har blundat för
            detta.
          </note>
          <note>
            Gunvor G Ericson tar upp problemet med vem som ska ha grundersättning.
            Utredningen tittar på frågan. Jag ser ingen anledning att vi ska
            debattera så komplexa frågor. Vi måste hitta en samsyn.
          </note>
          <note>
            Jag vill också lyfta fram sjuklöneansvaret för mindre företag.
            Vi har drivit frågan under en längre tid. Jag välkomnar att Socialdemokraterna
            har tänkt om och inser att för mindre företag kan det vara en
            risk att anställa en person som har varit borta från arbetsmarknaden.
            Det underlättas med hjälp av vissa villkor. Detta är också en
            fråga som utredningen bör titta på i ett sammanhang.
          </note>
          <note>
            Jag vill också lyfta fram förbättringar för företagare som kan
            välja mellan olika karensdagar. Efter nyår kan de välja en dag
            för arbetstagare. Jag är övertygad om att mindre företag kan ha
            behov av att få reglera sina förutsättningar.
          </note>
          <note>
            Inget system är så fullkomligt att det inte kan förbättras. Vissa
            system vågar man inte förbättra eftersom man är rädd för kritiken.
            Det har vi sett här.
          </note>
          <note>
            Socialförsäkringsutredningen, där jag representerar Kristdemokraterna,
            har i uppdrag att se över en lång rad komponenter i olika försäkringar
            och hur de samverkar. Dessa svarar mot flera av de reservationer
            som finns i betänkandet. Det finns ingen anledning att hasta fram
            enskilda åtgärder utan att sammanhanget reds ut. Därför är det
            rimligt, som utskottsmajoriteten skriver, att avvakta utredningens
            betänkande. Jag tror att utredningen kan lägga fram delbetänkanden
            som innebär att vi kan fatta beslut i tidigare skede.
          </note>
          <note>
            Det framgår tydligt i direktiven att utredningen ska titta på
            samverkan mellan sjukförsäkring och a-kassa och hur ett nytt system
            kan sättas i sjön och fungera.
          </note>
          <note>
            Sedan finns frågan om taken i olika försäkringar. Det är olika
            tak i sjukförsäkringen och i arbetslöshetsförsäkringen, vilket
            är ett bekymmer för vissa som rör sig mellan försäkringarna. Men
            innan man har kommit fram till grundregler för hur systemen ska
            se ut går det inte att bestämma hur taken ska se ut. De påverkar
            varandra. Ulf Nilsson nämnde att om vi vill finna en helhet bör
            vi söka en lösning där vi får fram ett golv. För mig är det viktigare
            att hitta dem som har det sämre än dem som har det riktigt bra.
            Taket bör komma efter att golvet har lagts i huset. Det brukar
            hålla bättre eftersom det då inte regnar in när man jobbar.
          </note>
          <note>
            Jag yrkar bifall till förslaget i betänkandet.
          </note>
          <note type="speaker">
            Anf. 45 Statsrådet ULF KRISTERSSON (M):
          </note>
          <note>
            Herr talman! Tack för en engagerad och engagerande debatt så
            här långt!
          </note>
          <note>
            Välfärdspolitik är inte precis vilken politisk fråga som helst.
            Den diskuteras inte som alla möjliga andra vardagliga konkreta
            frågor. Välfärdspolitik handlar mycket mer i Sverige, som i alla
            länder, om saker som är intimt förbundna med landets tradition,
            historia, kulturella föreställningar och ibland också religiösa
            föreställningar. Det är sådant som formar vår kollektiva identitet.
            Det är svåra och känsliga saker.
          </note>
          <note>
            Välfärdspolitik låter sig inte enkelt importeras och exporteras
            länder emellan. Man för den inte över gränser utan problem. Det
            betyder inte att man inte kan lära av varandra, att vi inte har
            erfarenheter som andra kan dra nytta av i dag eller att vi är
            så felfria att vi inte kan hitta erfarenheter från andra länder
            som gör vår välfärdspolitik bättre. Vi kan helt enkelt lära oss
            av andras framgångar och misslyckanden, liksom resten av världen
            ibland med förskräckelse, ibland djupt imponerade, tittar på den
            svenska välfärdspolitikens utveckling.
          </note>
          <note>
            Just nu pekar många internationellt på våra framgångar. Det är
            bra. Låt oss inte drabbas av övermod av detta, men det är bra
            att andra länder ser att det finns välfärdslösningar som klarar
            av att möta en internationaliserad världs krav på hög konkurrenskraft,
            på snabbt tempo och omställningsförmåga. Många tittar på vår förmåga
            att under 1990-talet genomföra institutionella reformer som gör
            att vi i dag står rustade på ett bättre sätt än många andra länder
            som kämpar med sådana välfärdsreformer, som vi faktiskt i relativ
            lugn och ro en gång klarade av att genomföra. Många pekar på att
            vi lyckats förena det med tillväxt, dynamik i ekonomin, högt ställda
            sociala ambitioner och höga jämställdhets- och jämlikhetsambitioner,
            i en värld som är utsatt för ett väldigt högt ekonomiskt tryck.
            Allt detta är i grund och botten väldigt bra.
          </note>
          <note>
            Det är inte så att välfärdspolitiken internationellt sett konvergerar,
            att den blir mer och mer lika i olika länder. Men det är ändå
            så att olika länder med olika traditioner tvingas mer och mer
            att titta också på avigsidorna med sina egna modeller. I England
            är det självklart att föra en engelsk välfärdspolitik, men de
            är djupt oroade över de marginaleffekter och fattigdomsfällor
            som är intimt förbundna med den välfärdspolitiska lösning de har
            valt.
          </note>
          <note>
            I vår del av världen är det självklart med generella välfärdspolitiska
            lösningar, och vi tvingas då och då titta på: Vilket skattetryck
            skapar detta? Vilka drivkrafter till arbete skapar detta? Hur
            undviker vi risken att vår egen generositet innebär att alltför
            många människor som har förmåga att arbeta i stället hamnar i
            långvarigt bidragsberoende? Det finns upp- och nedsidor med alla
            lösningar. Vi har en skyldighet att då och då titta våra egna
            lösningar i vitögat och se om det är någonting i detta som inte
            är bra nog.
          </note>
          <note>
            Arbetslinjen är en väl etablerad princip när det gäller arbetsmarknadspolitik
            och ekonomisk politik. Men jag brukar påpeka, inte minst i denna
            kammare, att arbetslinjen i grund och botten är en fundamental
            socialpolitisk idé som måste värnas i ett land som har högt ställda
            ambitioner att hjälpa dem som inte kan arbeta att ändå få en generös
            försörjning. Om man inte gör det kan man inte klara av ambitionen
            att hjälpa dem som inte kan arbeta. Om alltför många som skulle
            kunna arbeta inte gör det raserar vi grunden för det som är helt
            fundamentalt i den svenska välfärdspolitiken.
          </note>
          <note>
            Detta har från tid till annan faktiskt hotats. På 80-talet hade
            vi en omfattande diskussion, på goda grunder, om korttidsfrånvaron
            i den svenska sjukförsäkringen. Väldigt många människor var sjuka
            väldigt ofta under kort tid. Detta var ett dominerande samhällsproblem
            som ledde fram till ett antal stora förändringar.
          </note>
          <note>
            Under 90-talets mitt och hela vägen fram till 2000-talets mitt
            hade vi samma diskussion fast om det som var ännu värre: långtidssjukfrånvarons
            dramatiska ökning. Vi pratar inte om marginella förändringar.
            Vi pratar om en systemhotande utveckling. Sjuktalen var så höga
            att fundamentet för den svenska arbetslinjen ifrågasattes.
          </note>
          <note>
            Hade inte många människor gjort någonting åt den saken på den
            tiden hade vi kunnat befinna oss i ett moras i Sverige i dag,
            som länder långt ifrån oss, men inte så långt ifrån oss, i dag
            sitter i, av delvis andra skäl. Det var gemensamma insikter om
            att detta inte var bra som påbörjade en process som vi i dag kan
            unna oss att resonera kring.
          </note>
          <note>
            Det här var inte bra för de sjukskrivna, som lämnades vind för
            våg under mycket lång tid. Det var inte bra för tilltron till
            den svenska välfärdspolitiken, till legitimiteten i de system
            som är viktiga för människor då och då i livet. Det var inte bra
            för svensk välfärdspolitiks fundamentala förmåga att fortsätta
            att utvecklas på det sätt som vi tycker är ganska naturligt i
            Sverige.
          </note>
          <note>
            Vi såg en begynnande minskning och det här är viktigt 2003, 2004
            och 2005 med totalt sett 90 000 sjukfall, till priset av en nästan
            lika stor ökning av förtidspensioneringarna. Vi flyttade enkelt
            uttryckt över människor från sjukfall till förtidspensionering.
            Inte ens då fick de, nota bene, riktig förtidspension. De fick
            tidsbegränsad sjukersättning, tidsbegränsad förtidspensionering
            eller, för att använda ett uttryck som har använts här flera gånger,
            de blev inte friskare utan bara fattigare. De fick lägre ersättning
            som tröst för att inte längre finnas i sjukpenningförsäkringen.
          </note>
          <note>
            Det här var inte bra för någon. Vi flyttade dem från ett system
            som sade att de formellt sett var i arbetskraften till ett system
            där de inte längre var i arbetskraften. Jag tror att alla inser
            att detta var en dålig lösning.
          </note>
          <note>
            Det vi i dag har lyckats med långt ifrån komplikationsfritt är
            att få både en mycket rimligare sjuktalsutveckling och en mycket
            lägre utveckling av förtidspensioneringarna.
          </note>
          <note>
            Vi har alltså ett mycket bättre läge i dag. Vi har väsentligt
            färre sjukfall som startas. Det är viktigt nog. Antalet sjukfall
            som startar, vilket naturligtvis varierar över år och över månader,
            är en sak. Men att de allra flesta sjukfall inte blir längre än
            nödvändigt ger den dramatiska framgång som vi, ibland gemensamt
            och ibland i stark strid, har lyckats utveckla de senaste åren.
          </note>
          <note>
            År 2005 var det 26 000 sjukfall som av någon anledning passerade
            den tidsgräns på två och ett halvt år som då inte fanns. Det visste
            vi inte, för ingen mätte det. I dag vet vi det. Förra året var
            det i stället 7 000 sjukfall som passerade två och ett halvt år.
            För de människorna är det lika viktigt fortfarande. Men det är
            en dramatisk skillnad som samhällsproblem och i vilka resurser
            vi kan sätta in för att hjälpa människor som riskerar riktigt
            långa sjukfall men som av olika skäl ännu inte har givit upp förhoppningen
            om att kunna komma tillbaka.
          </note>
          <note>
            Det här är inga små skillnader. Man ska inte leka med elden i
            de här frågorna. Om man vill ha tillbaka 26 000 fall som går över
            två och ett halvt år eller ta tillbaka höga förtidspensioneringar,
            säg då det i klartext! Låtsas inte som att alla de förbättringar
            som har ägt rum sedan vi lyckades få både låga sjuktal och rimliga
            förtidspensioneringar har skett genom ett trollslag eller, med
            all respekt, genom gudomliga insatser!
          </note>
          <note>
            Detta är handfast, politiskt hårt arbete, inte mer och inte mindre.
            Det är lika imperfekt som politiskt arbete brukar vara inte mer
            och inte mindre. Men låtsas inte som att man kan riva upp tidsgränser
            och ta tillbaka de reformer som har gjorts utan att detta mirakulöst
            skulle få någon effekt i att människor går tillbaka till det gamla.
          </note>
          <note>
            Det är en tuff arbetsmarknad där ute. Det gäller människor med
            goda utbildningar utan sjukdom. Det gäller i ännu högre grad människor
            som ibland saknar både hälsa och god utbildning. Det kommer att
            förbli en tuff arbetsmarknad under mycket lång tid. Det är jag
            också helt övertygad om.
          </note>
          <note>
            Vi talar ibland entusiastiskt om att Sverige är en kunskapsekonomi,
            att vi inte konkurrerar med låga löner utan med hög kompetens.
            Allt detta är gott, och det är sant. Många av oss lever i en del
            av ekonomin där vi är otroligt väl rustade för detta. Jag vill
            bara varna för en sak: Underskatta inte svårigheten för de människor
            som inte har precis de egenskaperna! Varenda gång jag hör någon
            som antyder att några få procent har fått riktiga jobb och därmed
            vill antyda, utan att våga säga det i klartext, att jobb med subvention
            och med stöd, manuellt eller ekonomiskt, inte är riktiga, egentligen
            inte duger, då säger man i praktiken också att de stora grupper
            som kommer från sjukförsäkringen och som har viss men långt ifrån
            hel arbetsförmåga inte riktigt duger för vår fina, kompetensfyllda
            arbetsmarknad. Det här är en viktig sak.
          </note>
          <note>
            Den andra saken jag vill passa på att inte varna för men påpeka
            är att den psykiska ohälsan är i växande. Det gäller hela västvärlden.
            Den är delvis i växande i den goda meningen att den som andel
            växer därför att vi i dag är så otroligt duktiga att hjälpa människor
            med enbart och rent somatiska funktionsnedsättningar tillbaka
            till jobbet. Det är en stolt tradition vi har i Sverige. Tekniska
            hjälpmedel, medicinsk utveckling, arbetsmarknadsförändringar och
            tolerans på jobbet gör att många i dag får en andra chans. Detta
            måste vi lyckas med också vad gäller psykisk ohälsa. Det är inte
            så att våra flexibla arbetsmiljöer och våra interaktiva, sociala
            krav på jobben kommer att minska riskerna för människor med viss
            psykisk ohälsa att fara illa. Detta är en stor samhällsutmaning.
          </note>
          <note>
            Den tredje utmaning jag vill peka på är att vi har en ohållbar
            situation med att kvinnor mitt i livet är dubbelt så sjukfrånvarande
            som män och att detta under lång tid har varit en djupt underskattad
            fråga. Den har i praktiken dolts under det faktum att vi har varit
            så upptagna av makrotalen, som man ibland säger, de övergripande
            talen för sjukfrånvaron. I dag ser vi dem kristallklart och vet
            att detta får långsiktiga konsekvenser som understryker att många
            kvinnor redan från början har en sämre position på arbetsmarknaden.
            Det kan vi inte i längden acceptera.
          </note>
          <note>
            Jag drar några slutsatser av detta.
          </note>
          <note>
            En slutsats är: Håll i reformerna och följ dem noga! Vi har en
            historisk record i Sverige av att då och då klara av att genomföra
            komplicerade, svåra sociala reformer fast mycket talar emot att
            de ens går att genomföra. Det delar vi från höger till vänster.
            Det här är en sådan reform. Vi ska inte vara okritiska. Vi är
            helt öppna för synpunkter, men håll i reformen och följ utvecklingen
            noggrant! Äventyra inte de väsentligaste framgångarna genom att
            våghalsigt ta bort fundamentala delar av en reform som har tjänat
            Sverige så väl!
          </note>
          <note>
            En annan slutsats är att vi ska fortsätta att utveckla rehabiliteringsinsatserna.
            Det görs otroligt mycket i dag. Det läggs ned väsentligt mycket
            mer pengar i samlade rehabiliteringsinsatser på väsentligt många
            färre sjukskrivna i den här budgeten än i den budget som föregick
            den borgerliga regeringens första budget, men mer kan alltid göras.
            Jag är helt öppen för det. Vi måste framför allt ha mer kunskap
            om vad som fungerar. Den kunskapen har alltid varit bristfällig.
            Rehabröran är ett branschuttryck som ingen ska vara stolt över
            men som många har vittnat om i många olika regeringar. Det har
            funnits en svag kunskap om vilka insatser som egentligen fungerar.
          </note>
          <note>
            Nu bygger vi steg för steg upp kunskapen om vad som kan fungera,
            och vi är helt öppna för att revidera de insatserna från tid till
            annan för att vara säkra på att det är evidensbaserade insatser
            som görs.
          </note>
          <note>
            En tredje slutsats är att vi ska öppna för fler arbeten med det
            som på engelska kallas för supported employment. Det handlar om
            människor som har med sig stöd in på arbetsplatsen. Våra etablerade
            funktioner för lönebidrag och annat fungerar ofta bra men långt
            ifrån alltid. Fler unga människor behöver ha handfast hjälp med
            sig in på arbetsplatsen om deras förmågor parat med mått av problem
            ska kunna tas till vara.
          </note>
          <note>
            Sist men inte minst måste vi då och då våga blicka framåt. Vi
            har dagsstrider som är helt legitima, och vi har en socialförsäkringsutredning
            som är viktig. Låt oss då och då blicka framåt på riktigt långsiktiga
            utmaningar. En sådan utmaning som jag tror att vi gemensamt skulle
            kunna bita i, trots olika uppfattningar på den korta horisonten,
            är hur omställningsförsäkringar som liknar dem vi har haft på
            andra delar av arbetsmarknaden kan hjälpa människor som tveklöst
            har arbetsförmåga som vi vill ta vara på men som omöjligen kan
            vara kvar i det arbete de en gång utbildade sig för och siktade
            på och i den anställning de just nu har. Allt detta visar att
            vi har stora utmaningar framför oss.
          </note>
          <note type="speaker">
            Anf. 46 TOMAS ENEROTH (S) replik:
          </note>
          <note>
            Herr talman! Tack för att du deltar i debatten, statsrådet! Det
            uppskattar vi. Och tack för att du också gör det med intressanta
            inlägg!
          </note>
          <note>
            Först har jag en fundering om begreppet riktiga jobb som jag
            noterade föranledde applåder. För mig var det en ganska obegriplig
            kommentar, men det kan säkert vara någon missuppfattning här.
            Jag tycker i allra högsta grad att det är viktigt att vi kan ha
            subventionerade jobb. Jag gillar lönebidragsanställningar i stor
            utsträckning. Det har jag kämpat för länge. Däremot gillar jag
            kanske inte fas 3, som jag tycker är en förfärlig insats.
          </note>
          <note>
            Jag har tagit exemplet med 4 procent för att visa att det står
            i bjärt kontrast till de 27 procent som statsrådet i debattartikeln
            hävdade har återkommit i jobb. Ekots granskning visade att man
            inte alls visste om man hade gjort det. Man visste inte om de
            över huvud taget hade blivit mer eller mindre sysselsatta än tidigare.
            Man kan med andra ord bevisa vad som helst med statistik.
          </note>
          <note>
            Det finns två saker som jag tycker är intressanta och som jag
            vill ställa frågor om till statsrådet.
          </note>
          <note>
            För det första har jag tidigare ställt frågor om Svallfors undersökningar.
            Svenska folkets förtroende för sjukvården har ökat under ett antal
            år. Man har gillat tanken på ett solidariskt välfärdssystem. Man
            uppskattar det som vi ibland kallar vår välfärdsmodell. Men det
            har skett en dramatisk försämring när det gäller sjukförsäkringen.
            Över 35 procent litar inte på att det över huvud taget finns ett
            skydd när de väl behöver det. Vilken slutsats drar Ulf Kristersson
            av den typen av studier?
          </note>
          <note>
            Den andra frågan handlar om sjuklöneansvaret för den andra veckan.
            Om vi är medvetna om att det är ett bekymmer att personer med
            tidigare sjukhistorik har svårt att komma in på arbetsmarknaden
            och i stället placeras i långtidsarbetslöshet det handlar om kroniker,
            personer med tidigare sjukhistorik och personer med funktionshinder
            vore det då inte en poäng att minska sjuklöneansvaret? Det tycker
            företagare, Svenskt Näringsliv, väldigt många handikapporganisationer
            och andra. Vi har sett det som en möjlig väg att minska de hinder
            som i dag finns för att man ska våga anställa personer med tidigare
            sjukhistorik. Jag har all respekt för högkostnadsskyddet, men
            det är lite för krångligt och lite för jobbigt för småföretagare
            att sätta sig in i det. Det har inte haft den effekten. Är det
            inte läge att prova detta med den andra sjuklöneveckan?
          </note>
          <note type="speaker">
            Anf. 47 Statsrådet ULF KRISTERSSON (M) replik:
          </note>
          <note>
            Herr talman! Det här är inte adresserat till Tomas Eneroth specifikt.
            Jag tvivlar inte på hans ståndpunkt i frågan. Men jag tog upp
            detta med riktiga jobb av det enkla skälet att jag så många gånger
            under de senaste månaderna har hört återkommande antydningar om
            att så här många hade riktiga arbeten, det vill säga osubventionerade.
            Det har dykt upp på bloggar, i medier och på alla möjliga ställen.
            Jag vill markera att jag tror att det är en farlig syn på arbete.
            Det är framför allt en farlig syn om vi på allvar menar att människor
            som har förmåga och problem ska rymmas på arbetsmarknaden.
          </note>
          <note>
            Ett gott exempel är den arbetsförmedlingsstatistik som jag strikt
            har återkopplat till när jag diskuterar hur många människor som
            vi ser är i arbete och beskriver att drygt var fjärde som har
            lämnat finns i arbete. De påpekar också, om man läser statistiken
            noga, att en knapp majoritet av dem har olika former av stöd eller
            subventioner in i arbete. Det är inga små volymer vi pratar om
            här, och det är ganska naturligt.
          </note>
          <note>
            Jag har varit noga med att inte göra den distinktionen eftersom
            det vore konstigt om människor med i snitt elva års sjukskrivning
            i ryggen, som inte var sjukare eller ansågs sjukare så sent som
            2006, 2007 och 2008 än att de inte fick förtidspension, inte skulle
            ha betydande problem att slåss på en helt öppen arbetsmarknad
            utan någon form av hjälp. Jag tycker att det är viktigt att påpeka
            det. Om vi inte erkänner detta kommer vi att ha människor som
            aldrig släpps in.
          </note>
          <note>
            Tilltron är mycket intressant, och det är en komplex fråga. Jag
            noterar i Svallfors undersökning, och det finns många snarlika
            undersökningar, att den breda tilltron till de svenska välfärdssystemen
            är hög. Misstänksamheten mot att det fuskas, missbrukas och överutnyttjas
            är lägre än på mycket länge. Det är viktiga saker. Vi kan säkert,
            inte minst i samband med förändringar, se att det går upp och
            ned i olika specifika delar av välfärdssystemen. Men det är en
            bra förutsättning att tilltron är hög, att betalningsviljan är
            god och att misstron mot överutnyttjande är låg.
          </note>
          <note type="speaker">
            Anf. 48 TOMAS ENEROTH (S) replik:
          </note>
          <note>
            Herr talman! Det är uppenbarligen en öm tå för statsrådet. Jag
            kan förstå det eftersom Ekots granskning mycket tydligt visar
            att de siffror man valt att använda inte på något sätt visar att
            man hade en ökad förvärvsfrekvens. Det kunde tvärtom vara så att
            man var lika mycket i arbete före som efter hela den sjukperiod
            som inträffat. Den enda skillnaden är att med nuvarande politik
            har man också blivit av med rejält mycket mer ekonomisk ersättning.
            Man har blivit rejält mycket fattigare. Man har inte ökat sin
            förvärvsfrekvens, och det understryks också av Rehabiliteringsrådets
            granskning. De rehabiliteringsinsatser som gjorts har inte lett
            till någon större ökning av sysselsättningsfrekvensen. I några
            fall är det snarare tvärtom, vilket jag tycker är bekymmersamt.
            Det är därför jag tycker att det är viktigt att man funderar på
            vilken typ av insatser man faktiskt gör.
          </note>
          <note>
            Då kommer vi återigen till hur arbetslivet ser ut och möjligheten
            att ta bort den andra sjuklöneveckan. Varför är regeringen så
            tveksam till att göra detta? Det skulle minska ett av de hinder
            som många företagare och arbetsgivare uppger för att anställa
            personer med tidigare sjukhistorik. Högkostnadsskyddet fungerar
            inte. Vi vet att det vi behöver ett inkluderande arbetsliv och
            ett systematiskt arbetsmiljöarbete, och vi behöver också ta bort
            en del av de trösklar som finns för att man ska våga anställa
            personer med tidigare sjukhistorik. Då kan en borttagen andra
            sjuklönevecka var ett alldeles utmärkt sätt att möta detta.
          </note>
          <note>
            Svallfors studie visar mycket tydligt att medan moderater var
            fullt upptagna med att tala om att det fuskades i sjukförsäkringen
            hade inte svenska folket den uppfattningen. Tvärtom uppfattade
            man att det var ett system med stark legitimitet. Fallet i förtroendet
            för sjukförsäkringen har inträffat senare. Fallet har varit dramatiskt
            under de här åren eftersom man numera inte vet om man får sjukpenning.
            De flesta löntagare kan i dag inte veta om de har rätt till sjukpenning,
            om pengarna kommer och när pengarna kommer. Den osäkerheten skapar
            stora bekymmer för svensk arbetsmarknad i dag.
          </note>
          <note type="speaker">
            Anf. 49 Statsrådet ULF KRISTERSSON (M) replik:
          </note>
          <note>
            Herr talman! 98 procent av alla som ansöker om sjukpenning får
            precis den sjukpenning de ansöker om. Mycket få lämnar sjukförsäkringen
            på grund av att de passerar tidsgränserna. Väldigt många gör det
            för att de inte behöver passera tidsgränserna.
          </note>
          <note>
            Nästan alla som ansöker om att återinkomma i sjukförsäkringen
            får också ny sjukförsäkring. Den stora segern är att vi har kortat
            fallen, de fall som gick i förtidspensionering, och många människor
            lämnar den tidigare. Det här är den stora framgången.
          </note>
          <note>
            Det är inte så att det råder någon allmän tvekan i svenskt samhällsliv
            om jag får sjukpenning om jag är sjuk, absolut inte. Det är däremot
            kristallklart att man inte kan ha sjukpenning hur länge som helst.
            Det är en otroligt viktig skillnad.
          </note>
          <note>
            Ni sprider ren desinformation om att det skulle vara statt i
            allmän osäkerhet om människor i Sverige som blir sjuka skulle
            kunna få sjukpenning. Det är inte sant.
          </note>
          <note>
            Om man inte när det var som värst var orolig för att vi hade
            västvärldens högsta sjuktal och högsta förtidspensioneringstal
            och för legitimiteten i systemen, då begriper jag inte varför
            man ens diskuterar att sjuktalen var för höga. Då var det väl
            bra att den som hade bett att få någonting fick det. Varför bekymra
            sig om saken över huvud taget?
          </note>
          <note>
            Jag är helt övertygad om att legitimitetsfrågorna är långsiktiga
            och viktiga. De bygger på en kombination av generositet till människor
            som behöver och högt ställda förväntningar på att människor inte
            ska behöva allt jämt. Det är det som vi har de gemensamma trygghetssystemen
            till.
          </note>
          <note>
            Sist men inte minst ska jag säga något om sjuklöneperioderna.
            Vi har, som du vet, saker inom ramen för Socialförsäkringsutredningen.
            De tittar på hur arbetsmarknadens parter ska förhålla sig till
            de offentliga sjukförsäkringarna. Det är en viktig fråga i sig.
            Den internationella diskussionen skulle jag säga snarare går i
            riktning mot längre sjuklöneperioder för att koppla ihop arbetet
            och arbetsgivarens ansvar för rehabiliteringsinsatser. Man kan
            gå i motsatt riktning och skippa detta. Hade ni menat allvar med
            detta hade ni tagit bort den första och inte den andra sjuklöneveckan.
          </note>
          <note type="speaker">
            Anf. 50 WIWI-ANNE JOHANSSON (V) replik:
          </note>
          <note>
            Herr talman! Jag tycker att det är väldigt bra att statsrådet
            deltar i den här delen av debatten i alla fall.
          </note>
          <note>
            Det var en historik i år igen, kan man säga, om hur vår generella
            välfärd ser ut och vilka problem som man har mött. Under 80-talet
            ökade korttidsfrånvaron och vid 90-talets mitt ökade långtidssjukfrånvaron,
            och det fanns rimliga förklaringar till detta. Också under 90-talet
            hade vi en konjunkturkris som gjorde att man slimmade organisationer
            och att allt fler blev sjuka. De kunde inte rehabiliteras tillbaka
            till sina arbetsplatser, för de hade slimmats på det sättet. Det
            var det som var problemet. Men vad man diskuterade var fusket,
            och det är ett fusk som egentligen var minimalt. Björn Johnson
            visade i sin bok Kampen om sjukfrånvaron att det där var en fiktiv
            föreställning. Men det är med den bakgrunden som man kan förstå
            förändringarna av tidsgränserna och också utförsäkringen.
          </note>
          <note>
            Det är klart att det går att berömma sig av att sjuktalen och
            ohälsotalen minskar. Men vi vill också veta: Blir folk friskare
            eller är det andra typer av system som man är inne i eller är
            man ute ur systemet? Det är det som vi tycker är bekymmersamt
            i Vänsterpartiet. Vi vill ha tidsgränser för när människor som
            är sjuka ska få hjälp och sjukvård och rehabiliteras. Man ska
            inte pressas ut ur en försäkring. Själva synsättet att man inte
            skulle vilja bli frisk och kunna ta ett jobb tycker jag är jättekonstigt.
          </note>
          <note>
            Statsrådet sade själv här att psykisk ohälsa växer. Ja, det gör
            den. Men varför har man då bara ett enda svar på det i dag, att
            kbt gäller för lindrigare psykisk ohälsa? Det tycker jag är oerhört
            märkligt.
          </note>
          <note>
            Jag förstår fortfarande inte tidsgränserna. Jag förstår inte
            heller varför man väljer enbart en enda lösning för en viss ohälsa.
          </note>
          <note type="speaker">
            Anf. 51 Statsrådet ULF KRISTERSSON (M) replik:
          </note>
          <note>
            Herr talman! Vi pratar självklart framtid, men historien är rätt
            viktig för att veta vilka vägar man i framtiden ska ta. Jag tycker
            att den svenska historien egentligen från sjukförsäkringens införande
            men framför allt från de senaste decennierna lär oss viktiga läxor,
            att den då och då har fungerat alldeles utmärkt men också att
            vi har haft mycket konstigheter i den.
          </note>
          <note>
            En återkommande konstighet har inte varit att sjukfrånvaron har
            stigit i höjden i tider av massiva problem på arbetsmarknaden
            tvärtom. Vi har haft en sjukfrånvaro som har stigit i höjden vid
            god ekonomi och god konjunktur och tvärtom sjunkit dramatiskt
            vid dålig ekonomi. Det antyder att svenskarna varit kärnfriska
            under varje lågkonjunktur och jättesjuka under varje högkonjunktur.
            En sådan sjukförsäkring, som har kallats mjuk, kan man i längden
            inte ha, därför att den urholkar sitt eget förtroendekapital.
            Det tycker jag är väl belagt. Jag förstår inte varför man ens
            försöker berömma sig av att ha varit med och sänkt den svenska
            sjukfrånvaron de senaste tio åren.
          </note>
          <note>
            En annan viktig sak i historien är att sjukförsäkringen detta
            upptäcker jag då och då att jag nästan måste föreläsa om för människor
            som jag hade förväntat mig skulle kunna detta inte är till för
            att garantera att den som är sjuk får sjukpenning. Den har alltid
            varit till för att garantera att den som är sjuk och till följd
            av sjukdom inte kan arbeta alls eller delvis kan få sjukpenning.
            Det är en otroligt viktig skillnad. Den har aldrig varit en yrkesförsäkring,
            branschförsäkring, och inte ens en personlig försäkring som hindrar
            dig från skyldigheten att söka nytt arbete om du kan arbeta, ibland
            med vissa mycket svåra uppoffringar. Så har det alltid varit.
            Vi ska värna denna flexibla, kravfyllda och generösa sjukförsäkring.
          </note>
          <note type="speaker">
            Anf. 52 WIWI-ANNE JOHANSSON (V) replik:
          </note>
          <note>
            Herr talman! Först när det gäller skillnaden i hög- respektive
            lågkonjunktur finns det också ett stort problem med hög sjuknärvaro
            som vi inte har diskuterat, men den finns ju. Det finns också
            system ute på arbetsplatser som innebär att man får extra premier
            om man inte varit sjuk. Jag tycker att det är väldigt konstigt
            att man vill ha en ökad sjuknärvaro. Det är nämligen det som i
            lågkonjunktur sker. Folk vågar inte sjukanmäla sig därför att
            man är rädd att bli av med jobbet.
          </note>
          <note>
            Jag förstår precis vad sjukförsäkringen är till för. Det är inte
            någon branschvis försäkring som jag har, utan så småningom kanske
            jag måste söka mig till någon annan typ av arbete om jag har en
            skada eller sjukdom som gör att jag måste byta bransch. Det är
            inte det som det handlar om. Men vad det ganska mycket handlar
            om är tidsgränserna. Till exempel kan en arbetsgivare som har
            en anställd som blir sjuk, och som man inte är så intresserad
            av att ha kvar, egentligen sitta lugnt i båten. Det finns visserligen
            saker som man ska åtgärda för att försöka vara med och rehabilitera
            den anställde som är sjuk tillbaka till arbetsplatsen. Men det
            händer ingenting om man inte gör det.
          </note>
          <note>
            Då undrar jag: Är det bara krav på den enskilde som är sjuk,
            eller kan man också tänka sig att ställa krav på arbetsgivaren,
            förutom sjuklöneansvaret? Där har vi ett förslag om att småföretagare
            ska slippa sjuklöneansvaret helt och hållet. Kan man ställa några
            krav på att arbetsgivaren ska göra någonting? Om arbetsgivaren
            inte gör det, ska det då hända någonting? Ska det vara några sanktionsavgifter,
            eller ska sanktionerna och misstron enbart riktas till den enskilde
            som är sjuk?
          </note>
          <note type="speaker">
            Anf. 53 Statsrådet ULF KRISTERSSON (M) replik:
          </note>
          <note>
            Herr talman! Jag hörde tidigare i debatten att Vänsterpartiet
            uttryckte sig så här: Vi är inte motståndare till att vi har vissa
            tidsgränser.
          </note>
          <note>
            Jag tycker att ni i oppositionen snart måste bestämma er om ni
            i grund och botten är för eller emot tidsgränsen. Jag förstår
            oppositionslockelsen, att låtsas som att historiken har vi inget
            att göra med över huvud taget. Nu tittar vi bara på de problem
            som vi kan hitta här och nu och har inget ansvar för vare sig
            vad vi kom ifrån eller vad vi kan återvända till.
          </note>
          <note>
            Jag förstår den oppositionslockelsen och har säkert själv någon
            gång i denna kammare drabbats av samma sak, medges. Men i längden
            måste ni bestämma er för ett regeringsalternativ som genomför
            en handfast politik. Nu söker ni från Social- till Sverigedemokraterna
            något slags oklart mandat för att riva upp ett antal saker i sjukförsäkringsreformen
            utan att vilja precisera vad de egentligen handlar om.
          </note>
          <note>
            Ni säger: Vi är inte emot vissa tidsgränser. Men den sista är
            ni emot. Att det ska finnas krav också på den enskilde är ni emot,
            åtminstone Vänsterpartiet. Vad Socialdemokraterna tycker är lite
            oklart i just denna fråga.
          </note>
          <note>
            I längden kan ni inte låtsas att man både kan ha tidsgränser
            och vara utan tidsgränser. Tar ni bort tidsgränserna får det dramatiska
            konsekvenser för den svenska sjukförsäkringen. Det är jag helt
            övertygad om. Vill ni ha dem, stå då för detta! Vi står för att
            vi vill ta bort tidsgränserna. Vi vill ha tillbaka ungefär det
            läge som var tidigare men helst utan konsekvenser. Det är åtminstone
            ett budskap som det går att resonera kring.
          </note>
          <note>
            När det gäller kraven på arbetsgivare, på myndigheter och på
            enskilda är rehabiliteringsinsatser som jag sade svåra. Det vet
            alla som har varit i närheten av rehabiliteringsfrågeställningar.
            De bygger på att erbjudanden av hög kvalitet ska ges och att enskilda
            människor ska vilja och kunna svara på den sortens erbjudanden.
            Rehabiliteringen ska ha hög medicinsk standard och ta hänsyn till
            hela livssituationen. Det ges stora sådana insatser just nu. Arbetsgivarna
            är i hög grad en viktig del av dessa insatser.
          </note>
          <note type="speaker">
            Anf. 54 GUNVOR G ERICSON (MP) replik:
          </note>
          <note>
            Herr talman! Dagens sjukförsäkring grundar sig på en lång resa
            som Sverige har gjort ända sedan 1950-talet.
          </note>
          <note>
            I juni 2003 var antalet personer med sjukpenning högt, drygt
            290 000. Då gjordes reformer av den socialdemokratiska regeringen
            med stöd av Miljöpartiet, och antalet sjukskrivna minskade med
            90 000 på tre år utan att någon bortre tidsgräns sattes in.
          </note>
          <note>
            Tittar man på resultatet av regeringens politik mellan 2006 och
            2012 kan man se att antalet personer med sjukpenning minskade
            med 12 000 personer per år. Trots de drastiska åtgärder som regeringen
            har vidtagit har sjukpenningtalet inte minskat snabbare efter
            2008.
          </note>
          <note>
            Många människor har dock farit illa av dessa drastiska åtgärder,
            särskilt personer med psykisk ohälsa. Psykisk ohälsa är nämligen
            av den karaktären att man inte alltid kan få en snabb insats och
            därmed bli hjälpt till ett raskt tillfrisknande så att man kan
            återfå arbetsförmågan.
          </note>
          <note>
            Det är också problem för nytillträdda på arbetsmarknaden och
            studerande som inte har ett sjukförsäkringsskydd. De riskerar
            att bli ekonomiskt beroende av sin partner. Tycker regeringen
            att det är en bra utveckling? Ser inte regeringen att det riskerar
            att ge samma effekt som sambeskattning fast man här inför det
            bakvägen? Den gemensamma samlade inkomsten i familjen ska ju ligga
            till grund för om man ska få stöd från samhället eller inte.
          </note>
          <note type="speaker">
            Anf. 55 Statsrådet ULF KRISTERSSON (M) replik:
          </note>
          <note>
            Herr talman! Riksdagens kammare är bra för mycket men inte för
            bildvisning. Jag ska ändå försöka åskådliggöra en bild. Åren 20032005
            hade vi en begynnande minskning i sjukfallen. Den råkade dock
            korrespondera nästan exakt med ökningen i förtidspensioneringen.
          </note>
          <note>
            Jag säger inte att varje sådant beslut var felaktigt och att
            intentionerna inte var goda. Det var dock en händelse som såg
            ut som en tanke att sjukfallen minskade lika mycket som förtidspensioneringarna
            ökade. Det var inte det samlade samhällsproblemet som vi artikulerade,
            men jag förstår att det såg bättre ut.
          </note>
          <note>
            En del människor blev väsentligt fattigare och fick sämre ekonomi.
            Det var dock ingen av er som bekymrade sig över denna utveckling.
            Andra blev möjligen glada för att de slapp osäkerheten med sjukpenning
            och i varje fall antydningsvis blev överförda till förtidspensionering.
            Det var dock bara tillfällig förtidspensionering som de elva år
            senare insåg inte var förtidspensionering. Det var en ovärdig
            hantering, och det tror jag att alla egentligen vet.
          </note>
          <note>
            I dag har vi färre sjukfall, och det är gott så. Många fler återhämtar
            sig också snabbt, och eftersom vi ogärna ger upp på människor
            helt och hållet har vi dessutom mycket lägre förtidspensionering.
          </note>
          <note>
            Praxisbildningen i rättssystemet om exakt vem som får förtidspension
            är fortfarande stadd i utveckling och kommer att pågå under många
            år till. Det är en viktig utveckling. Vi kommer kanske inte att
            ha exakt dagens nivå på förtidspensionering om fem eller tio år.
          </note>
          <note>
            Detta innebär att vi har något fler långtidssjukskrivna nu eftersom
            människor inte får förtidspension om vi inte är säkra på att de
            aldrig mer kan arbeta.
          </note>
          <note>
            Det finns en logik i detta. Jag säger inte att det är enkelt,
            men det är mycket bättre att människor befinner sig i en flexibel
            sjukpenning med återkommande kontroll av arbetsförmågan än att
            de lämnas i tidsbegränsad förtidspension.
          </note>
          <note type="speaker">
            Anf. 56 GUNVOR G ERICSON (MP) replik:
          </note>
          <note>
            Herr talman! Det kanske vore en bra idé att ha en bildskärm här.
            Då skulle jag kunna visa den fantastiska kurvan över hur sjukpenningtalet
            gick ned från 2004 till nu. Men nu vänder kurvan, och sjukpenningtalet
            går upp igen. Sjukpenningtalet ligger på ungefär samma nivå i
            dag som det gjorde 1996, före den stora ökningen.
          </note>
          <note>
            Vilken utgångspunkt man har i socialförsäkringen handlar också
            om ideologi. Jag håller med om att det inte var något bra system.
            Miljöpartiet sade redan då att många människor fick leva länge
            i fattigdom, vilket påverkar hela samhällets utveckling.
          </note>
          <note>
            Regeringen vill gärna måla upp en bild av att sjukförsäkringsreformen
            har lyckats. Men vad har hänt med individerna som har blivit utförsäkrade?
            Tittar man på sjukförsäkringen kopplat till arbetsmarknadspolitiken
            ser man att många har kommit över till ALI men får insats bara
            en eller två gånger per månad. Andra har kommit in i pysselsättning
            i fas 3.
          </note>
          <note>
            Nyligen fick vi en rapport om att antalet arbetslösa i arbetsmarknadspolitiska
            åtgärder har ökat dramatiskt och är fyra gånger så högt som 2007.
          </note>
          <note>
            Det är möjligt att detta har ett samband, men det vet vi inte
            ännu.
          </note>
          <note>
            Vi måste se till att arbetsgivare får incitament att våga anställa.
            Att ta bort sjuklöneveckan och sjuklöneansvaret för företag med
            färre än tio anställda är då en viktig insats. Regeringen borde
            inse detta och vidta åtgärder för att förbättra möjligheten för
            företag att anställa.
          </note>
          <note type="speaker">
            Anf. 57 Statsrådet ULF KRISTERSSON (M) replik:
          </note>
          <note>
            Herr talman! Socialpolitik är inget för känsliga. Det är svåra
            och tuffa frågor som kräver en blandning av empati och betydande
            mått av resultatvilja. Socialpolitik är ganska känsliga saker
            och inget för den som tror på den perfekta slutgiltiga lösningen
            som ingen ska ifrågasätta. Det är inte så, och det kommer aldrig
            att vara så.
          </note>
          <note>
            Jag har aldrig hävdat att det är sjukförsäkringsreformen isolerat
            som gör att vi i dag är i ett mycket bättre läge än tidigare.
            Det är många saker som har samverkat: utan tvekan den diskussion
            och retorik som påbörjades 2003 om att detta var ett stort samhällsproblem,
            utan tvekan många läkares större involvering i sjukskrivningsprocessen
            och synen på sjukfrånvaro som en allvarlig fråga i sig och utan
            tvekan Försäkringskassans omorganisering, vilket kan låta trivialt
            men var viktigt för att få ned de enorma geografiska skillnaderna.
            Det är mycket som har samspelat.
          </note>
          <note>
            Få skulle nog säga att reformens tidsgränser inte har haft betydelse
            för att snabba upp processen. Om det inte har haft någon betydelse,
            varför är ni i så fall emot det? Om det bara var ett utanverk
            utan effekt, varför då över huvud taget bekymra sig?
          </note>
          <note>
            När det gäller sjukpenningtalet är det rätt väsentliga skillnader
            vi talar om. År 2006 var sjukpenningtalet drygt tolv, i dag är
            det drygt sju. Det är inte en halvering sedan 2006, men bra nära.
            Det samlade ohälsotalet fortsätter sjunka. Det var 40 år 2006,
            det är 27 i dag.
          </note>
          <note>
            För oss i branschen är dessa siffror ganska viktiga, för de döljer
            aggregerade tal om sjukfrånvaro. De som inte sysslar med detta
            dagligdags tycker kanske inte att de är lika dramatiska. Det pekar
            dock på en utveckling från en av Europas allra högsta nivåer till
            en genomsnittlig europeisk nivå, och det är en utmärkt utveckling.
          </note>
          <note type="speaker">
            Anf. 58 EVA-LENA JANSSON (S):
          </note>
          <note>
            Herr talman! Jag ska tala lite om den del i utskottets betänkande
            som rör arbetsskadeförsäkringen.
          </note>
          <note>
            Tänk dig att du betalar in en avgift till en försäkring varje
            månad som ska ge dig inkomstskydd om du skadar dig i arbetet.
            Tänk dig sedan att du skadar dig på jobbet men nekas ersättning
            med motiveringen att du är kvinna och att din kropp är gammal.
            Hur skulle du reagera då?
          </note>
          <note>
            Jag blir i alla fall riktigt arg varje gång jag läser ett avslag
            på en ansökan till arbetsskadeförsäkringen för till exempel en
            person som har skadat ryggen på jobbet och avslaget motiveras
            med att smärtorna efter olyckan egentligen beror på så kallade
            degenerativa förändringar, det vill säga åldersförändringar. Trots
            att personen inte har haft ryggproblem tidigare blir det avslag
            och ingen ersättning.
          </note>
          <note>
            Dagens arbetsskadeförsäkring uppfattas inte som vare sig rättssäker
            eller jämställd trots att det gjordes en förändring i lagstiftningen
            2002 med det syftet. Förändringen kom till just för att försäkringen
            skulle bli mer jämställd och för att det skulle bli enklare att
            få en arbetsskada godkänd. Nu visar rapporter både från Inspektionen
            för socialförsäkringar och från Försäkringskassan att det inte
            har blivit så. Kvinnor missgynnas, och det är fortfarande få personer
            som får sin arbetsskada godkänd.
          </note>
          <note>
            Försäkringskassan har möjlighet att ompröva arbetsskador. I ett
            fall som uppmärksammats av tidningen Dagens Arbete framgår att
            ett diskbråck som fastställdes som godkänd arbetsskada nu, efter
            fem år, enligt Försäkringskassan beror på åldersförändringar.
          </note>
          <note>
            I tv-programmet Dokument inifrån , i avsnittet om de oförsäkrade,
            framgår det att kvinnor i offentlig sektor inte kan räkna med
            att deras anmälan om arbetsskada kommer att godkännas. I programmet
            redovisas ett olycksfall där en kvinna fått en allvarlig ryggskada.
            Försäkringskassan medger att kvinnan har nedsatt arbetsförmåga,
            att olycksfallet har ägt rum och att kvinnas besvär har uppstått
            i samband med olyckan. Ändå anser Försäkringskassan inte att övervägande
            skäl talar för att olyckan är orsaken till kvinnans besvär. Beslutet
            innebär att det därför inte är en arbetsskada.
          </note>
          <note>
            I LO-TCO Rättsskydds årsredovisning för 2011 beskrivs en stor
            uppgivenhet från fackförbunden och dess medlemmar då man anser
            att möjligheten att få en faktisk skada godkänd är mycket liten.
            Det finns därmed en uppenbar risk att alltför få anmäler en uppkommen
            arbetsskada, trots att det är viktigt att man gör det.
          </note>
          <note>
            Herr talman! Vi anser därför att arbetsskadeförsäkringen måste
            reformeras. Det ska tilläggas att det också behövs ett förebyggande
            arbete.
          </note>
          <note>
            I dag finns det fortfarande många arbetsplatser som gör människor
            sjuka både fysiskt och psykiskt. Arbetsmiljön måste förbättras
            så att människor inte slits ut och blir sjuka. Tidigare i år gjorde
            statsministern ett utspel om arbetslivet men valde att fokusera
            på pensionsålder vid 75 år. Många som jag har träffat har upprörts
            av detta och påpekar att man i dag har svårt att orka med jobbet
            trots att man kanske bara är 58 år. Det skulle vara en utopi att
            kunna jobba till 75.
          </note>
          <note>
            Moderaternas lösning på problemet är att de som har tunga jobb
            ska byta karriär. Men hur enkelt är det för en person som närmar
            sig 60 och kanske har arbetat som brevbärare hela sitt liv att
            helt plötsligt byta jobb, speciellt med tanke på att regeringen
            kraftigt har minskat möjligheten att vidareutbilda sig som vuxen?
          </note>
          <note>
            Att regeringen väljer att flytta fokus från skadlig arbetsmiljö
            som kan orsaka arbetsskador och det faktum att det råder massarbetslöshet
            i Sverige och i stället väljer att prata om höjd pensionsålder
            för att klara av framtidens välfärd framstår för mig som oerhört
            märkligt. Det som behövs för att klara av att finansiera välfärden
            är fler arbetade timmar. I dag är drygt 400 000 personer arbetslösa
            eller inskrivna i Arbetsförmedlingens program. Av dem i program,
            180 000 personer, är det bara 5 345 personer som har fått en arbetsmarknadsutbildning.
            I regeringens favoritprogram fas 3 ökar gruppen stadigt och uppgår
            till nästan 30 000 personer.
          </note>
          <note>
            Jag har svårt att se hur ett vårdbiträde eller en byggnadsarbetare
            ska kunna byta karriär vid en arbetsskada när andelen vuxenutbildningsplatser
            har blivit färre. Om de som i dag är arbetslösa inte får tillgång
            till utbildning för att regeringen i stället har valt att prioritera
            sänkta skatter, hur ska de som inte orkar med sina jobb kunna
            få utbildning för ett annat jobb?
          </note>
          <note>
            När risken för sjukdom och skada i arbetslivet ökar samtidigt
            som dagens arbetsskadeförsäkring och sjukförsäkring inte ger den
            ekonomiska trygghet som utlovats blir jag och många andra oroade.
            Man kan ju fråga sig varför de borgerliga riksdagsledamöterna
            inte är oroade.
          </note>
          <note>
            Det bästa sättet att förebygga arbetsskador är att det systematiska
            arbetsmiljöarbetet prioriteras och stärks och att utslitande arbetsplatser
            byts ut.
          </note>
          <note>
            Det är viktigt att vi har en arbetsskadeförsäkring som ger ekonomisk
            trygghet. De ändringar som gjordes i lagstiftningen 2002 i syfte
            att kvinnors arbetsskador skulle omfattas i högre grad har inte
            fått det genomslag som avsågs. Det har inte heller blivit enklare
            att få en arbetsskada godkänd. Arbetsskadeförsäkringen måste därför
            reformeras för att göra den mer rättvis, rättssäker och jämställd.
          </note>
          <note>
            Jag yrkar bifall till reservation 14.
          </note>
          <note type="speaker">
            Anf. 59 FINN BENGTSSON (M) replik:
          </note>
          <note>
            Herr talman! Tack, Eva-Lena Jansson, för att du tog upp den viktiga
            frågan om arbetsskadeförsäkringen. Jag noterade att Socialdemokraterna
            har yrkat på alla sina motioner som handlar om arbetsskadeförsäkringen.
            Problemet med det yrkandet är att man konstaterar att det gjordes
            lagändringar 2002 i syfte att kvinnors arbetsskador skulle omfattas
            i högre grad och att det inte har fått genomslag i någon större
            omfattning.
          </note>
          <note>
            När vi nu debatterar det här betänkandet och tittar på hur mycket
            Socialdemokraterna sätter av under det anslag som handlar om arbetsskadeersättning
            är det inte en krona mer än vad alliansregeringen sätter av. Man
            kan vilja ha en reform och man kan vilja föregripa det arbete
            som görs i den parlamentariska socialförsäkringsutredningen. Jag
            kan berätta för Eva-Lena Jansson att vi just nu arbetar mycket
            med arbetsskadeförsäkringsförändringen i en reform av arbetsskadeförsäkringen.
            Det är en utredning som är tillsatt av alliansregeringen och gör
            någonting konkret för att i närtid komma till en bred parlamentarisk
            lösning på det problem som du tar upp.
          </note>
          <note>
            Min fråga är: Hur kan det komma sig att man, om man verkligen
            vill öka kvinnors rätt att få en arbetsskada godkänd, yrkar på
            en sådan motion och säger att man i dag inte har mer pengar att
            sätta av till det man avsåg att göra 2002?
          </note>
          <note type="speaker">
            Anf. 60 EVA-LENA JANSSON (S) replik:
          </note>
          <note>
            Herr talman! Det Finn Bengtsson inte kommer ihåg av historien
            är den kraftiga försämring som gjordes i arbetsskadeförsäkringen
            mellan 1991 och 1994 av den dåvarande borgerliga regeringen.
          </note>
          <note>
            Efter ett ganska långt utredningsarbete tittade den socialdemokratiska
            regeringen på detta och bestämde sig för att genomföra förändringen.
            Man uppfattade att det skulle finnas pengar till den och lade
            med det i budgeten. Det som har hänt är att Försäkringskassan
            inte har hanterat försäkringen så som man säger att man ska göra.
            De förändringar man ville göra har inte fått genomslag.
          </note>
          <note>
            Den borgerliga majoriteten väljer att göra det som Anders Borg
            har sagt. Man sänker ersättningen i socialförsäkringsavgiften
            till arbetsskadeförsäkringen eftersom den går med överskott. Jag
            tror inte att lagstiftningsarbetet när det gäller den här förändringen
            kommer att vara på plats förrän möjligtvis 2013. Därför yrkar
            vi på den.
          </note>
          <note>
            Jag tror att man lagom till höstbudgeten lägger mer pengar för
            att försäkringen ska få ett genomslag. Utrymmet finns inte nu
            med i förändringen av arbetsskadeförsäkringen.
          </note>
          <note>
            När det gäller Socialförsäkringsutredningen, som Finn Bengtsson
            pratar om, har man sagt att man ska komma med förändringen tidigast
            2015.
          </note>
          <note type="speaker">
            Anf. 61 FINN BENGTSSON (M) replik:
          </note>
          <note>
            Herr talman! Det stämmer inte, Eva-Lena Jansson. När det gäller
            den parlamentariska socialförsäkringsutredningen är slutbetänkandet
            aviserat till 2015 på grund av de många utskottsinitiativ som
            man har att hantera. Däremot står det utredningen fritt att leverera
            delbetänkanden. Jag känner mig förhoppningsfull när det gäller
            att man kommer att lösa ut arbetsskadeförsäkringen givet det faktum
            att vi har två bra underlag, ett som kommer från utredningens
            beställda betänkande och ett som kommer från Arbetsskadekommissionens
            avancerade och kvalitativt bra arbete.
          </note>
          <note>
            Det är förbryllande att Eva-Lena Jansson hänvisar till åren 19942002,
            då Socialdemokraterna uppenbarligen satte ned foten. Man innehade
            regeringsmakten till 2006, och det har bevisligen inte hänt någonting.
            År 2006 tillsatte alliansregeringen den här parlamentariska utredningen
            som har tagit fram två underlag. Jag hoppas att det i närtid kommer
            något som kan glädja Socialdemokraterna eftersom man deltar i
            utredningen på ett konstruktivt sätt.
          </note>
          <note>
            Det saknas pengar i budgeten. Låt oss se om det kommer några
            pengar i Socialdemokraternas budget 2013 som Eva-Lena Jansson
            skriver, och om det i så fall är mer än vad alliansregeringen
            är beredd att satsa på en ny arbetsskadeförsäkring.
          </note>
          <note>
            När det gäller frågan om höjd pensionsålder är det en medveten
            vilseledning från oppositionen att beskriva statsministerns konstaterande
            att vi måste arbeta längre som att de som i dag befinner sig nära
            pensionsåldern skulle behöva arbeta tills de är 75 år.
          </note>
          <note>
            Problemet är att de som i dag kommer in på arbetsmarknaden i
            genomsnitt är 29,7 år gamla. Tittar man på ett livsperspektiv
            där vi blir äldre är det rimligt att friska äldre kan jobba något
            längre. Det var vad statsministern menade. Det är helt riktigt.
            Tidigare började man kanske arbeta när man var i 15-, 16- eller
            17-årsåldern. Då är det klart att vi måste tillföra mer arbetad
            tid, och det kan den friska befolkningen förhoppningsvis göra.
          </note>
          <note type="speaker">
            Anf. 62 EVA-LENA JANSSON (S) replik:
          </note>
          <note>
            Herr talman! Finn Bengtsson talar om vår budget och den förändring
            av arbetsskadeförsäkringen som man nu diskuterar inom den parlamentariska
            socialförsäkringsutredningen som han menar skulle bli hur vidöppen
            som helst. Det tror inte jag. Jag har svårt att se att det skulle
            kunna komma ett förslag på plats, och man hänvisar till det förslag
            som Arbetsskadekommissionen har lagt fram. Det handlar om att
            privatisera försäkringen, vilket är någonting som vi socialdemokrater
            inte alls står bakom. Jag förstår inte att vi skulle kunna komma
            överens i den frågan.
          </note>
          <note>
            Jag tror att vårt förslag mycket väl ryms inom nuvarande budget.
            Det är därför som vi också har yrkat på detta. Det som vi säger
            är att vi vill ha en förändring.
          </note>
          <note>
            När Försäkringskassan, ISF och Riksrevisionen pekar på att försäkringen
            inte fungerar som den ska lagstiftningsmässigt den är inte ens
            rättssäker tycker vi att det är ett stort problem. Det som jag
            tycker är konstigt är att regeringen och de borgerliga riksdagsledamöterna
            i socialförsäkringsutskottet inte tycker att det är ett problem.
            Det är mycket allvarligt.
          </note>
          <note type="speaker">
            Anf. 63 SHADIYE HEYDARI (S):
          </note>
          <note>
            Herr talman! Jag vill yrka bifall till S-reservationerna.
          </note>
          <note>
            Nu är det juletider. Då brukar man ge varandra julklappar och
            fira jul med sina käraste. Men tyvärr har vi en grupp som har
            hamnat utanför trygghetssystemet och lever fattigt och har inte
            råd att ge sina käraste en julklapp. Vart är vi på väg?
          </note>
          <note>
            I Sverige är det i dag alltför många som står långt ifrån arbetsmarknaden
            på grund av sjukdom. Vägen tillbaka till ett arbete är i dag mycket
            lång och krånglig. Många kommer aldrig tillbaka till ett arbete
            och egen försörjning. Det är beklagligt.
          </note>
          <note>
            Moderaterna gick till val 2006 med stora ord om att de skulle
            bryta utanförskapet och få fler i arbete. De menade bland annat
            att alldeles för många i Sverige var sjukskrivna eller hade förtidspension
            och att det var Socialdemokraternas fel. Upp till bevis!
          </note>
          <note>
            Ett av regeringens största misslyckanden är att varken se eller
            ta tag i problemen. I stället för att åtgärda bristerna i reformen,
            utveckla och förbättra systemet har regeringen gjort tvärtom.
          </note>
          <note>
            Det som vi i dag ser är tiotusentals utförsäkrade som riskerar
            antingen att helt förlora både sin försörjning och sin kontakt
            med arbetsgivaren för all framtid eller att tvingas tillbaka till
            samma arbetsgivare utan rehabilitering.
          </note>
          <note>
            Det finns allvarliga brister i systemet. Enligt den senaste informationen
            som utskottet har fått är 40 00045 000 i dag sjuka och lever på
            ekonomiskt bistånd. Detta är allvarigt, och det handlar om framtiden
            och förlorade resurser.
          </note>
          <note>
            Herr talman! Det är uppenbart att dagens system för rehabilitering
            vid långtidssjukdom inte fungerar. Vi får några gånger i veckan
            mejl från de utförsäkrade eller försäkrade som beskriver sin sårbara
            situation.
          </note>
          <note>
            De senaste årens kraftiga försämringar av de gemensamma trygghetsförsäkringarna
            har i stället inneburit stora förändringar och problem för många
            människor i vårt samhälle. Ca 65 000 personer har utförsäkrats
            ur sjukförsäkringen. Man har hänvisat sjuka människor till socialbidrag
            och tvingat människor att säga upp sig från sitt deltidsarbete
            mitt under pågående rehabilitering. Tidsgränserna har inneburit
            oro och stress för de sjuka eller försäkrade. De svenska trygghetssystemen
            håller inte längre världsklass.
          </note>
          <note>
            Sjukförsäkringen bygger på den grundläggande principen att alla
            är med och bidrar till en gemensam försäkring och att alla har
            samma rätt att få del av den när och om man behöver. Vi finansierar
            den gemensamt genom arbete och avgifter på lönen, och alla kan
            lita på att den träder in när man behöver den.
          </note>
          <note>
            Sjuk- och arbetslöshetsförsäkringarna har varit viktiga för Sveriges
            utveckling som välfärdsland. Väl fungerande socialförsäkringar
            bidrar till en förbättrad omställningsförmåga på arbetsmarknaden.
            När sjukdom eller arbetslöshet inte leder till utslagning utan
            till återgång i arbete efter rehabilitering eller utbildningsinsats,
            bidrar väl fungerande socialförsäkringar till tillväxt och ökad
            sysselsättning.
          </note>
          <note>
            Herr talman! Vi kan alla vittna om de senaste årens berättelser
            om hur mycket svårt sjuka människor har utförsäkrats. Regeringen
            hävdar att syftet med de nya reglerna är att föra människor tillbaka
            till arbete. Frågan är hur många av dessa människor som har gått
            tillbaka till ett arbete. Ett annat problem med reformen är de
            ogenomtänkta reglerna med rehabiliteringskedjan som försvårar
            möjligheten till en rehabilitering som är värd namnet. Det är
            samlingsnamnet på ett antal administrativa tidsgränser som inte
            har något att göra med hur lång tid det tar att bli frisk. Den
            för inte heller folk tillbaka till arbete.
          </note>
          <note>
            Sjukförsäkringen måste reformeras i grunden. Bland annat måste
            taken höjas så att sjuka människor verkligen får ersättning för
            sin inkomstförlust. Utförsäkringarna måste stoppas och rehabiliteringen
            förbättras och inte ha några tidsgränser. Det måste finnas bättre
            och individuella rehabiliteringsplaner som parterna har ansvar
            för.
          </note>
          <note>
            Vi måste öppna nya möjligheter till arbete för personer som har
            svårt att orka med ett heltidsjobb eller som bara klarar av en
            viss typ av jobb. Det måste bli lätt att bidra, oberoende av hur
            många timmar eller vilket jobb det handlar om. Varje arbetad timme
            behövs. Arbetslivet måste bli inkluderande.
          </note>
          <note>
            Herr talman! Det är Försäkringskassan som har ansvaret för att
            samordna rehabiliteringsinsatserna, och den enskilde måste redan
            från början få tillgång till de rehabiliteringsinsatser som krävs
            och ett individuellt anpassat stöd. Ju tidigare rehabiliteringsinsatserna
            sätts in, desto bättre är möjligheterna att de lyckas.
          </note>
          <note>
            För den som inte kan återgå till sin tidigare arbetsplats eller
            till sitt tidigare yrke ska insatserna syfta till att man ska
            komma vidare till något nytt. Flera utredningar visar att ju tidigare
            och ju närmare individen och arbetsplatserna åtgärderna sätts
            in, desto större är chansen för människor att komma tillbaka.
            När beslut fattas om de åtgärder som behövs för att individen
            ska kunna börja arbeta igen ska människan sättas i centrum. Med
            nuvarande regler har den enskilde ålagts allt ansvar. Det är inte
            en rimlig ordning. Inte minst arbetsgivarna har en central funktion
            i en rehabilitering värd namnet. Andra nyckelaktörer är Försäkringskassan,
            företagshälsovården, hälso- och sjukvården, arbetsmarknadens parter
            och Arbetsförmedlingen.
          </note>
          <note>
            Det behövs mer insatser för en ökad omställningsförmåga och mer
            av snabb och väl fungerande rehabilitering. Regeringen har äntligen
            insett att rehabiliteringen är bristfällig. Det välkomnar vi,
            men det räcker inte. Därför vill vi utöka satsningen nästa år
            så att fler får tillgång till rehabilitering som hjälper dem tillbaka
            till jobb.
          </note>
          <note>
            Arbetsförmedlingen, Försäkringskassan, landstingen och de sociala
            myndigheterna ska samarbeta med individen i centrum och erbjuda
            kvalificerad handledning. Rehabilitering, utbildning, arbetsträning
            och andra insatser ska utformas utifrån individens behov, inte
            utifrån myndighetsgränser eller stuprörstänkande.
          </note>
          <note>
            Det behövs bättre samordning kring den försäkrade. Därför vill
            vi utveckla arbetet med finansiell samordning på rehabiliteringsområdet,
            Finsam. Genom Finsam får individen stöd och faller inte mellan
            stolarna. Vi ser även behovet av att utveckla fler individuellt
            anpassade vägar till arbetslivet för personer med komplexa behov
            av insatser. Som sagt: Trygghet ger frihet.
          </note>
          <note>
            Herr talman! Årets solidariska julklapp till de utförsäkrade
            borde vara att se över och korrigera de brister som finns i sjukförsäkringssystemet.
            Med detta vill jag önska er alla god jul och gott nytt år.
          </note>
          <note>
            (TREDJE VICE TALMANNEN: Angående yrkandet om bifall till reservationerna,
            avser det de fyra reservationer som Tomas Eneroth tidigare har
            yrkat bifall till?)
          </note>
          <note type="speaker">
            (SHADIYE HEYDARI (S):
          </note>
          <u who="unknown" xml:id="i-508d91c3f6d2dcc6-0">
            <seg>
              Ja, det stämmer.)
            </seg>
          </u>
          <note type="speaker">
            Anf. 64 FINN BENGTSSON (M) replik:
          </note>
          <note>
            Herr talman! Repliken är mest befogad av att Moderaterna blev
            specifikt harangerade i Shadiye Heydaris anförande. Jag tänkte
            ändå lite grann passa på i samband med det som framfördes, vilket
            var en hel del förklenande adjektiv om den sjukförsäkringsreform
            vi har debatterat i ganska stor omfattning i dag. Jag tycker att
            vi har kommit fram till att det finns en hel del viktiga och goda
            inslag i reformen. Att då kalla den ogenomtänkt och så vidare
            förefaller mig vara ett ganska förklenande omdöme om en väldigt
            grannlaga process.
          </note>
          <note>
            Denna process började, vilket jag beskrev i mitt anförande, med
            att Göran Persson 2002 bekymrade sig över den närmast katastrofala
            utveckling sjukförsäkringen hade. Den var inte försäkringsmässig,
            och vi riskerade faktiskt statsbankrutt i Sverige. Det fortsatte
            med den utredning som Anna Hedborg som tidigare socialförsäkringsminister
            gjorde och som ledde fram till att vi kunde genomföra en reform
            baserad på denna på grund av att vi erövrade regeringsmakten i
            valet 2006.
          </note>
          <note>
            Jag måste också få rätta Shadiye Heydari lite grann när hon säger
            att ekonomiskt försörjningsstöd är någonting som har ökat dramatiskt.
            Sveriges Kommuner och Landsting har tillsammans med Försäkringskassan
            gjort en studie som visar att det, så långt man kan tolka detta,
            är mycket marginella påfrestningar på det ekonomiska försörjningsstödet
            på grund av sjukförsäkringsreformen i sig.
          </note>
          <note>
            Det gör nog att den huvudsakliga vinsten med reformen har varit
            att just de som vid en bortre tidsgräns får en möjlighet att komma
            tillbaka och pröva arbetsförmågan får den möjligheten. De siffror
            vi har sett är som sagt att det av de 65 000 som efter två och
            ett halvt år i sjukförsäkringen lämnade densamma är 35 000 som
            inte återvänder. Dessa har kommit betydligt närmare arbetsmarknaden.
            De har fått arbete och möjlighet att studera och förkovra sig
            för att komma vidare i arbetsmarknadshänseende.
          </note>
          <note>
            Detta, Shadiye Heydari, tycker jag är en fin julklapp till svenska
            folket inte minst till dem som är längst bort från arbetsmarknaden.
          </note>
          <note type="speaker">
            Anf. 65 SHADIYE HEYDARI (S) replik:
          </note>
          <note>
            Herr talman! Vi säger att det inte var bra under vår tid, Finn
            Bengtsson. Det fanns brister i systemet. Men ni borde se till
            att förbättra och utveckla det, inte försämra det som ni har gjort.
            Vi får gång på gång höra från Moderaterna och Alliansen att det
            inte var bra under Socialdemokraternas tid. Okej, fine då vet
            alla det. Men se då till att förbättra och korrigera de brister
            som finns i systemet!
          </note>
          <note>
            Det är många som är utförsäkrade, och det är många som lever
            på sina anhöriga numera. Vi hörde senast i går att 40 00045 000
            människor i dag är sjuka och lever på ekonomiskt bistånd. Vilka
            är de då, om det inte är så att de har varit med i försäkringen?
            Hälften av dem ser vi har varit med i försäkringen, men de är
            nu utförsäkrade och lever på ekonomiskt bistånd. Så ska det inte
            vara. De är ju sjuka. Det är allvarliga brister vi nu ser.
          </note>
          <note>
            När det gäller beroendeskapet är det många som lever på sina
            anhöriga. Antingen är det make, maka eller barn som försörjer
            sina anhöriga för att de är utförsäkrade och inte kan få ekonomiskt
            bistånd. Det kan de inte få på grund av att de äger en båt, en
            bil eller ett hus som de har jobbat för i många år. De klarar
            dock på grund av sjukdom inte av att arbeta längre.
          </note>
          <note type="speaker">
            Anf. 66 FINN BENGTSSON (M) replik:
          </note>
          <note>
            Herr talman! Ja, ekonomiskt försörjningsstöd är en viktig del
            i det sociala försäkringsskyddet, Shadiye Heydari. Det är den
            yttersta hjälp man kan få. Det jag försökte påtala var att den
            ekonomiska försörjningsstödsbördan hos kommunerna har ökat marginellt
            på grund av eller genom sjukförsäkringsreformen. Det är trots
            allt ett faktum i de studier som har gjorts. Någonstans mellan
            1 och 2 procent av den totala ekonomiska försörjningsstödsbördan
            kan möjligen tillskrivas sjukförsäkringsreformen.
          </note>
          <note>
            Att några naturligtvis uppbär ekonomiskt försörjningsstöd ska
            man inte nödvändigtvis se som något negativt. Det är ju positivt
            att vi använder våra sociala trygghetssystem för att försörja
            dem som har den allra sämsta ersättningen. Så länge detta inte
            blir ett permanent försörjningsstöd är inte det tillfälliga ekonomiska
            försörjningsstödet något problem, framför allt inte om man samtidigt
            utvärderar möjligheten att kanske kunna lämna sjukförsäkringen
            för att komma närmare arbetsmarknaden.
          </note>
          <note>
            Är det sedan så att man inte kan göra det ska man tillbaka till
            sjukförsäkringen, och i förlängningen kan det innebära att man
            kvalificerar sig för förtidspension. Det är helt i sin ordning.
            Att inte se dessa människor och inte hjälpa dem att komma närmare
            arbetsmarknaden är dock ett svek mot dem.
          </note>
          <note>
            Sist men inte minst använde Shadiye Heydari en stor del av sin
            tid till att tala om rehabilitering. Det är nog så viktigt; jag
            delar helt den bedömningen. Då är det dock också viktigt att notera
            att alliansregeringen genom att genomföra denna reform har satt
            fokus på rehabilitering, vilket på inget sätt gjordes under de
            tidigare, socialdemokratiska åren.
          </note>
          <note>
            Vi har en rehabiliteringskedja som knyter an till en rehabiliteringsgaranti,
            som i sin tur också finansieras med en rehabiliteringsmiljard.
            Det är alltså ett årligt tillskott för landstingen och samordningsförbunden
            att utnyttja för att på bästa sätt tillhandahålla rehabilitering.
            Det är väl i sanning att anstränga sig för att rehabilitering
            ska vara en central del i sjukförsäkringsreformen.
          </note>
          <note type="speaker">
            Anf. 67 SHADIYE HEYDARI (S) replik:
          </note>
          <note>
            Herr talman! Precis som Finn Bengtsson säger har försörjningsstödet
            ökat marginellt. Ja, självklart dessa människor går ju inte till
            socialkontoret. De är nämligen inte berättigade till det; de har
            ju hus. Enligt socialtjänstlagen kan du inte göra det om du äger
            hus. Du måste sälja huset, båten eller bilen för att du ska få
            pengar att leva för. De lever därför på sina anhöriga. Det är
            det Alliansen har skapat.
          </note>
          <note>
            Vad gäller rehabilitering finns det brister i rehabiliteringskedjan.
            Om det inte finns brister, hur kommer det sig att människor har
            hamnat mellan stolarna? Det kan vi nämligen alla vittna om. Det
            finns alltså brister i rehabiliteringskedjan. Jag säger inte att
            det var bra då, men vi ska ju se till att förbättra och utveckla
            det. Jag hoppas nu att den julklapp ni kan ge är att korrigera
            bristerna i sjukförsäkringssystemet, så att människor kan komma
            tillbaka till ett arbete. De ska få rehabilitering och ersättning
            under den tid de behöver det för att rehabiliteras tillbaka till
            ett arbete.
          </note>
          <note>
            Det är mitt önskemål, och det är folkets önskemål.
          </note>
          <note type="speaker">
            Anf. 68 ANNIKA LILLEMETS (MP):
          </note>
          <note>
            Herr talman! Människan besitter en inre förmåga att utvecklas
            och bara genom frihet kan denna förmåga komma till sin rätt. Staten
            måste tilltro människor kapaciteten och viljan att bära det ansvar
            som följer med friheten. I vardaglig mening är ofrihet ofta förknippad
            med liten egenmakt, att ens livsvillkor dikteras av någon annan
            än en själv.
          </note>
          <note>
            Dessa kloka ord fann jag i Nya moderaternas idéprogram från 2011.
            Frihet och utveckling kräver dock rätt förutsättningar. Det är
            i grund och botten ganska enkelt: Den som tvingas leva med ständig
            överlevnadsångest som inte vet om hon har råd med mat, medicin
            och hyra har självklart sämre möjligheter än den som har sin försörjning
            tryggad.
          </note>
          <note>
            Allt fler människor, inte minst unga, lever under prekära, alltså
            svåra och osäkra, arbets- och levnadsförhållanden. Här finns många
            grupper, bland andra långtidsarbetslösa, utförsäkrade och timvikarier.
            De är den moderna tidens daglönare, som är helt utlämnade åt arbetsgivare
            som kanske eller kanske inte ringer in dem på morgonen. De saknar
            egenmakt.
          </note>
          <note>
            Gemensamt för dem som kan anses ingå i prekariatet är just brist
            på kontroll över livet egenmakt. Detta har beskrivits väldigt
            väl i den uppmärksammade boken The Precariat , prekariatet, av
            professor Guy Standing. Han är professor i economic security,
            alltså ekonomisk säkerhet, och tidigare chef för ILO:s enhet för
            socioekonomisk trygghet. Han beskriver i sin bok denna nya underklass
            som växer fram.
          </note>
          <note>
            Men socialförsäkringssystemen i Sverige är utformade för ett
            industrisamhälle som i snabb takt förändras i grunden. En tredjedel
            av de arbetslösa i Sverige saknar till exempel i dag a-kassa.
            Situationen är helt ohållbar för miljontals människor i södra
            Europa där samhällen i snabb takt går mot upplösning. Det är en
            mycket farlig utveckling. Samtidigt behövs mer än någonsin kreativa
            människor och entreprenörer som kan klara av alla de stora ekologiska
            och sociala utmaningar som mänskligheten nu står inför. I detta
            läge är det viktigare än någonsin att söka nya, moderna lösningar
            som ger alla människor grundläggande ekonomisk trygghet.
          </note>
          <note>
            Jag citerar vidare ur Moderaternas idéprogram: Det rättvisa samhället
            eftersträvar inte att utjämna alla skillnader eller olikheter
            mellan människor, det bejakar istället att alla får likvärdiga
            chanser att lyckas. Jag citerar ur Socialdemokraternas partiprogram:
            Liksom frihet förutsätter jämlikhet sociala strukturer och ekonomiska
            villkor, som ger alla lika rätt och lika förutsättningar till
            utveckling och delaktighet. Jag kan bara instämma.
          </note>
          <note>
            Hur kan vi då se till att människor verkligen får likvärdiga
            chanser? Professor Standing ser liksom allt fler runt om i världen
            villkorslös medborgarlön eller basinkomst, som det numera oftast
            kallas, det vill säga helt enkelt att människor regelbundet får
            pengar i handen, som en väg framåt. Praktiska försök har genomförts
            med goda resultat.
          </note>
          <note>
            Behovsprövning är ofta kostsamt och ineffektivt. Riktade subventioner
            av sådant som mat och bränsle har till exempel i Indien och andra
            länder visat sig vara ineffektiva och i för låg grad komma de
            fattiga till godo. Risken för korruption och godtycke är ofta
            stor.
          </note>
          <note>
            I Delhi och Madhya Pradesh i Indien har Sewa, en fackförening
            för självanställda kvinnor med en miljon medlemmar, i samarbete
            med forskare genomfört pilotförsök med direkt kontantstöd. I Delhi
            fick de fattiga i ett område själva välja om de ville fortsätta
            få styrt stöd, som subventionerad mat, eller pengar i handen.
            I åtta byar i Madhya Pradesh fick alla invånare en mindre summa
            pengar varje månad under en tid. Utöver grundläggande förnödenheter
            som mat och medicin kunde många få råd att köpa skrivböcker och
            annat som behövs för barnens skolgång. Kvinnor har gått samman
            och köpt symaskiner för att kunna försörja sig långsiktigt. Brist
            på grundläggande sanitet är ett mycket stort hälsoproblem i Indien
            som man nu har kunnat lösa i basinkomstbyarna genom att gå samman
            för att investera i toaletter.
          </note>
          <note>
            De goda resultat som dokumenteras och nu utvärderas av forskarna
            har väckt stort intresse bland indiska politiker, även på högsta
            nivå. Indiens premiärminister, dr Manmohan Singh, har nyligen
            offentligt presenterat en plan för att under 2013 rulla ut ett
            system med direkt kontantstöd över hela landet.
          </note>
          <note>
            I ett annat folkrikt land, Brasilien, får nu 60 miljoner människor
            Bolsa Família ett kontantstöd som betalas ut till familjer bland
            annat på villkor att föräldrarna skickar sina barn till skolan.
            São Paulos senator Eduardo Suplicy har skrivit den underbara bok
            som jag visar här. Den handlar om basinkomst, och man kan ladda
            ned den från nätet. Han har länge drivit frågan om basinkomst
            för alla. Och det händer saker. Till exempel får alla som har
            bott i minst fem år i staden Santo Antônio do Pinhal i São Paulo-distriktet
            pengar varje månad från en kommunal fond. På sikt ska alla som
            bor stadigvarande i Brasilien få basinkomst enligt en lag som
            antogs av landets kongress och president 2004. Brasilien har blivit
            mindre ekonomiskt ojämlikt. Landets Gini-koefficient minskar nu
            för första gången.
          </note>
          <note>
            Jag vill också berätta om ett uppmärksammat försök med villkorslös
            basinkomst som väg ut ur fattigdom och misär i den utfattiga byn
            Otjivero i Namibia. Varje invånare under pensionsåldern i byn
            fick mellan januari 2008 och december 2009 en mindre summa varje
            månad utan krav och villkor. En grupp forskare från olika länder
            följde projektet och utvärderade det. Byn gick snabbt från hopplöshet
            till framtidstro. Fattigdom, undernäring, arbetslöshet och brottslighet
            minskade kraftigt. Antalet barn som går i skolan ökade dramatiskt,
            och deras studieresultat förbättrades. Och det är klart: Det är
            lättare att lära sig när man inte är hungrig. Farhågan att människor
            skulle bli lata, passiva och bidragsberoende av att få pengar
            utan krav på motprestation kom på skam. När byborna slapp den
            frätande oron för om de skulle ha mat på bordet nästa dag fick
            de kraft att på allvar ta tag i och förbättra sina liv. Såväl
            den demokratiska som den ekonomiska aktiviteten ökade. Bybor startade
            företag och bildade byråd. Hushållen ökade sitt sparande. De kunde
            investera för framtiden genom att köpa husdjur och fjäderfä. Kvinnornas
            ställning stärktes genom att de blev mindre ekonomiskt beroende
            av män.
          </note>
          <note>
            När de utfattiga människorna i Namibia och Indien fick pengar
            att röra sig med kunde de förbättra sina liv utifrån sina egna
            behov. De förvaltade förtroendet väl. De fick också värdighet,
            vilket många har framhållit som kanske allra mest värdefullt.
            Att lita på att människor själva vet bäst hur de ska skapa sig
            bättre liv i stället för att bestämma över deras huvuden vad de
            behöver hjälpas med är alltså inte bara respektfullt utan även
            effektivt.
          </note>
          <note>
            Professor Standing, som även har arbetat med Otjiveroprojektet,
            berättade när han nyligen besökte riksdagen att han hade talat
            med några yngre kvinnor i byn. De hade tidigare tvingats prostituera
            sig för lite mat till sina hungrande familjer. Den som hotas av
            svält tvingas sälja sig billigt. Med basinkomsten fick de en reell
            möjlighet att avvisa de män som ville utnyttja deras förtvivlade
            situation. Och de sade nej när de fick egenmakt makt över sina
            liv, bokstavligen, i ett land där ungefär 20 procent av befolkningen
            är hivsmittad.
          </note>
          <note>
            Att fattiga människor skulle få pengar utan villkor och motprestation
            väcker trots detta ibland ett djupt känsloladdat och irrationellt
            motstånd. Kanske beror det på att maktbalansen rubbas till de
            fattigas och maktlösas fördel och att de privilegierades övertag
            försvagas.
          </note>
          <note>
            Även i det rika landet USA genomfördes för övrigt under president
            Reagan på 1970-talet försök med medborgarlön i några mindre städer.
            Även där kom farhågorna att många skulle avstå från förvärvsarbete
            för att leva på existensminimum på skam. Tyvärr blåste medborgarlönen
            bort med de nyliberala vindar som svepte in över USA några år
            senare.
          </note>
          <note>
            Sverige borde lyssna på EU-parlamentet, som i en resolution från
            2010 uppmanar medlemsländerna att inleda praktiska och omfattande
            försök med villkorslös basinkomst som ett sätt att motverka fattigdom
            och social utslagning. Parlamentet motiverar detta bland annat
            med att olika försök har visat att villkorslös basinkomst är ett
            effektivt sätt att bekämpa fattigdom och utslagning och ge alla
            ett anständigt liv. Man påpekar att den är icke-stigmatiserande
            och har förmågan att förebygga dold fattigdom.
          </note>
          <note>
            Jag ser ingen anledning att tro annat än att människor är lika
            ansvarsfulla och kreativa i Sverige som i USA, Namibia och Indien,
            bara de får förutsättningar och förtroende. Dessa försök och EU-parlamentets
            resolution bygger på en tillitsfull och positiv människosyn. Den
            står tyvärr i skarp kontrast till det svenska systemet som, om
            man ser bortom de vackra orden, i praktiken bygger på misstänksamhet
            och förmynderi. Arbetslinjen har blivit en överideologi som inte
            ifrågasätts, samtidigt som den har urartat till att bli alltmer
            disciplinerande och förnedrande. Politiska problem stöps om till
            personliga. Individer skuldbeläggs och stigmatiseras fast arbetslösheten
            är strukturell. Att produktivitetsökningarna medför att allt färre
            kan producera alltmer är för övrigt ur grön synvinkel inte ett
            problem utan en möjlighet.
          </note>
          <note>
            Att myndigheter ska tala om för människor vad de ska göra och
            detaljstyra deras liv borde vara ett system som föll med Berlinmuren.
            Det handlar om grundläggande värderingar, människosyn och vilket
            samhälle vi vill ha. Vi gröna tror på människors kreativitet och
            vilja att bidra till samhället. I Miljöpartiets gällande partiprogram
            slås fast att alla ska garanteras ekonomisk grundtrygghet som
            går att leva på oavsett vilken inkomst man tidigare har haft och
            oavsett orsaken till att man saknar inkomst. Kongressen 2008 slog
            fast att medborgarlön även fortsatt är en vision för Miljöpartiet.
          </note>
          <note>
            Att anförtro även människor i Sverige ovillkorad ekonomisk grundtrygghet
            är förstås en stor förändring. Visserligen har vi redan en mindre
            basinkomst i livets början och slut barnbidrag och garantipension
            men målet måste vara att basinkomsten ska gå att leva på hela
            livet.
          </note>
          <note>
            Först då når den full kraft som instrument för att ge människor
            riktig makt över sina liv och frigöra sin kreativitet. Först då
            får människor i Sverige, även de som inte vunnit en hög vinst
            i något lotteri, makt att säga nej till hälsovådliga eller samhälls-
            och miljöfarliga lönearbeten, som att bygga vapen eller gräva
            ned gifttunnor. Då kan vi äntligen vända den kapplöpning mot botten
            som nu präglar arbetsmarknaden. I stället får vi en välkommen
            och välbehövlig press uppåt. Därför är det så viktigt att separera
            försörjning från lönearbete.
          </note>
          <note>
            En ofta framförd farhåga är att basinkomst för alla skulle vara
            för dyrt. Enligt professor Standing är detta nonsens. Resurser
            kan omfördelas; hur mycket och vilka varierar givetvis i olika
            länder. Exempelvis kostar så kallad corporate welfare, bidrag
            till storföretag, enorma summor. Det handlar om gigantiska subventioner
            av fossilindustrin, banker som tagit för stora risker, jordbruk
            i EU. I Sverige närmast skänker vi bort våra naturtillgångar i
            form av mineraler till gruvbolag. Därtill kommer jobbskatteavdrag,
            nya JAS-flygplan, sexfilig motorväg förbi Stockholm och en ökande
            och vildvuxen flora av skatteavdrag för dem som redan har det
            gott ställt och så vidare. Har vi råd med allt detta kan vi givetvis
            välja att prioritera grundtrygghet för alla i stället.
          </note>
          <note>
            Att införa ovillkorad basinkomst skulle dessutom medföra att
            en hel del kostnader för administration och kontroll skulle försvinna.
            Behovsprövning är, inte bara i Indien utan även i Sverige, ofta
            ineffektiv och dyr, för att inte tala om förnedrande för den som
            söker hjälp. Basinkomst kan naturligtvis inte ersätta socialförsäkringssystemen
            fullt ut, men väl vissa delar av dem.
          </note>
          <note>
            Ekonomen Thomas Straubhaar, som leder Världshandelsinstitutet
            i Hamburg, menar för övrigt att basinkomst är en reform som skulle
            förlösa människors entreprenörsanda och därmed i betydande utsträckning
            bli självfinansierad.
          </note>
          <note>
            Ett intressant system värt att inspireras av även i Sverige är
            the Alaska Permanent Fund som funnits sedan 1982. Företag som
            utvinner naturresurser betalar royalty till en fond vars avkastning
            går dels till gemensam välfärd, utbildning och sjukvård, dels
            till en utdelning till alla som bor i Alaska. Denna utdelning
            är inte så stor att den går att leva på, men den har ändå haft
            betydelse. Alaska är den amerikanska delstaten med minst socioekonomiska
            skillnader och där inte heller klyftorna ökat nämnvärt sedan 1980.
          </note>
          <note>
            I en tung motion till världens mäktigaste lagstiftande församling,
            den amerikanska senaten, föreslog två senatorer, Maria Cantwell,
            demokrat, och Susan Collins, republikan, 2009 ett system byggt
            på liknande värderingar, nämligen cap and dividend, utsläppstak
            med medborgarutdelning. Tanken är att ett tak ska sättas för hur
            mycket utsläpp av koldioxid USA får göra inom ett rättvist och
            hållbart utrymme. Dessa utsläppsrätter skulle auktioneras ut.
            En del av intäkterna skulle delas ut till alla som bor i USA och
            en del gå till statskassan. Enligt en uppskattning som man gjorde
            då skulle uppemot två tredjedelar av amerikanerna gynnas fördelningspolitiskt.
            Detta bygger på en mycket positiv och liberal människosyn, att
            alla har rätt till frukterna av våra gemensamma naturtillgångar.
            Det handlar inte om bidrag.
          </note>
          <note>
            Fru talman! Det har hittills inte gjorts någon utredning med
            tillräckliga resurser i Sverige, eller praktiska försök, för att
            utforska hur basinkomst i Sverige skulle kunna utformas och finansieras.
            Därför är det synd, tycker jag, att vi denna gång inte fått gehör
            för vår motion, som föreslår just en sådan framtidsinriktad och
            innovativ politik. Vi som skrivit motionen vill inte ha dyra och
            kränkande kontrollapparater som syftar till att på allas bekostnad
            jaga och sätta åt ett litet fåtal förmodat lata och dumma människor
            som antas vilja missbruka våra gemensamma trygghetssystem. Om
            enstaka individer ändå väljer att göra det tycker jag inte det
            är ett skäl att säga nej till en reform som skulle gynna de allra
            flesta.
          </note>
          <note>
            Vi vill ha ett samhälle och ett socialförsäkringssystem som utgår
            från att människor är ansvarsfulla, villiga att bidra till det
            gemensammas bästa och kapabla att styra sina liv. Ett basinkomstsystem
            skulle öppna en möjlighet för alla att utveckla sig om vi unnar
            varandra det och inte misstror varandra, ett samhälle där grundtrygghet,
            frihet och rättvisa är en rättighet för alla, inte bara ett fåtal.
          </note>
          <note type="speaker">
            Anf. 69 FINN BENGTSSON (M) replik:
          </note>
          <note>
            Fru talman! Tack, Annika Lillemets, för ett intressant inspel!
            Det här är en budgetdebatt, och det handlar om att titta på vad
            ditt parti i synnerhet har för tankar om en budgetram och om hur
            fördelningen inom utgiftsområde 10 ser ut.
          </note>
          <note>
            Vi har hört i dag att ert parti värnar småföretagare i så måtto
            att man vill ta bort ett sjuklöneansvar från dem som har mindre
            än tio anställda. Jag föreställer mig att tanken med en sådan
            reform, som är intressant, är att småföretagare i det läget skulle
            våga anställa folk som arbetar och bidrar med skatt. Det förslag
            som ni har hamnar i en viss konflikt med tanken att värna människors
            integritet och att ha en ekonomisk realitet för att hantera det
            förslag som du och dina medmotionärer lägger fram.
          </note>
          <note>
            Jag vet att Annika Lillemets är mycket engagerad i förändring
            av samhället av stora mått, till exempel förbud mot handel på
            söndagar. På vilket sätt skulle då en egenföretagare som bedriver
            handel och som blir av med sitt sjuklöneansvar enligt ert förslag
            gynnas av att man förbjuds att handla på söndagar?
          </note>
          <note>
            Jag vill ställa en fråga om villkorslös medborgarlön eller basinkomst.
            Det här är lite grann att damma av det gamla förslaget om friåret,
            som jag ser det, en sak som Miljöpartiet värnar och som jag trodde
            att ni hade lämnat. För mig framstår det mer som en månadspeng
            för vuxna, med den skillnaden att en månadspeng till ungdomar
            ibland brukar vara villkorad på vissa sätt. Det här ska vara helt
            villkorslöst. Att det i sin förlängning skulle avhjälpa hivepidemin
            i Namibia tycker jag är ganska naivt att tro.
          </note>
          <note>
            Det finns inte bara en totalsumma arbeten att utföra. Själva
            tanken är att man i ett företagande kan expandera och därmed skapa
            mer utrymme för arbete, som i sin tur ger skatteintäkter som vi
            kan fördela till välfärden. Hur får ni i er tankesfär ihop detta
            med de utgifter och de kostnader som det här skulle medföra?
          </note>
          <note type="speaker">
            Anf. 70 ANNIKA LILLEMETS (MP) replik:
          </note>
          <note>
            Fru talman! Det var många frågor på en gång. Jag tittar på verkligheten
            och hur det har fungerat. Jag redogjorde för ett antal lyckade
            försök som bygger på just det som Moderaterna skriver i sitt idéprogram,
            tilltron till att människor är kapabla att ta ansvar och att de
            vill ta det ansvar som följer med frihet. De vill ha egenmakt
            och vill inte ha sina livsvillkor dikterade av någon annan än
            en själv.
          </note>
          <note>
            Jag tycker att det är lite förvånande att Finn Bengtsson mot
            bakgrund av det jag utgår från att Finn Bengtsson ställer upp
            på sitt partis grundvärderingar inte ser potentialen i detta och
            hur viktigt det är att man tilltror människor att de faktiskt
            själva vet vad som är bäst för dem.
          </note>
          <note>
            Jag tycker att till exempel Thomas Straubhaar har en stor poäng
            i att om människor får reella möjligheter att överleva medan de
            testar sitt företags idé kan många intressanta företag som inte
            klarar sig ekonomiskt komma i gång därför att man behöver lite
            längre tid. Man kan pröva sin företagsidé och komma vidare. Det
            här tjänar vi alla på, om vi vill ha en småföretagarvänlig politik.
            Det tror jag är betydligt viktigare än köpfri söndag, som är en
            helt annan diskussion.
          </note>
          <note>
            Jag tycker att det är intressant att studera vad som hände i
            Namibia. Jag tror i grund och botten att vi alla människor är
            ganska lika. Jag tänker på kvinnan som fick sin första basinkomst,
            månadspeng som Finn Bengtsson lite föraktfullt väljer att kalla
            det. Hon investerade i en säck mjöl och började baka bröd i sardinburkar
            som hade kastats bort. Hon har nu ett blomstrande bageri, och
            hon har kunnat anställa. Hon har även konkurrenter därför att
            människor har fått köpkraft, och då får man fart på det lokala
            näringslivet. Det är den verklighet som jag ser på.
          </note>
          <note type="speaker">
            Anf. 71 FINN BENGTSSON (M) replik:
          </note>
          <note>
            Fru talman! Jämförelsen med månadspeng för ungdomar bygger på
            tanken att även ungdomar kan vara kreativa när de får pengar.
            Skillnaden är, Annika Lillemets, att det i så fall betalas av
            föräldrarna. Nu vill du att skattebetalarna ska bekosta detta.
          </note>
          <note>
            Detta är en budgetdebatt där du refererar, med all respekt, till
            Thomas Straubhaar. Jag tror att Anders Borg, som ser till att
            vi har sunda statsfinanser här i landet, kanske är en viktigare
            spelare som har en ekonomisk realitet bakom sig, om än han inte
            vill missgynna kreativitet. Jag tycker att det är ett problem
            samtidigt som vi nu diskuterar det kostnadsutrymme som Miljöpartiet
            föreslagit på just utgiftsområde 10 och som överstiger regeringens
            satsning med 2,5 miljarder.
          </note>
          <note>
            Min fråga är: Vilket vill Annika Lillemets satsa på, den fördyring
            som jag upplever att en villkorslös basinkomst trots allt, i alla
            fall i ett inledningsskede, kommer att innebära jämfört med en
            satsning i årets budget på 2,5 miljarder riktad mot de insatser
            ni i partiet verkar prioritera, eller att gå tillbaka till tanken
            om ett friår, att folk ska arbeta mindre, ha en ersättning av
            skattebetalarna, och att ekvationen ändå på något sätt ska gå
            ihop?
          </note>
          <note>
            Tillåt mig att tvivla på att de visionära tankar som Annika Lillemets
            nämner, och som kan vara intressanta att belysa på ett djupare
            plan, går att på ett så radikalt sätt föra in i en budgetprocess,
            i alla fall innevarande år, att vi skulle kunna lösa den typen
            av diskussion.
          </note>
          <note>
            Min fråga kvarstår: Vilket prioriterar ni i årets budget, era
            satsningar på 2,5 miljarder mer än regeringens inom ramen för
            utgiftsområde 10 eller att införa en villkorslös basinkomst?
          </note>
          <note type="speaker">
            Anf. 72 ANNIKA LILLEMETS (MP) replik:
          </note>
          <note>
            Fru talman! De står inte i någon motsatsställning till varandra.
            Jag talar om villkorslös basinkomst på lång sikt. Jag har inte
            alls talat om att införa det nu. Frågan behöver utredas grundligt,
            och sedan måste mindre försök göras innan det görs en stor förändring,
            precis som man gjort på andra håll, vilket den stora auktoriteten
            på området, Guy Standing, också talar om. Det är alltså inte fråga
            om några stora pengar.
          </note>
          <note>
            Det vore förmätet av mig att försöka komma med en fullständig
            plan på hur det ska finansieras. Jag har pekat på några möjligheter
            med tanke på de stora utgifter vi har, till exempel att gruvbolagen
            får bryta mineraler nästan gratis i Sverige, de stora jobbskatteavdragen
            och andra avdrag för människor som redan har det gott ställt.
            Det finns möjligheter att omdisponera pengar, och det krävs självklart
            en stor och grundlig utredning för att se de olika möjligheterna.
          </note>
          <note>
            Dessutom tror jag att det krävs praktiska försök. Det är styrkan
            i det som jag här talat om. Man har inte bara lagt fram teorier
            utan gått ut och prövat vad som händer om människor får pengar
            i handen, fattiga människor utan egen makt. Vad kommer de att
            göra, blir de lata, kommer de att göra ingenting eller kommer
            de att göra någonting bra? Det har visat sig på olika håll i världen
            att när människor har grundförutsättningarna kommer de att göra
            något bra.
          </note>
          <note>
            Jag är förvånad över att Finn Bengtsson, med tanke på vad som
            står i Moderaternas idéprogram, inte ser dessa möjligheter, att
            Finn Bengtsson vill ha den statliga kontrollen av människor, att
            gå in och styra och ställa med arbetslösa och sjuka. Det känns
            inte särskilt liberalt eller modernt. Det känns lite gammalt.
            Det känns före Berlinmuren, måste jag nog säga.
          </note>
          <note type="speaker">
            Anf. 73 GUNVOR G ERICSON (MP):
          </note>
          <note>
            Fru talman! I Miljöpartiets budgetförslag har vi en inkomstrelaterad
            ersättning med ett golv som vi kallar arbetslivstrygghet. Det
            ser vi i Miljöpartiet som en bättre väg till social hållbarhet
            i den situation som Sverige i dag befinner sig i. Därför har jag
            inte stött den motion som Annika Lillemets pläderade för.
          </note>
          <note>
            Vi vill ha en gemensam försäkring vid arbetslöshet och sjukdom
            där människor får stöd och hjälp att komma tillbaka i arbete men
            där det också finns ett golv, vilket vi debatterat i dag.
          </note>
          <note>
            Jag vill passa på att förtydliga yrkandet i mitt tidigare anförande,
            nämligen att jag självklart står bakom samtliga miljöpartireservationer,
            men för tids vinnande yrkar jag bifall till reservation 2 och
            10.
          </note>
          <note type="speaker">
            Anf. 74 KURT KVARNSTRÖM (S):
          </note>
          <note>
            Fru talman! Debatten har varit lång, och mycket har redan sagts.
            Några saker gällande historiebeskrivningen finns det dock anledning
            att rätta till. Rehabilitering har varit en av de punkter vi diskuterat,
            och där borde vi ha mycket större samsyn än vi har.
          </note>
          <note>
            Rehabiliteringen är ett viktigt instrument. Jag vill peka på
            den förändring vi genomförde 2003, som gav det resultat som också
            har redovisats från talarstolen, att många kommer tillbaka i arbete
            och sjukfrånvaron minskar kraftigt de närmaste åren. Rehabilitering
            handlar om en tidsgräns. Det handlar om tidsgränsen ute på arbetsplatsen.
            Den allra mest effektiva rehabilitering man kan uppnå är den som
            sker på arbetsplatsen. För mig är det därför obegripligt varför
            Alliansen tog bort tidsgränsen från arbetsplatserna. Arbetsgivarna
            har ett ansvar för att jobba med dessa tidsgränser när det gäller
            de anställda. Vi införde 2003 en tidsgräns där den enskilde hade
            rätt att få sin rehabilitering. Den skulle ske på arbetsplatsen.
          </note>
          <note>
            Jag vill till ministern, som var uppe i talarstolen tidigare,
            säga att arbetsförmåga är det viktiga begreppet, och då är det
            också viktigt att göra bedömningen på arbetsplatsen. Det var ett
            i grunden helt riktigt angreppssätt.
          </note>
          <note>
            I dag håller arbetsförmågebegreppet på att flytta ut till sjukvården,
            vilket oroar mig. Det är inte de medicinska diagnoserna som ska
            bedömas i sjukförsäkringen utan förmågan att arbeta. I dag går
            vi mot att det är de medicinska diagnoserna som är avgörande för
            om man får sin sjukpenning eller inte. Det är en utveckling som
            jag tycker går åt fel håll.
          </note>
          <note>
            Det andra jag vill kommentera har inte tagits upp särskilt mycket.
            Därför vill jag fråga: Hur många varv ska de försäkrade gå i sjukförsäkringen
            i det system man skapat? Vi vet att en del människor är på väg
            in på tredje varvet i sjukförsäkringen. De är alltså för sjuka
            för att ha arbetsförmåga och kunna komma ut på arbetsmarknaden.
            Finns det en bortre tidsgräns efter att man gått igenom aktivitetsgarantin
            vid flera tillfällen?
          </note>
          <note>
            Man kan fundera över varför det tog så många år för regeringen
            att tillsätta Socialförsäkringsutredningen. Vi hade oändliga debatter
            i kammaren om varför den inte tillsattes, varför dessa frågor
            inte lades på bordet för att gemensamt kunna diskutera dem. Varför
            den stora tidsutdräkten?
          </note>
          <note>
            Jag vill säga några ord också om finansiell samordning. Det är
            en rätt ny företeelse den har funnits i tio år och bedrivs i liten
            skala. Vi var eniga i utskottet, och jag beklagar att vi, trots
            överskottet på 78 miljoner, inte kunde flytta 20 miljoner till
            Finsam för att på det sättet få ytterligare 20 miljoner, alltså
            40 miljoner kronor till att jobba med rehabiliteringsfrågorna,
            nära människorna och med utgångspunkt i de enskilda individerna.
            Jag beklagar verkligen det.
          </note>
          <note>
            Jag hoppas att ministern, som var närvarande tidigare, tar till
            sig utskottets synpunkter när det gäller finansiell samordning.
            Det är ett sätt att verkligen sätta människorna i centrum och
            utifrån de förutsättningar de har göra ett bra jobb vad gäller
            rehabiliteringen.
          </note>
          <note type="speaker">
            Anf. 75 FINN BENGTSSON (M) replik:
          </note>
          <note>
            Fru talman! Ja, Kurt Kvarnström, i avsaknad av minister får du
            hålla till godo med mig. Du ställde många frågor, och jag tycker
            att jag kan kommentera tre av dem.
          </note>
          <note>
            Först var det arbetsförmågebegreppet. I samband med att oppositionen
            och Alliansen trätt om vilket arbetsförmågebegrepp vi ska använda
            i förhållande till arbetsmarknaden har det framkommit att när
            Försäkringskassan tittat djupare på frågan har de kommit till
            slutsatsen att ett arbetsförmågebegrepp knutet till orsaken till
            att man har svårt att arbeta, det vill säga den sjukdomssituation
            man har, är mer relevant att fundera över i framtiden. Det är
            anledningen. Det är inte en specifik diagnos utan sjukdomsförhållandet
            i förhållande till arbetsförmågan som är det intressanta.
          </note>
          <note>
            Vi har en arbetsmarknad som hela tiden förändras. Det innebär
            att om man ständigt ska anpassa detta till arbetsmarknaden blir
            det ett sisyfosarbete. Nya begrepp måste tas i anspråk allteftersom
            arbetsmarknadens förutsättningar ändras. Det är bättre att se
            vad det är för sjukdomsunderlag som gör att man har ett problem
            att komma in med arbetskapacitet.
          </note>
          <note>
            Sedan gällde det tidpunkten för Socialförsäkringsutredningen.
            Gången var den att Göran Persson insåg att här behövde något göras
            akut. Han tillsatte en ensamutredare. Det var Anna Hedborg, som
            jag nämnde i mitt anförande. När hon sedan levererade sitt förslag
            var det viktigt att snabbt genomföra en reform i linje med den
            gedigna utredning hon hade gjort.
          </note>
          <note>
            Därefter tillsatte man en långsiktig parlamentarisk socialförsäkringsutredning.
            Det är inget konstigt med det. Socialdemokraterna har aldrig velat
            ha den typen av utredning. Jag noterar att det är alliansregeringen
            som genomför den.
          </note>
          <note>
            Slutligen har Finsam blivit ett eget anslag. Jag noterar att
            i förslag till budget har vi inga åsiktsskillnader härvidlag,
            även om jag vet att Kurt Kvarnström har framfört synpunkter. Myndigheten
            har i sin tur konstaterat att det skulle drabba Tvåpartsfinsam,
            som det heter, väldigt negativt.
          </note>
          <note type="speaker">
            Anf. 76 KURT KVARNSTRÖM (S) replik:
          </note>
          <note>
            Fru talman! Vi har i grunden olika syn på arbetsförmågebegreppet.
            För mig sker den allra viktigaste rehabiliteringen ute på arbetsplatsen.
            Rehabiliteringsråd och annat har med all tydlighet visat att det
            är den stora, viktiga delen.
          </note>
          <note>
            Man kan då inte flytta dessa frågor till sjukvården. De måste
            i större omfattning finnas kvar ute på arbetsplatsen. Det är viktigt
            för mig att framhålla. Det förslag som vi hade 2003 fick inte
            verka helt. Men det som verkade var bra.
          </note>
          <note>
            Den borgerliga regeringen borde ha insett att effekterna av de
            insatserna i början var blygsamma. Det håller jag med om. Man
            kom inte upp i den takt som vi hade förutsett. Det gick alldeles
            för långsamt. Men den dialog som kom i gång ute på arbetsplatserna
            gav väldigt bra resultat.
          </note>
          <note>
            Jag förstår inte varför man tog bort kravet att rehabilitering
            skulle ske på arbetsplatsen och flyttade frågorna till sjukvården.
            Det är inte där man rehabiliterar de allra flesta, utan det gör
            man på arbetsplatser. Det är för mig oerhört tydligt att det var
            på det sättet.
          </note>
          <note>
            Man kan fundera: Varför denna brådska att införa dessa regler
            ensidigt? Såg man inte den utveckling som redan pågick med förändring
            av sjukfrånvaron? Man drev ensidigt igenom ett förslag som var
            väldigt dåligt underbyggt i förarbeten, och man hastade igenom
            förslaget.
          </note>
          <note>
            Försäkringskassan sade: Det går för fort. Vi har inte möjlighet
            att ställa om och få det att fungera på ett rimligt sätt. Ändå
            klubbade man förslaget rakt igenom 2008. För mig är det oförklarligt
            att man hanterade det på det sättet.
          </note>
          <note type="speaker">
            Anf. 77 FINN BENGTSSON (M) replik:
          </note>
          <note>
            Fru talman! Jag delar Kurt Kvarnströms bedömning att det är väldigt
            viktigt att människor har en rehabiliteringsinsats nära arbetsplatsen.
            Med detta sagt måste man komma ihåg att rehabilitering är en komplex
            materia. Det finns social rehabilitering, medicinsk rehabilitering
            och arbetslivsinriktad rehabilitering.
          </note>
          <note>
            Allt detta förtjänar att ses över. Det är ganska naturligt att
            den medicinska rehabiliteringen knyts närmare vården. Det är vården
            som har det uppdraget. Ofta är försummade medicinska insatser
            i rehabiliteringshänseende ett problem i sig. Därför behöver vården
            komma in. Det kan göras på arbetsplatsen. Men ibland är det inte
            tillägnat att göra det där, utan det måste göras inom vården.
          </note>
          <note>
            När det sedan gäller brådskan att se över rehabiliteringen blir
            jag lite förvånad. Vi har just nu ett väldigt delikat problem.
            Det är ett så kallat utskottsinitiativ där man vill ha ett snabbspår
            för att skjuta in rehabilitering och eventuellt till och med påverka
            hälso- och sjukvårdslagen. Det är en central lagstiftningsprocess
            som måste ske i laga ordning.
          </note>
          <note>
            Vi från majoriteten tycker att det är mycket bättre att översyn
            av den här typen av rehabilitering inte görs brådskande, som du
            själv nämnde, utan parlamentariskt brett och över en rimligt lång
            tid, förslagsvis i den parlamentariska Socialförsäkringsutredningen.
          </note>
          <note>
            Det är ett bättre sätt att se över den rehabilitering som redan
            nu börjar fungera bättre. Men alla komponenter i rehabiliteringen
            måste in. Det gäller social rehabilitering, medicinsk rehabilitering
            och arbetslivsinriktad rehabilitering.
          </note>
          <note type="speaker">
            Anf. 78 KURT KVARNSTRÖM (S) replik:
          </note>
          <note>
            Fru talman! För mig är det väldigt naturligt att människorna
            alltid finns i centrum. Det som sker i dag och som har skett under
            perioden sedan 2008 är i alltför stor omfattning sortering i de
            försäkringar vi har genom de förändringar som har skett. Det tror
            jag är den största orsaken till att resultaten inte har kommit.
          </note>
          <note>
            Rehabiliteringen behöver i större omfattning ske direkt ute på
            arbetsplatserna. Då kan man inte ta bort arbetsgivaren från det
            ansvar som är så centralt. Det gjorde man när man tog bort den
            regel som fanns med den tidsgräns vi satte för att det verkligen
            skulle ske.
          </note>
          <note>
            Det finns ett stort behov av att sjukvården, kanske via en utvecklad
            företagshälsovård, finns ute på arbetsplatsen i större omfattning.
            Det handlar om att vi flyttar in frågorna på arbetsplatsen i stället
            för att vi flyttar ut dem i samhället. Det är mycket svårare att
            rehabilitera människor när de väl har skilts från sin anställning.
          </note>
          <note>
            Det har i dag tagits upp exempel som jag har blivit upprörd över.
            Människor har under många år med tidsbegränsade sjukersättningar
            inte fått möjlighet att få något stöd. Jag ställer frågan: Var
            har arbetsgivaren varit som har haft den här personen anställd
            i alla dessa år? Arbetsgivaren har ytterst haft ett ansvar för
            att man tar initiativ och håller kontakt med den anställda.
          </note>
          <note>
            Arbetsplatsen är för mig central i rehabiliteringsfrågorna. Där
            tror jag att vi måste backa bandet ordentligt från den inriktning
            som är i dag om man ska lyckas med rehabiliteringsfrågorna.
          </note>
          <note>
            Man talar om rätt sätt och olika professioner. Jag respekterar
            väldigt mycket professionen i rehabiliteringsfrågorna. Men det
            stöd i vardagen som man bland annat jobbar med inom Finsam tror
            jag är ovärderligt. Det handlar att om att se människor, sätta
            dem i centrum och ha det som utgångspunkt för hur man jobbar med
            detta.
          </note>
          <note>
            Väldigt mycket av de psykosociala frågorna som vi har i dag kan
            man lösa med mänskliga kontakter utan att behöva använda professionen
            för att lösa dem. Detta är en fråga där vi behöver backa tillbaka
            ordentligt.
          </note>
          <note>
            Utgiftsområde 11 Ekonomisk trygghet vid ålderdom
          </note>
          <note type="speaker">
            Anf. 79 KURT KVARNSTRÖM (S):
          </note>
          <note>
            Fru talman! Vi ska nu gå över på nästa område i budgeten, utgiftsområde
            11 Ekonomisk trygghet vid ålderdom.
          </note>
          <note>
            Jag kommer att under större delen av mitt anförande tala om vårt
            pensionssystem, men jag vill också kommentera höjningen av bostadstillägget.
            Det är bra att regeringen nu tagit till sig av våra tidigare förslag
            att höja bostadsbidraget genom att justera upp det. Det tycker
            vi är väldigt bra.
          </note>
          <note>
            Regeringen borde också ta till sig vårt förslag att göra en ordentlig
            analys av hur förändringarna påverkar och hur de fördelningspolitiska
            effekterna ser ut. Vi socialdemokrater vill understryka vikten
            av att stödet går till dem som har de största behoven. Jag är
            förvånad att man inte accepterat att den analysen genomförs.
          </note>
          <note>
            Fru talman! Vårt pensionssystem konstruerades för mer än tio
            år sedan. Nu börjar vi få en allt klarare bild av hur det fungerat
            hittills. Under den tid som gått har flera av de antaganden och
            analyser förändrats som låg till grund för de beslut som fattades.
          </note>
          <note>
            Det är nu dags att vi tar till oss de erfarenheterna så att vi
            framöver kan göra förändringar som behövs för att människor ska
            få de pensioner som har utlovats i pensionssystemet och som människor
            ser fram emot.
          </note>
          <note>
            Jag tänkte här passa på att lyfta fram några orsaker till att
            vi behöver göra förändringar i vårt pensionssystem.
          </note>
          <note>
            För det första har vi i dag en alltför hög arbetslöshet. När
            grunderna i vårt pensionssystem fastslogs hade vi en arbetslöshet
            på 45 procent. I dag har vi en arbetslöshet på 8 procent. Det
            innebär att inkomsterna till pensionssystemet blir för låga.
          </note>
          <note>
            För det andra har vi en försämrad och förändrad sjukförsäkring.
            Det innebär att det kommer mindre inkomster till pensionerna.
            Det innebär att många sjuka också kommer att få en sämre ålderspension.
            Men även andra inkomster till pensionssystemet minskar. De som
            hamnar med socialt bistånd, försörjningsstöd, tjänar inte in till
            någon ålderspension alls.
          </note>
          <note>
            För det tredje har vi också sedan detta infördes en kraftigt
            försämrad arbetslöshetsförsäkring. Det innebär att arbetslösa
            kommer att få en betydligt sämre ålderspension än det var tänkt.
            Det kommer att bli tydligt den dag de som i dag är arbetslösa
            och sjuka ska ha ut sin ålderspension. Det kommer att synas ordentligt
            i deras pensionsutbetalningar.
          </note>
          <note>
            För det fjärde är en av de större förändringar som skett i sammanhanget
            att pensionärerna ska betala en högre skatt än de som har lön
            på samma nivå. Vi socialdemokrater har satt som vårt mål att återställa
            så att det inte är någon skillnad. Vi kan inte förstå varför vi
            ska vara det enda landet i världen som har en sådan ordning, men
            det kan säkert någon av de borgerliga debattörerna förklara för
            oss som deltar i eller lyssnar på den här debatten. Vad är orsaken
            till att vi ska ha det på det sättet?
          </note>
          <note>
            För det femte: Den mest positiva förändring som har skett av
            förutsättningarna är att allt fler blir allt äldre. Det är mycket
            positivt. Under de senaste tio åren har vi i Sverige blivit två
            år äldre i genomsnitt. Det är naturligtvis en av de frågor som
            påverkar ekonomin och förutsättningarna i pensionssystemet mycket.
          </note>
          <note>
            Fru talman! De utredningar som vi nu har tillsatt kommer att
            genomlysa hela vårt pensionssystem. De kommer att ligga till grund
            för de förändringar som vi behöver göra. Jag är sedan länge övertygad
            om att vi kommer att behöva göra förändringar.
          </note>
          <note>
            I år har inkomstpensionerna höjts med 3,3 procent. År 2013 kommer
            de att höjas med 4,1 procent. Men vad som händer år 2014 vet vi
            inte. Det som oroar mig är de prognoser som pekar på att den så
            kallade bromsen kommer att slå till igen år 2014.
          </note>
          <note>
            Min fråga till de borgerliga meddebattörerna blir därför: Skulle
            det inte vara möjligt med en skattesänkning för pensionärerna
            år 2014, för att börja jämna ut den skillnad som finns?
          </note>
          <note>
            När det gäller förändringar i pensionssystemet tror jag att det
            blir nödvändigt att göra flera olika förändringar. Jag tror att
            det handlar om premiepensionssystemet, avgifternas storlek, taket
            i pensionssystemet och även olika åldersgränser. I dag är det
            för tidigt att komma med konkreta förslag, men jag hoppas att
            de tillsatta utredningarna kommer att ge svar på många av de frågor
            som vi har när det gäller pensionerna i framtiden.
          </note>
          <note>
            Fru talman! Naturligtvis står jag bakom alla våra reservationer
            i betänkandet, men jag väljer att yrka bifall bara till reservation
            21.
          </note>
          <note type="speaker">
            Anf. 80 GUNVOR G ERICSON (MP):
          </note>
          <note>
            Fru talman! Det är nu 18 år sedan fem partier Socialdemokraterna,
            Moderaterna, Folkpartiet, Centerpartiet och Kristdemokraterna
            våren 1994 kom överens om ett nytt pensionssystem. Det infördes
            successivt under ett antal år med en genomförandegrupp av politiker
            från de fem partierna.
          </note>
          <note>
            Det är nu mer än tio år sedan det systemet trädde i kraft. Genomförandegruppen
            har upphört, och regeringen har i stället tillsatt en kontrollgrupp
            med representanter för de fem partierna, där Kurt Kvarnström från
            Socialdemokraterna, som vi nyss hörde, ingår. Den gruppen kallas
            den parlamentariska pensionsgruppen, trots att bara fem av riksdagens
            åtta partier ingår.
          </note>
          <note>
            Miljöpartiet satt inte i riksdagen när beslutet om nytt pensionssystem
            togs våren 1994. Men som tredje största parti i Sveriges riksdag
            begärde vi i somras inträde i pensionsgruppen. En begäran skickades
            till socialförsäkringsministern, som är ordförande i gruppen.
            Det är synd att ministern nu har lämnat kammaren och inte är kvar
            i den här debatten. Även om det var bra att han var med i debatten
            om utgiftsområde 10 hade det varit mycket välkommet om ministern
            hade deltagit också i den här debatten, eftersom ministern faktiskt
            är ordförande i genomförandegruppen.
          </note>
          <note>
            Pensionssystemet är en viktig ekonomisk faktor i samhällsekonomin
            och ett system som påverkar människor under lång tid. Det är därför
            bra att det finns en stor parlamentarisk samsyn om hur pensionssystemet
            ska utformas. Då blir det bekymmersamt när debatten förs mellan
            bara de fem ursprungliga partierna.
          </note>
          <note>
            Någon stor utredning för att följa upp pensionsreformen och dess
            effekter har tyvärr inte gjorts. Den så kallade bromsen kan slå
            till igen, det vill säga att pensionerna minskas när ekonomin
            inte riktigt går som man hade tänkt sig, när Sverige inte går
            så bra att det finns tillräckligt med pengar i systemet.
          </note>
          <note>
            Pensionärsorganisationerna har ansett att det är hög tid för
            en sådan uppföljning. Fem pensionärsorganisationer tillsammans
            skrev en rapport i mars 2011 och lyfte fram problemen med PPM-systemet,
            alltså premiepensionssystemet, med alla de olika fonder som vi
            kan välja mellan. De skrev till och med att de ville att PPM-systemet
            skulle skrotas.
          </note>
          <note>
            Så långt går inte Miljöpartiet, men vi säger att det behövs en
            översyn av pensionssystemet och PPM-fonderna. Vi anser att en
            översyn av pensionssystemets effekter både finansiellt och för
            samhällsekonomin behöver göras men också av hur systemet har fallit
            ut för olika grupper. Pensionssystemet kan inte kompensera för
            det ojämställda arbetsliv som vi har i dag.
          </note>
          <note>
            Vi behöver göra en översyn som innefattar en analys av hur pengarnas
            placering påverkar hållbar utveckling ekologiskt, socialt och
            ekonomiskt. Det gäller inte bara här i Sverige och vad vi tror
            att vi påverkar i denna kammare. Pensionspengarna påverkar även
            den globala utvecklingen. I en sådan utredning skulle några centrala
            aspekter vara jämställdhetseffekter och socioekonomiska effekter.
          </note>
          <note>
            Som jag sade kan pensionssystemet inte kompensera för en strukturell
            lönediskriminering på arbetsmarknaden. Men i det nya systemet
            med livsinkomst blir det tydligt att lägre lön ger lägre pension.
            I dag är 81 procent av dem som har garantipension kvinnor. Systemet
            innebär att det blir viktigare att undvika deltidsarbete och att
            fördela föräldraledigheten lika för att få så bra pension som
            möjligt i det allmänna systemet. Det borde vi prata mer om, så
            att det blir uppenbart för alla och envar att man bör dela föräldraledigheten
            lika.
          </note>
          <note>
            Så till den automatiska balanseringen, bromsen. Ja, pensionssystemet
            har en broms som slår till i dåliga tider. Då betyder det mindre
            pengar i plånboken för pensionärerna och att en del av den intjänade
            pensionen försvinner för den som ännu inte har gått i pension.
            Från början sades det att bromsen nog aldrig skulle behöva användas,
            men nu verkar den ha blivit regel snarare än undantag. Den slog
            till både 2010 och 2011, och enligt Pensionsmyndighetens prognos
            kommer den att påverka pensionerna negativt igen år 2014.
          </note>
          <note>
            Bo Könberg, som brukar kallas det nya systemets arkitekt, skrev
            i en debattartikel i Svenska Dagbladet 1998 om premiepensionsdelen
            att vid en hygglig avkastning kommer förstås denna del att svara
            för avsevärt mer än 1/7 av den slutliga pensionen.
          </note>
          <note>
            Men faktum är att det är få människor som aktivt agerar för att
            få bättre avkastning på sina placeringar. Närmare hälften av spararna
            på Fondtorget har aldrig bytt fonder. Den gruppen av sparare har
            följaktligen aldrig aktivt ändrat sin portföljsammansättning för
            att exempelvis återbalansera risknivån till den en gång valda
            nivån. Det borde få er på den borgerliga kanten som verkligen
            drev på för det här systemet att fundera. Ska det se ut som det
            gör, eller ska vi kanske göra förändringar?
          </note>
          <note>
            Utöver att den här översynen görs vill vi i Miljöpartiet bidra
            till diskussionen om flexibel pensionsålder, där det pågår en
            utredning just nu. Vi vill att arbetsmiljöaspekter beaktas och
            att arbetsplatser anpassas så att fler kan jobba kvar så länge
            de önskar i stället för att tvingas ta pension för att kroppen
            tar stryk eller för att arbetsplatsen inte längre tar till vara
            äldres kompetens.
          </note>
          <note>
            Det är angeläget att fler människor kan ha ett reellt val när
            de vill ta ut sin pension. Pensionssystemet måste bygga på långsiktighet.
            Därför bör dessa centrala frågor diskuteras i en bredare parlamentarisk
            grupp än den fempartisammansättning som finns i dag.
          </note>
          <note>
            Vi deltar gärna i att utveckla pensionssystemet och göra det
            mer hållbart finansiellt, så att kostnader inte vältras över på
            kommande generationer och så att inte heller människor i andra
            länder får lida på grund av att svenska pensionsfonder placerar
            på ett sådant sätt att människor drabbas av miljöförstöring. Det
            finns exempel som har lyfts fram i Latinamerika där svenska pensionspengar
            tyvärr har gjort att människor har berövats sitt färska dricksvatten
            och att gruvbrytning har gjorts på ett sådant sätt att människor
            inte kan bo kvar i sina byar.
          </note>
          <note>
            Vi behöver se över pensionssystemet. Vi behöver se över de etiska
            och miljömässiga riktlinjer som finns för de fonder som ska placera
            pengarna. Sådant skulle vi kunna prata om.
          </note>
          <note>
            Ett pensionssystem ska vara långsiktigt och bygga på en inkomstbortfallsprincip
            men också ge social trygghet även för dem som inte har kunnat
            nå ett stabilt arbetsliv med tillräcklig inkomst. Det är en välfärdsfråga
            och också en ideologisk fråga om vilket samhälle vi vill ha.
          </note>
          <note type="speaker">
            Anf. 81 KURT KVARNSTRÖM (S) replik:
          </note>
          <note>
            Fru talman! Det är alltid intressant att diskutera pensionsfrågor.
            Jag tänker inte svara för ministerns ställningstagande här.
          </note>
          <note>
            Den uppgift som pensionsgruppen har är, som det heter, att vårda
            pensionsöverenskommelsen. Det är ingen parlamentarisk pensionsgrupp,
            utan den heter bara pensionsgruppen. Samma roll hade genomförandegruppen.
          </note>
          <note>
            Det vi i dag har gjort är faktiskt att tillsätta det Gunvor G
            Ericson efterlyser, nämligen ett antal utredningar som ska ge
            svar på många av de här frågorna. De kommer i ganska rask takt
            AP-fondsutredningen är redan ute på remiss, och det kommer naturligtvis
            också de andra delarna att vara, så att vi får en bred dialog
            om det behov av förändringar som kommer framöver.
          </note>
          <note>
            Alla är vi nog förfärade över den broms i pensionssystemet som
            slog till. Trots alla beräkningar och alla de 70 modeller man
            hade jobbat med när man tittade på detta, varav ingen modell innehöll
            en broms, har detta inträffat. Det är bevis för att de antaganden
            som fanns från början inte har uppfyllts.
          </note>
          <note>
            Jag nämnde också några förändringar som har skett, och det går
            att göra förändringar i systemet. Precis som Gunvor G Ericson
            tar upp finns det ett antal andra saker också. Det är viktigt
            att belysa det som du tar upp, och jag skulle gärna vilja få ytterligare
            synpunkter på detta med arbetslivets förutsättningar. Vi har varit
            väldigt måna om att också lyfta in de frågorna i utredningarna.
          </note>
          <note>
            Jag vill gärna höra hur du ser på de frågorna fortsättningsvis.
            Heltid är en rättighet och deltid är en möjlighet. Det är en viktig
            utgångspunkt i arbetet med de här frågorna. Men gruppens uppgift
            är alltså att på regeringens uppdrag komma med förslag, och det
            är regeringen som ytterst tillsätter utredningarna och sänder
            ut remisser på det här området.
          </note>
          <note type="speaker">
            Anf. 82 GUNVOR G ERICSON (MP) replik:
          </note>
          <note>
            Fru talman! Tack, Kurt Kvarnström, för möjligheten att utveckla
            Miljöpartiets syn på pensionsfrågorna!
          </note>
          <note>
            Trots allt har regeringen begärt utredningen, men resultatet
            av utredningarna kommer att levereras till regeringen och till
            gruppen. Det innebär att de partier som inte är med Sveriges tredje
            största riksdagsparti är inte med i gruppen inte har samma insyn
            i det ni diskuterar.
          </note>
          <note>
            Från Miljöpartiets sida anser vi också att arbetslivet är A och
            O för att man ska kunna ha frihet för människor att kunna välja
            när de vill gå i pension. Man ska inte tvingas ta pension vid
            62 års ålder för att man är utsliten och inte orkar jobba längre
            när inte sjukförsäkringen täcker upp.
          </note>
          <note>
            Vi deltar som sagt var gärna i de diskussioner som finns framöver
            om hur vi tillsammans kan förbättra möjligheterna att stanna kvar
            i arbetslivet. Rätten till heltid är en viktig fråga i detta sammanhang.
            Man ska inte tvingas till deltidsarbete. Men vi måste också fundera
            över vad heltid innebär. Är det en naturlag i alla branscher?
            Man kanske i stället ska ha en mer flexibel arbetstidsförläggning,
            så att man orkar.
          </note>
          <note>
            Tyvärr har krav på heltid ibland inneburit försämrade arbetstider,
            och det är inte en positiv utveckling. Vi vill se en rätt till
            heltid men också en arbetstidsförläggning som inte tvingar människor
            till delade turer eller sämre helgtjänstgöring. Jag delar Kurt
            Kvarnströms uppfattning att arbetslivet är nyckeln till en flexibel
            pensionsålder.
          </note>
          <note type="speaker">
            Anf. 83 KURT KVARNSTRÖM (S) replik:
          </note>
          <note>
            Fru talman! För mig och Socialdemokraterna är det viktigt att
            pensionsfrågorna inte bara blir frågor för de politiska partierna.
            Jag vill understryka vikten av att arbetsmarknadens parter också
            kommer att vara en viktig del i den fortsatta diskussionen. De
            utredningar som kommer med underlag i detta kommer att vara öppna
            för alla. Vi alla kommer att ha detta underlag för att ta ställning
            i de här frågorna.
          </note>
          <note>
            Sedan kommer vi säkert att mötas i olika former, kanske inte
            formellt i pensionsgruppen, men vi kommer att mötas på olika sätt
            i diskussionen. Ytterst kommer debatten att äga rum här i kammaren,
            och det är här besluten kommer att fattas.
          </note>
          <note>
            Jag hoppas att Gunvor G Ericson och Miljöpartiet deltar aktivt
            i den här frågan framöver också. Pensionsfrågan är inte isolerad
            i det samhälle vi lever i, utan den är en viktig del i och med
            att vi blir så många äldre successivt. Men det är en oerhört viktig
            del i hela samhällsekonomin med möjligheten att försörja sig och
            att leva ett bra liv. Jag ser fram emot att delta brett i många
            diskussioner också utanför pensionsgruppen. Förändringen på arbetsmarknaden
            är en viktig förutsättning för att detta med pensionerna ska bli
            på ett rimligt sätt i framtiden.
          </note>
          <note>
            Det som oroar mig mest i dag är utvecklingen på arbetsmarknaden.
            Det är många grupper som i framtiden kommer att ha dåliga pensioner.
            Det oroar mig allra mest, och jag skulle gärna vilja höra Gunvor
            G Ericsons kommentar. Hur ser du på hur pensionerna kommer att
            utvecklas för de människorna i framtiden?
          </note>
          <note type="speaker">
            Anf. 84 GUNVOR G ERICSON (MP) replik:
          </note>
          <note>
            Fru talman! Den fråga Kurt Kvarnström ställer nu är väldigt stor
            och handlar i grunden om hela arbetsmarknadspolitiken och utbildningspolitiken.
            Att människor ska kunna få en chans att få utbildning och också
            komma in i arbete löser vi inte inom pensionssystemets ramar.
            Det behövs åtgärder på många olika politikområden för att människor
            ska kunna ha en tillräcklig försörjning och för att vi ska kunna
            få finansiering för pensionssystemet.
          </note>
          <note>
            Som jag sade tidigare kommer Miljöpartiet att bidra konstruktivt
            i diskussionerna om en fortsatt utveckling av pensionssystemet.
            Jag ser fram emot de fortsatta diskussionerna.
          </note>
          <note type="speaker">
            Anf. 85 DAVID LÅNG (SD):
          </note>
          <note>
            Fru talman! Sverigedemokraternas syn på nationell gemenskap inkluderar
            även en gemenskap mellan generationer. Den äldre generationen
            utvecklade samhället från vad det en gång var till vad det är
            i dag. Även om jag har starka synpunkter på hur vår generation
            väljer att förvalta sitt arv måste jag ändå tillstå att vårt samhälle
            i dag fortfarande har goda grundförutsättningar. Sedan är det
            upp till oss och kommande generationer att visa oss värdiga detta
            arv.
          </note>
          <note>
            Ett sätt att visa oss värdiga är att se till att äldre svenskar
            kan leva i trygghet i ett samhälle som möjliggör ett aktivt och
            stimulerande liv för den som har hälsan och som kan ge service
            och vård till dem som har behov.
          </note>
          <note>
            I dag ser den ekonomiska situationen väldigt olika ut för olika
            pensionärer. En del har kunnat dra sig tillbaka från ett långt
            arbetsliv med förmånliga villkor. Men det finns fortfarande de
            som lever i utsatthet och otrygghet och med en mycket knaper ekonomi.
            I dag finns närmare 700 000 svenska garantipensionärer som inte
            sällan har små marginaler.
          </note>
          <note>
            Sverigedemokraterna har därför presenterat en rad förslag för
            att förbättra tillvaron för många äldre. Och för att våra satsningar
            ska nå dem som har det relativt sämst ställt väljer vi, utöver
            sänkta skatter för samtliga pensionärer, även att förstärka garantipensionerna.
            En ogift garantipensionär med full garantipension får därmed en
            ökad pension med motsvarande 793 kronor per månad redan från första
            budgetåret. Effekten för en helt genomsnittlig garantipensionär
            blir en ökning av den månatliga disponibla nettoinkomsten med
            303 kronor. Detta kan jämföras med regeringen, som sänkte skatten
            motsvarande 50 kronor i månaden i sin budgetproposition.
          </note>
          <note>
            Sammanlagt ökar vi anslaget till utgiftsområde 11, Ekonomisk
            trygghet vid ålderdom, med 4 miljarder kronor. Där, fru talman,
            är Sverigedemokraterna i särklass i Sveriges riksdag. Socialdemokraterna
            och Miljöpartiet skjuter inte till några medel utöver regeringens
            förslag, och Vänsterpartiet ökar med en fjärdedel av vad vi gör.
          </note>
          <note>
            Därutöver, som jag nyss antydde, minskar vi skillnaden i beskattning
            mellan pensionärer och arbetande. Det hör visserligen inte till
            utgiftsområde 11, men jag vill trots det passa på att nämna att
            vi höjer grundavdraget för pensionärer över 65 år, så att en genomsnittlig
            pensionär får ytterligare ca 300 kronor mer per månad.
          </note>
          <note>
            Som många ledamöter tidigare har nämnt i den här talarstolen
            är pension att betrakta som uppskjuten lön och bör därför beskattas
            som lön. Vår ambition är att kraftigt reducera skatteskillnaden
            mellan inkomstslagen tjänst och pension till 2016 genom en successiv
            höjning av det förhöjda grundavdraget för pensionärer över 65
            år.
          </note>
          <note>
            Under en fyraårsperiod ska en genomsnittlig pensionär få sin
            skatt sänkt med motsvarande 13 800 kronor. Det kan också bedömas
            leda till en ökad konsumtion bland landets pensionärer och kan
            därmed få dynamiska effekter genom att även sysselsättning påverkas
            i positiv riktning.
          </note>
          <note>
            Vi gör även satsningar på förbättrad livskvalitet, som trygghetsboenden
            och en matreform. Vi har riktade insatser för att motverka brott
            mot äldre med mera. Men, som sagt, i just utgiftsområde 11 föreslår
            Sverigedemokraterna en höjd garantipension till en kostnad av
            4 miljarder kronor. Om det antogs av riksdagen skulle det märkas
            för de pensionärer som har låga pensioner.
          </note>
          <note>
            Med det kan jag säga att vi i Sverigedemokraterna står bakom
            vårt särskilda yttrande som vi har i betänkandet.
          </note>
          <note type="speaker">
            Anf. 86 WIWI-ANNE JOHANSSON (V):
          </note>
          <note>
            Fru talman! Ny hård politisk dragkamp om pensionerna, PPM-system
            i gungning, Obefogad kritik av PPM-pensionen det är bara några
            intressanta rubriker. Det här var taget från Svenska Dagbladet,
            som på senare tid har engagerat sig i debatten om vårt fantastiska
            pensionssystem. Det är ett pensionssystem som med ojämna mellanrum,
            får man väl lov att säga, minskar med kronor och ören för dem
            som är pensionerade men som system betraktat sägs vara stabilt.
          </note>
          <note>
            Jag skulle vilja säga att det som är bra är att det har kommit
            upp många diskussioner. Tidigare var det mest pensionärsorganisationerna
            och de som var pensionärer som var förtvivlade över det här pensionssystemet.
            Det som är intressant under de senaste åren är att allt fler andra
            också engagerar sig, även ekonomer, som ju är de som har skrivit
            de här artiklarna.
          </note>
          <note>
            Jag tycker att det i alla fall är ett gott tecken att fler och
            fler intresserar sig för hur vi ska få ett pensionssystem som
            verkligen håller, inte bara för sin egen skull utan för dem som
            i dag och dem som i framtiden ska få sin försörjning av pensionssystemet.
            Därför tycker jag också att det är väldigt välkommet att Socialdemokraterna
            nu har börjat hacka hål i pensionsbunkern från insidan.
          </note>
          <note>
            Det uttrycket har jag lånat av Svenska Dagbladets Joel Dahlberg
            som skrivit boken Pensionsbluffen och som senast för någon vecka
            sedan skrev en artikel med just rubriken Ny hård politisk dragkamp
            om pensionerna.
          </note>
          <note>
            Joel Dahlberg liknar det nya pensionssystemet vid ett sätt för
            riksdagen att bygga just en pansarförsedd bunker kring hela pensionsfrågan.
            I den här bunkern sitter allianspartierna tillsammans med Socialdemokraterna.
            Hackandet från insidan är hans syftning på Tomas Eneroths utspel,
            att man kanske ändå skulle kunna minska omfattningen i premiepensionen
            till förmån för inkomstpensionen.
          </note>
          <note>
            Fru talman! Vänsterpartiet ser väldigt gärna att hela bunkern
            krackelerar till förmån för en ordentlig parlamentarisk utredning
            för att komma fram till ett verkligt hållbart pensionssystem som
            är hållbart för pensionärerna, för det är det inte i dag. Och
            alla vill inte byta fonder och placera pensionspengar stup i kvarten.
          </note>
          <note>
            De som arbetar hårt i krävande jobb, som sliter ut kroppen, i
            byggsvängen, eller de som lyfter gamla och sjuka eller kanske
            jobbar med sådant som är psykiskt tufft inom vården kanske till
            exempel inte har tänkt sig att ägna fritiden åt att jobba med
            fonder, aktier och fondmäklare och ha sådant för sig.
          </note>
          <note>
            Sanningen är faktiskt att det inte heller är så många andra som
            har tänkt göra det eller som har gjort det. Det verkar som att
            det är mäklarna som gör jobbet. Det är de som tjänar pengarna
            på våra framtida pensioner.
          </note>
          <note>
            De som har varit sjuka i långa perioder eller som stannat hemma
            när ungarna var små och som nu är pensionärer måste fortsätta
            att överleva på små marginaler, suga på ramarna. Många har kanske
            haft ett jobb på deltid. Men någon större inkomst och så många
            pensionspoäng blev det inte. Det finns helt enkelt inte så mycket
            att flytta.
          </note>
          <note>
            I dag kunde vi se vilka som har det allra sämst. SE-bankens välfärdsekonom
            visade att det är de skilda 6569-åriga kvinnorna som har det allra
            sämst. De har det jättetufft i dag.
          </note>
          <note>
            En garantipension är förstås inte så mycket att hänga i granen
            när kostnaderna för läkemedel, mat och hyra måste betalas. Och
            drygt 80 procent av dem som får garantipension är kvinnor.
          </note>
          <note>
            Fru talman! Vänsterpartiet vill se ett pensionssystem som så
            gott som möjligt utjämnar skillnaderna mellan dem som har varit
            arbetslösa, fött barn, haft otrygga visstidsanställningar och
            varit sjuka och dem som har haft bättre förutsättningar i livet.
            Det kan inte vara allt sämre ersättningar i trygghetssystemen
            som dålig a-kassa och allt sämre sjukersättningar som ska ligga
            till grund för pensionens storlek. Det tycker i alla fall inte
            vi i Vänsterpartiet.
          </note>
          <note>
            Fru talman! Vi har alla, som sagt, blivit någon sorts handlare
            på börsen. Några av oss som fortfarande vägrar hoppas att vi ska
            klara oss i alla fall. Och vad hände med oss som inte bytte fonder?
            Vi blev placerade i högriskfond. Det är lite knepigt, kan man
            lugnt säga. Det har vi verkligen inte bett om.
          </note>
          <note>
            Men andra, de som har pengar, har också råd att ha privata pensionsförsäkringar.
            Då har vi ytterligare nya och större klyftor i samhället, för
            alla kan inte göra det. För de andra ser det inte så muntert ut.
          </note>
          <note>
            Det är också så att de ekonomiska riskerna i det nya pensionssystemet
            faktiskt har överförts från staten, det vill säga från vårt gemensamma
            ansvar, till ett ansvar för de enskilda pensionärerna. Vi menar
            att ett sådant pensionssystem måste ändras i grunden.
          </note>
          <note>
            Det är vi tillsammans, staten och samhället, som måste ta de
            ekonomiska riskerna, inte enskilda pensionärer.
          </note>
          <note>
            Den automatiska bromsen, som slår till när pensionssystemet är
            underfinansierat och börsen faller och som därmed sänker pensionerna,
            måste bort. Bromsen har slagit till en gång. Då sänktes pensionen
            med i storleksordningen 7 procent. Vi har hört att det har ökat
            med någonstans runt 3 procent. Prognosen är att det ska göra det
            nästa år också. Då är vi tillbaka på summa 0 i ökning för pensionärerna
            medan andra har fått stora skattesänkningar. Och prognosen säger
            att det är sannolikt att bromsen slår till igen 2014.
          </note>
          <note>
            Visserligen är det historia. Det var ju 1994 och därmed ganska
            länge sedan nu som man fattade besluten. Det är klart att ingen
            i sin vildaste fantasi kunde tänka sig att vi skulle ha en massarbetslöshet
            på 8 procent.
          </note>
          <note>
            Mycket har alltså hänt sedan dess, och därför tycker jag att
            det är på tiden att vi utreder pensionssystemet på nytt. Det är
            för mycket lappa och laga.
          </note>
          <note>
            De stora förlorarna är som sagt LO-arbetare och kvinnor som grupp.
            Den som tvingas till arbetslöshet eller sjukskrivning under delar
            av sitt yrkesliv drabbas direkt genom sänkt pension. Vi pratar
            om livsinkomsten. Det slår extra hårt. Vi vet också att arbetslöshet
            och sjukskrivning är vanligare bland LO-kollektivets medlemmar
            än i andra grupper.
          </note>
          <note>
            Systemets syfte sägs vara att motivera arbetstagare att skaffa
            sig högre pension genom att jobba längre. Vi blir ju också allt
            äldre. Men det är stora grupper, ofta dubbelarbetande, som har
            jobb som sliter ut kropp och själ till låga löner, och de har
            inte en chans att jobba längre än till 65 år. De får vara väldigt
            glada om man kan jobba till nuvarande fiktiva pensionsåldern som
            är 65 år.
          </note>
          <note>
            Det gör att möjligheten för till exempel en metallarbetare eller
            en undersköterska att höja pensionen genom ytterligare ett antal
            år i yrkeslivet bara är teoretisk. Hela systemet blir cyniskt
            om det bygger på det.
          </note>
          <note>
            Vi vet också att kvinnor utför mer obetalt arbete, oftare tvingas
            till deltid och även betalar sin egen arbetstidsförkortning med
            lägre lön och sedan lägre pension. Den diskriminering som drabbar
            kvinnor som grupp på arbetsmarknaden fortsätter alltså med lägre
            pension, eftersom konstruktionen har anpassats efter hur det manliga
            arbetslivsmönstret ser ut i dag.
          </note>
          <note>
            Fru talman! Pensionssystemet måste bli stabilt och förutsägbart
            för dagens och kommande pensionärer, inte för systemet i sig.
            Pensionerna måste följa löntagarnas löneutveckling i stället för
            börsutvecklingen. Pensionssystemet ska garantera att även de som
            har tunga och slitsamma arbeten får en anständig pension och att
            kvinnor inte missgynnas.
          </note>
          <note>
            Vi tror, som sagt, var inte på nya, fiffiga fonder eller andra
            system som urholkar de pengar vi har avsatt i pensioner och som
            inte gör pensionärerna rikare utan bara fondmäklarna.
          </note>
          <note>
            Därför är det dags att krypa fram ur bunkern och ta pensionssystemet
            ut i ljuset för en verklig parlamentarisk utredning. Jag är väl
            medveten om att vi får en viss insyn genom de utredningar som
            pensionsgruppen i dag ger, men det är inte samma sak som att vara
            med i en parlamentarisk utredning. Därför tycker vi att vi behöver
            tillsätta en verklig parlamentarisk utredning. Jag yrkar därför
            bifall till reservationerna 22 och 23.
          </note>
          <note type="speaker">
            Anf. 87 LARS-ARNE STAXÄNG (M):
          </note>
          <note>
            Fru talman! Det är oro ute i världen. I Europa, USA och många
            andra stater finns det en betydande ängslan för att de ekonomiska
            obalanserna ska medföra en nedgång i världsekonomin. Detta kommer
            i så fall att påverka Sverige med stor kraft eftersom vi är så
            exportberoende, även om vi hittills har klarat oss riktigt, riktigt
            bra.
          </note>
          <note>
            Varför säger jag detta när vi ska prata om pensioner och andra
            äldreförsörjningsstöd? Jo, det hör ihop. Vårt nuvarande pensionssystem
            är starkt bundet till ekonomin och till dem som arbetar i Sverige.
            Tidigare hade vi ett ATP-system som varken var kopplat till tillväxten,
            livslängden eller arbete. Det var också förmånsbestämt, och alla
            dessa saker gjorde att systemet imploderade inifrån. Det kan vara
            bra att ha i minnet när nu Vänsterpartiet pläderar för att införa
            något liknande system igen.
          </note>
          <note>
            Ute i Europa har många länder kvar denna typ av pensionssystem.
            Men eftersom de förmånsbestämda systemen sällan följer den ekonomiska
            utvecklingen kan det bli kraftiga obalanser för ett land om den
            ekonomiska utvecklingen och demografin går fel. Det är i det läget
            ett flertal länder i Europa nu befinner sig, och det kan innebära
            en allvarlig störning för hela den europeiska utvecklingen.
          </note>
          <note>
            Sveriges första pensionssystem, folkpensionen, kom 1913. Modellen
            var enkel. Man fick ett litet belopp som var lika för alla när
            man fyllde 67 år. I slutet av 1950-talet kom en stor förändring
            av pensionssystemet då ATP infördes. Det var ett skifte på det
            sättet att man nu fick en inkomstrelaterad pension utefter vad
            man tjänade, upp till ett visst tak. Pensionsåldern var fortfarande
            67 år. Den sänktes först 1976 till nuvarande 65 år.
          </note>
          <note>
            Efter flera utredningar kom en stor majoritet i Sveriges riksdag
            på 1990-talet fram till att man måste göra om pensionssystemet
            om det skulle hålla i framtiden. Den så kallade fempartigruppen
            låg bakom förslaget till det system vi nu har.
          </note>
          <note>
            Detta nya system som infördes i början av 2000-talet är mycket
            mer kopplat till just arbete, precis som den gamle utredaren Olof
            A. Åkessons pensionsutredning från 1955 var innan man började
            mixtra med olika kompromisser inför ATP. Man tjänar in sina pensionspoäng
            krona för krona. Dessutom finns det heller ingen undre eller övre
            gräns för hur många år som man kan tjäna in en bättre pension.
          </note>
          <note>
            En sak måste dock poängteras. Det har sagts förr, och jag säger
            det än en gång eftersom så många fortfarande inte har klart för
            sig hur pensionssystemet är konstruerat, nämligen att dagens arbetstagare
            genom pensionsavgifter betalar dagens pensioner och att framtidens
            arbetstagare betalar framtidens pensioner. Det är det vi kallar
            ett generationskontrakt. Vi förutsätter, även om vi inte vet,
            att våra barn och barnbarn kommer att betala in pensionsavgifter
            till oss när vi går i pension. Sedan kan man i teorin eller moraliskt,
            som många gör, kalla detta för uppskjuten lön, men det är inte
            så det fungerar i verkligheten i pensionssystemet.
          </note>
          <note>
            Det är alltför många som fortfarande tror att deras pensionsavgifter
            har betalats in i några AP-fonder och att pengarna ligger där
            och väntar på dem där tills de går i pension. Ibland har både
            pensionärsorganisationer och politiska partier, medvetet eller
            omedvetet, hjälpt till att sprida den desinformationen.
          </note>
          <note>
            Dessa AP-fonder, eller buffertfonder som de också kallas, är
            bara en liten del av den totala pensionsskulden till Sveriges
            befolkning. Ca 12 procent av den totala skulden ligger i dessa
            fonder. Deras uppgift är att mildra och utjämna skillnader mellan
            generationer och konjunkturer.
          </note>
          <note>
            Fru talman! Om vi ska få respekt av kommande generationer för
            att betala in pensionsavgifter till våra löften om pensioner är
            det synnerligen viktigt att varje generation betalar för sig och
            inte vältrar över skuldbördor på kommande arbetstagare utan att
            det upplevs som ett rättvist system. Det gäller både avgifter
            till pensionssystemet och kommande pensionsåldrar men också ändringar
            i exempelvis premiepensionssystemet.
          </note>
          <note>
            Jag säger detta eftersom det finns starka signaler om att ändra
            och förminska premiepensionssystemet. Det kommer från både pensionärsorganisationer,
            politiska partier och andra debattörer. Det är lätt att se att
            detta skulle stärka nuvarande pensionsutbetalningar och minska
            risken för att bromsen skulle slå till. Därför är det förmodligen
            lätt att ta till ett sådant beslut om man ser kortsiktigt och
            inte tänker riktigt färdigt vad gäller kommande generationer.
          </note>
          <note>
            Men premiepensionen infördes inte bara av valfrihetsskäl. Den
            skulle också dela upp riskerna för arbetskontraktet mellan generationerna
            och tillföra pensionstillgångar till det finansiella systemet.
            Även om det varit en mycket dålig avkastning på kapital på 2000-talet
            är pensionssparande betydligt mer långsiktigt än så. Erfarenheter
            från hela 1900-talet visar att avkastningen från denna art av
            sparande totalt ger mycket mer än insatsen. De uträkningar som
            tidigare gjorts är att den framtida pensionen från premiepensionen
            mycket väl kan bli 1520 procent av en insats från 1314. För er
            som läser Svenska Dagbladet togs denna frågeställning upp på ett
            bra sätt av finansanalytikern Peter Malmqvist i en debattartikel
            i går. Vi riskerar att sänka pensionerna för våra barn och barnbarn.
          </note>
          <note>
            Då kommer vi in på en annan angelägen fråga. Även om vårt pensionssystem
            är så konstruerat att det håller för olika obalanser behöver det
            förstärkas för att inte riskera att hamna i balanseringar vid
            vanliga ekonomiska tillbakagångar. Kurt Kvarnström har varit inne
            på detta.
          </note>
          <note>
            Det är därför som regeringen och pensionsgruppen tillsatt ett
            antal utredningar som alla på olika sätt ska stärka, klargöra
            och förenkla pensionssystemet. Vi har ett antal faktorer som vi
            har att ta hänsyn till. Det kommer att bli många färre som arbetar
            i framtiden i förhållande till de som är pensionärer. Pensionen
            ska räcka längre eftersom vi blir allt äldre. Vi måste öka tillgångssidan
            i pensionssystemet. Därför har pensionsgruppen ett antal utmaningar
            framåt i tiden när det gäller hur vi ska förvalta och stärka systemet.
          </note>
          <note>
            Fru talman! Det är alltså viktigt att poängtera att det bara
            finns en sak som kan betala pensioner och ge systemet stabilitet
            under överskådlig tid, nämligen arbete, arbete och åter arbete.
            Det är just därför som alliansregeringen benhårt i alla lägen
            prioriterar och stimulerar arbete och återgång till arbete.
          </note>
          <note>
            Vi ska också veta att många länder är mycket nyfikna på vårt
            system. Det är ju som bekant alldeles nödvändigt i många länder,
            inte minst i vårt närområde Europa, eftersom många har just dessa
            undermåliga pensionssystem som kommer att gå under. EU-kommissionen
            har tagit upp den här viktiga frågan för hela samarbetet i Europa.
          </note>
          <note>
            Dessutom blir vi allt äldre i västvärlden. Medelåldern har ökat
            fem år i Sverige sedan 1930-talet. Medelåldern beräknas dessutom
            öka fem till sju år fram till 2060. Detta sker på samma gång som
            vi faktiskt har sänkt pensionsåldern sedan starten.
          </note>
          <note>
            Vårt svenska pensionssystem tål och är konstruerat för den här
            typen av förändringar, men pensionsnivån riskerar att bli alltför
            låg för många. Därför har vi utmaningar att lösa när det gäller
            frågor om en högre pensionsålder för utträdet från arbetsmarknaden.
          </note>
          <note>
            Men det är, som har sagts tidigare, också viktigt att vi gör
            detta utan att det drabbar de människor som av olika skäl inte
            orkar eller kan fortsätta till en högre pensionsålder. Vi måste
            därför i framtiden få till ett mer flexibelt system för från vilken
            ålder man inträder som pensionär på heltid.
          </note>
          <note>
            Fru talman! Vi har en stabil majoritet för vårt svenska pensionssystem.
            Det är fem partier över blockgränserna som har tagit sitt ansvar
            för att Sverige har fått ett pensionssystem som ska klara olika
            påfrestningar, allt från demografi, ökningar av medelåldern och
            kraftiga konjunkturväxlingar.
          </note>
          <note>
            Då kommer min första fråga till de rödgröna partierna, i första
            hand Vänstern. Ni har sedan det nya pensionssystemet infördes,
            även i dag, kritiserat detta och ofta sagt att man borde införa
            ett helt nytt system. Ni klagar även på nivåerna i pensionssystemet
            och vill vad jag förstår ha tillbaka ett förmånsbestämt system
            där man vet vad pensionen blir. Det kan ge mellan 65 och 70 procent
            av slutlönen. Det låter väl bra, om man inte tittar på vilka konsekvenser
            detta skulle få. Det skulle innebära att systemet måste förstärkas
            om vi ska ta med hela befolkningen nu och framåt med flera tusen
            miljarder kronor. Så stora tal är det fråga om. Jag förstår att
            ni har ett välvilligt önsketänkande, men om ni är ett seriöst
            riksdagsparti måste ni väl titta på konsekvenserna av ett sådant
            förslag. Var ska ni ta de här pengarna? Ska skatten höjas till
            åtminstone 5060 procent för vanliga inkomsttagare? Det krävs om
            den ekvationen ska gå jämnt ut.
          </note>
          <note>
            Till Socialdemokraterna: Det är väl bekant att ni har varit kritiska
            till Alliansens jobbskatteavdrag, även om ni har godtagit dem
            efteråt. I er retorik om jobbskatteavdraget har det många gånger
            låtit som om pensionärerna fått höjd skatt jämfört med den tid
            då ni hade makten, inte minst i den debatt många av oss hade med
            PRO i förra veckan. Ni vet mycket väl att det inte är så. Vi har
            sänkt skatten för pensionärer fyra gånger, om vi ska räkna in
            den som kommer den 1 januari, och med hela 13,9 miljarder.
          </note>
          <note>
            Eftersom er skatteutredare Leif Pagrotsky har kommit fram till
            att jobbskatteavdragen ska vara kvar vill jag ställa följande
            fråga: Har ni tänkt utjämna skillnaden mellan pensionärer och
            arbetstagare? I så fall blir det i alla fall inte nästa år, enligt
            ert budgetförslag.
          </note>
          <note>
            Jag skulle också vilja ställa en fråga till Sverigedemokraterna.
            Jag noterar att ni har gjort en kraftig satsning på garantipensionärerna
            i ert budgetförslag. Det låter välvilligt och bra för den här
            gruppen, men har ni verkligen tänkt igenom förslaget fullt ut?
            Alla som sysslar med pensionsfrågorna vet att skillnaden i pension
            och bostadstillägg mellan de som enbart har garantipension, de
            som har blandformen och de som har låg inkomstpension är väldigt
            liten. Då blir min fråga följande: Är det medvetet av er att enbart
            höja för rena garantipensionärerna, möjligtvis för blandgruppen
            och inte ta hänsyn till inkomstpensionärerna? I så fall kan det
            i vissa lägen bli så att man får en högre nettopension som garantipensionär
            än som inkomstpensionär. Det kanske var som den kända strofen:
            Vi tänkte inte på det.
          </note>
          <note>
            Fru talman! Jag kan konstatera att från och med årsskiftet 2013
            kommer pensionsnivåerna att gå upp för alla grupper. Både tilläggs-
            och inkomstpensionen ökar, liksom garantipensionen. Inkomst- och
            tilläggspensionen ökar med hela 4,1 procent. Det ger en ålderspensionär
            som har 12 000 i pension 492 kronor mer i månaden. En pensionär
            som har 15 000 i pension får 615 kronor. Dessutom höjs bostadstillägget
            med 170 kronor i månaden till den utsatta gruppen ensamanstående
            pensionärer.
          </note>
          <note>
            Jag ser också till min glädje att det finns undersökningar som
            visar att våra pensionärer hör till de nöjdaste och lyckligaste
            i Europa och att deras disponibla inkomst faktiskt har ökat i
            Sverige på senare år till skillnad mot nästan alla andra europeiska
            länder.
          </note>
          <note>
            Fru talman! Jag vill med dessa ord yrka bifall till förslaget
            i socialförsäkringsutskottets betänkande 2012/13:SfU1 i dess helhet
            och avslag på motioner och reservationer.
          </note>
          <note>
            Jag skulle vilja avsluta mitt anförande med tre ja: Ja till fortsatt
            stabila statsfinanser, ja till en fortsatt arbetslinje och ja
            till ett fortsatt stabilt och uthålligt pensionssystem.
          </note>
          <note type="speaker">
            Anf. 88 KURT KVARNSTRÖM (S) replik:
          </note>
          <note>
            Fru talman! Jag kan notera att i vårt förslag ligger en skattesänkning
            till pensionärerna på 100 kronor i månaden som ett första steg.
            Men var inte tveksam till det, Lars-Arne Staxäng! Vi har som ambition
            att skillnaden ska jämnas ut.
          </note>
          <note>
            Jag fick inget svar på min fråga hur Alliansen egentligen ser
            på den här skillnaden. Det skulle vara rätt intressant att få
            besked i den frågan. Hittills har det varit icke-besked. Hur stor
            ska den här skillnaden vara? Ska det finnas en skillnad i framtiden?
            Det är mina frågor.
          </note>
          <note>
            När det gäller premiepensionen har vi i grunden i vårt parti
            ett kongressbeslut tillbaka i tiden. Vi tycker att premiepensionen
            skulle vara 2 procent. Här har också skett stora förändringar
            på arbetsmarknaden jämfört med för tio år sedan när grunderna
            för premiepensionen sattes. En allt större andel av pensionen
            kommer på sikt att bestå av avtalade pensioner på arbetsmarknaden.
            Då är frågan: Hur stor andel av våra pensioner ska vi spekulera
            med och hur stor andel ska vi faktiskt ha i det omfördelningssystem
            vi har? Det är den utmaning, den fråga och den förändring som
            har skett som man måste fundera på när det gäller fördelningen.
          </note>
          <note>
            Det som har hänt under de tio år som har gått visar ju att den
            kapitaltillväxt som man från början trodde skulle vara större
            än lönetillväxten inte har varit det. Det finns inget sådant tillskott
            under de tio år som pensionssystemet har varit gällande. Det är
            på det sättet. Men vi vill jämna ut skillnaden.
          </note>
          <note>
            Skillnaden i dag mellan pensionärernas skatteinbetalning och
            löntagarnas på samma nivå handlar om 16 miljarder kronor. Det
            kommer vi att behöva ta i flera steg för att nå ända fram till
            en utjämning. Men svara gärna på min fråga: Finns det utrymme
            för att göra en skattejustering 2014 som jämnar ut den här skillnaden?
          </note>
          <note type="speaker">
            Anf. 89 LARS-ARNE STAXÄNG (M) replik:
          </note>
          <note>
            Fru talman! Det finns absolut ingen anledning att ha en stor
            skillnad mellan pensionärer eller vanliga arbetstagare. När vi
            kom i regeringsställning 2006 var det viktigt att minska marginaleffekterna
            för dem som arbetar. Enligt många av de institut som har räknat
            på detta har det gett 200 000225 000 arbeten.
          </note>
          <note>
            Det här är viktigt eftersom det påverkar pensionerna. Antalet
            människor som arbetar och alla åtgärder för att minska arbetslösheten
            och öka arbetsutbudet tjänar pensionssystemet och pensionärerna
            på.
          </note>
          <note>
            Jag ska försöka svara på Kurt Kvarnströms fråga. Inför 2014 har
            ledande företrädare sagt att om det finns utrymme kommer skatterna
            för pensionärer att sänkas. Men sedan finns det en ekonomisk omvärld,
            och vi kan aldrig säga aldrig i de frågorna.
          </note>
          <note>
            Sedan var Kurt Kvarnström inne på frågan om premiepensionen.
            Jag värnar om premiepensionssystemet. Jag vet att 00-talet var
            ett dåligt decennium. Om vi däremot ser tillbaka på hela 1900-talet
            har aktieutdelning alltid gett mer än andra sparformer. Just därför
            ska vi ha med den delen för att få bra pensioner till våra barn
            och barnbarn i framtiden.
          </note>
          <note type="speaker">
            Anf. 90 KURT KVARNSTRÖM (S) replik:
          </note>
          <note>
            Fru talman! Vi kan prata länge om premiepensionen. En av svårigheterna
            och osäkerheten i systemet är oförutsägbarheten. En hel del av
            de avtalade pensionerna placeras på samma marknad som premiepensionen
            ska placeras på. Det finns ingen politisk garanti för någon av
            oss att pensionen har något värde den dagen man behöver pengarna.
            Hur står sig vår pension i svåra tider? Vi måste fundera över
            hur stor andel av vår pension som ska placeras på marknaden i
            framtiden.
          </note>
          <note>
            Sedan var det frågan om insatserna, det vill säga jobbskatteavdraget
            kontra pensionärerna och att jobbskatteavdraget ska vara viktigt
            för sysselsättningen på arbetsmarknaden. Den effekten kan jag
            inte riktigt se, Lars-Arne Staxäng. Vi hade en arbetslöshet på
            45 procent när jobbskatteavdraget infördes. Nu är den 8 procent.
            Effekterna lyser med sin frånvaro i fråga om att fler ska komma
            i jobb.
          </note>
          <note>
            En annan fråga som oroar mig mycket är vilken pension dessa grupper
            får. De har fått en helt annan situation. Hur kommer deras situation
            att se ut om 3040 år när de ska få ut sin ålderspension? Det oroar
            mig mycket, och det borde oroa Lars-Arne Staxäng också. Hur ser
            det ut med de grupper i dag som faktiskt inte har ett jobb och
            försörjning i än mindre omfattning än när pensionssystemet infördes?
          </note>
          <note>
            Nog finns frågor att ta i när det gäller pensionen och frågor
            som ligger runt omkring pensionssystemet. En sak är klar från
            Socialdemokraternas sida, nämligen att vi ser ingen skillnad i
            att betala skatt som pensionär eller som löntagare. Den skillnaden
            ska vara obefintlig och jämnas ut.
          </note>
          <note type="speaker">
            Anf. 91 LARS-ARNE STAXÄNG (M) replik:
          </note>
          <note>
            Fru talman! Det var en bra beskrivning av premiepensionssystemet
            i går i Svenska Dagbladet. Avsättningarna till premiepensionen
            går in i de ekonomiska fonderna. Jag tänker framför allt på kommande
            generationer. Det är för dem premiepensionen verkligen får en
            effekt. För dem som går i pension nu rör det sig ofta bara om
            några hundringar. Om avsättningarna minskar får det effekt framåt
            för barn och barnbarn.
          </note>
          <note>
            Det viktigaste är att sätta in åtgärder för att minska arbetslösheten.
            Även om arbetslösheten är hög, 8,28,3 procent, ligger vi i det
            lägre skiktet i Europa. Vi ligger under medelvärdet, även om det
            finns stater som ligger ännu lägre. Vi får inte glömma detta.
            Alla de åtgärder som regeringen sätter in är för att minska arbetslösheten.
            De kommer också att påverka pensionssystemet.
          </note>
          <note>
            Jag kan vända på frågan om att höja skatterna. De beräkningar
            som finns ligger på ända upp till 30 miljarder, till exempel att
            höja arbetsgivaravgiften för ungdomar. Kommer denna höjning att
            sänka arbetslösheten i Sverige? Era ekonomiska förslag kommer
            att rendera en ökad arbetslöshet.
          </note>
          <note type="speaker">
            Anf. 92 GUNVOR G ERICSON (MP) replik:
          </note>
          <note>
            Fru talman! De rödgröna partierna klagar, sade Lars-Arne Staxäng.
            Man jag tycker inte att jag gjorde det i mitt anförande. Jag vet
            inte vad det var som fick Lars-Arne Staxäng att säga att en översyn
            skulle innebära en klagan. Jag tycker att man ska vara realist,
            och när vi säger att Miljöpartiet vill utveckla trygghetssystemen
            klagar vi inte. Vi vill konstruktivt bidra till att utveckla pensionssystemet
            på ett positivt sätt.
          </note>
          <note>
            Moderaterna talar väl om den gamla blocköverskridande uppgörelsen
            om pensioner. Men precis som vi hörde Kurt Kvarnström säga tidigare
            gjorde ni över 70 olika simultana beräkningar på den så kallade
            bromsen, som aldrig skulle slå till men som nu har gjort det flera
            gånger. Därför behövs förändringar. Hur ser Moderaterna på de
            förändringar som behöver göras?
          </note>
          <note>
            Sedan fick jag ett antal frågor om de specifika skatterna. Jag
            tycker att det är en konstig ordning med principen att pension
            alltid ska beskattas högre än lön. Det som vi behöver göra är
            att diskutera i stort vilken syn vi vill ha på skattesystemet.
            Det är skattesystemet som ska finansiera våra gemensamma välfärdsåtaganden.
            Hur vill Moderaterna finansiera dem i framtiden?
          </note>
          <note type="speaker">
            Anf. 93 LARS-ARNE STAXÄNG (M) replik:
          </note>
          <note>
            Fru talman! Jag kanske inte tänkte på Miljöpartiet i första hand
            när det gäller klagan. Däremot satte Miljöpartiet i gång en hel
            del frågor. Ni har tidigare haft en annorlunda syn på pensionssystemet.
            Det finns en hel rad saker där ni har haft en helt annorlunda
            syn än vad pensionsgruppen har haft.
          </note>
          <note>
            Jag instämmer helt i Gunvor G Ericsons uppfattning att vi ska
            göra en översyn. Regeringen och pensionsgruppen har tillsatt en
            mängd utredningar. Jag utvecklade även i mitt anförande att vi
            ska ha mer styrka i pensionssystemet. Vi behöver denna styrka
            så att vi inte riskerar att bromsen slår till så fort det blir
            lågkonjunktur. Det finns ett antal förslag. Det är alltid någon
            som ska betala. Det är ingenting som kommer från himlen. Antingen
            är det skattepengar, avgifter eller andra förändringar som måste
            göras. Men jag instämmer helt i att pensionssystemet ska stärkas.
          </note>
          <note>
            Jag kan ställa en fråga tillbaka till Gunvor G Ericson. Hur mycket
            av det som nu framställs av en majoritet i pensionsgruppen ställer
            sig Miljöpartiet bakom? Miljöpartiet har ju varit intresserat
            av att komma med i arbetet. Om ni ställer er vid sidan av blir
            det en besvärlig konstruktion. Delar ni de grunduppfattningar
            som finns i pensionsgruppen i fråga om att behålla det nuvarande
            pensionssystemet inte som Vänstern som vill göra om det och går
            ni ifrån era tidigare ståndpunkter om pensionssystemet?
          </note>
          <note type="speaker">
            Anf. 94 GUNVOR G ERICSON (MP) replik:
          </note>
          <note>
            Fru talman! Miljöpartiet har utvecklat sin politik. Miljöpartiet
            anser också att vi har stora utmaningar framför oss. Därför håller
            inte det pensionssystem vi har i dag fullt ut. Därmed behöver
            vi vidta förändringar. Ja, vi har förändrat vår politik. Därför
            är vi beredda att ta ett ansvar för att diskutera pensionsfrågorna
            framöver.
          </note>
          <note>
            Vår vision för trygghetssystem är att de också ska omfatta de
            människor som inte längre finns kvar i arbetskraften, det vill
            säga de som har gått i pension. Då måste vi ha en finansiering
            som är trygg och stabil. Det handlar både om det finansiella systemet
            globalt och om hur vi tar ut skatter och avgifter här i Sverige.
          </note>
          <note>
            Pensionssystemet, som jag nämnde i mitt anförande, kan inte bara
            bygga på att vi ska göra snabba pengar på en aktiemarknad där
            vi placerar pensionspengar på ett sådant sätt att det urholkar
            den ekonomiska stabiliteten på sikt. Pensionspengar måste vara
            långsiktigt hållbart placerade.
          </note>
          <note>
            För ett antal år sedan kunde vi visa att av de energiinvesteringar
            som svenska pensionsfonder gjorde gick 97 procent till fossil
            energi. Det är verkligen att bita sig fast i ett gammalt system.
          </note>
          <note>
            Jag hoppas att Moderaterna kan inse att vi behöver en översyn
            av skattesystemet som leder till att vi kan gynna så kallad grön
            skatteväxling, det vill säga att man tar ut skatterna på andra
            stabila skattebaser i stället för direkt arbete, och att pensionssystemet
            kan bidra till en hållbar välfärd. Utan en social hållbarhet kan
            vi inte få ekonomisk hållbarhet och ekologisk hållbarhet.
          </note>
          <note type="speaker">
            Anf. 95 LARS-ARNE STAXÄNG (M) replik:
          </note>
          <note>
            Fru talman! Jag känner mig glad över att Gunvor G Ericson tar
            fram detta jag tror att det är värdefullt att de har förändrat
            sin politik i grunden när det gäller grunderna för pensionssystemet.
            Det öppnar för ett mycket bra samarbete i framtiden. Skillnaderna
            har varit väldigt stora i det gamla, där man kanske inte tänkte
            totalt sett på ekonomin och på kommande generationer och kanske
            plockade ut mer i pensionskapital, och barn och barnbarn fick
            betala.
          </note>
          <note>
            Jag är väldigt nöjd med att Gunvor G Ericson säger just att vi
            måste tänka på kommande generationer och att vi har stora utmaningar
            inför framtiden, precis som jag sade i mitt anförande. Det gäller
            även finansieringen. Finansieringen av pensionssystemet med de
            pensionärer vi har i dag ska denna generation försöka lösa. Vi
            ska inte putta det framför oss.
          </note>
          <note>
            Därför känner jag tillförsikt. Jag hälsar Miljöpartiet välkommet
            att ta del av de utredningar som kommer och som ska ingå i propositioner,
            och jag hoppas att ni ställer er bakom de propositioner som sedan
            kommer från regeringen. Det tackar jag för.
          </note>
          <note type="speaker">
            Anf. 96 WIWI-ANNE JOHANSSON (V) replik:
          </note>
          <note>
            Fru talman! Det var väl Vänsterpartiet, det vill säga jag, som
            klagade eftersom det inte var Miljöpartiet, Lars-Arne Staxäng.
          </note>
          <note>
            Jag kan klaga på att ni tillvitar oss en massa förslag och en
            massa höjningar hit och dit av pensionssystemet som jag aldrig
            någonsin har nämnt. Vad jag har nämnt är att det här pensionssystemet
            är väldigt dåligt för stora grupper. Det är väldigt dåligt för
            dem som kommer sent in på arbetsmarknaden.
          </note>
          <note>
            Vi har en massarbetslöshet i dag, och vi har en grymt stor arbetslöshet
            bland unga människor. Ska de jobba i 40 år för att hinna skrapa
            ihop till en pension som de kan leva på, då har de att göra, kan
            jag säga. Då räcker inte det här underfinansierade pensionssystemet
            till.
          </note>
          <note>
            Vad jag sade var inte att jag vet exakt hur det här ska gå till.
            Jag sade att premiepensionen är någonting som vi tycker är dåligt.
            Det är en enskild del av pensionssystemet som vi tycker är dålig
            och som kan användas bättre till inkomstpensioner än vad man gör
            när man spelar på börsen. Lars-Arne Staxäng vet också att vi inte
            ville vara spelare på börsen, som en majoritet då trodde.
          </note>
          <note>
            Vi har en massarbetslöshet som gör att det blir ännu sämre. Vi
            har bromsen som har slagit till och som bedömarna tror ska slå
            till igen 2014. Då halkar pensionärerna efter löntagarna.
          </note>
          <note>
            Vad vi vill göra är att hitta ett sätt att stärka systemet. Vi
            vill tillsätta en parlamentarisk utredning för att verkligen brett
            utvärdera och försöka förändra systemet på ett annat sätt än att
            bara lappa och laga.
          </note>
          <note>
            Jag undrar vilka förändringar Lars-Arne Staxäng vill göra, om
            han vill se några förändringar.
          </note>
          <note type="speaker">
            Anf. 97 LARS-ARNE STAXÄNG (M) replik:
          </note>
          <note>
            Fru talman! Jag tror att jag talade om ungefär de förändringar
            som vi avser att göra. Vi har en massa utredningar på gång. Vi
            kommer att ta hänsyn till utredningsresultaten för att försöka
            stärka det pensionssystem som nästan hela världen tittar på. De
            kommer hit och är nyfikna, för det är långsiktigt och det är bra
            för våra barn och barnbarn.
          </note>
          <note>
            Däremot är jag jättenyfiken, eftersom vi just har fått en rejäl
            klagan och synpunkter på att vi ska ändra vårt pensionssystem
            i grunden, tillsätta en parlamentarisk utredning och börja från
            början. Då måste Wiwi-Anne Johansson tala om hur hon har tänkt
            i grund och botten.
          </note>
          <note>
            Man kan ta bort bromsen, och man kan ta bort det ena och det
            andra och stärka systemet. Men någon ska betala. Ska vi höja avgifterna?
            Eller ska vi höja skatterna? Om detta ska få genomslag måste ju
            också låg- och mellaninkomsttagare verkligen få höjda skatter.
            Ni har inte riktigt tänkt färdigt i det här.
          </note>
          <note>
            Därför är jag nyfiken: Om ni nu har ett annat förslag det kan
            man ha var finns detta pensionssystem? Finns det ute i Europa?
            Eller ska ni snickra ihop detta själva på något sätt? Om det inte
            går ihop utan bara är ett utopiskt system blir det en dröm som
            aldrig blir verklighet. Och vem är det som får betala för sådana
            system? Sådana har funnits i olika länder, men jag ska inte nämna
            de länder jag tänker på. Det är pensionärerna som får betala priset
            genom kraftigt sänkta pensioner när skatter och avgifter inte
            räcker till. Det är sådana system som Wiwi-Anne Johansson hänvisar
            till.
          </note>
          <note type="speaker">
            Anf. 98 WIWI-ANNE JOHANSSON (V) replik:
          </note>
          <note>
            Fru talman! Lars-Arne Staxäng nämnde barn och barnbarn, och det
            kan han vara väldigt bekymrad över, eftersom jag i min första
            fråga sade just att vi har massarbetslöshet. Arbete åt alla är
            grunden för att vi ska få en god ekonomi, och även en god pension,
            nästan oavsett hur vi konstruerar pensionssystemet. Jag är väldigt
            orolig för vilken pension både mina barn och mina barnbarn ska
            få med det här systemet.
          </note>
          <note>
            Man ska också hinna jobba i 40 år. Det gäller att hålla sig på
            benen och ha ett jobb, inte komma in i något av sjukförsäkringssystemen,
            det allt eländigare a-kassesystem som vi har, utan verkligen se
            till att man jobbar. Det vill säkert alla göra, men alla har inte
            den möjligheten.
          </note>
          <note>
            Nej, Lars-Arne Staxäng, vi har inte sagt att vi ska sitta hemma
            och snickra ihop det här själva. Vi har visserligen precis tillsatt
            en egen grupp som ska se över vilka ytterligare inspel vi kan
            komma med när det gäller pensionssystemet.
          </note>
          <note>
            Vad vi säger är att när det här systemet ni säger ju själva att
            det har en del brister har sjösatts och har tio år på nacken vill
            vi sitta med i en parlamentarisk utredning och titta på vad man
            verkligen kan förändra och vad som är hållbart, både ekologiskt
            och för pensionärer, för barn och barnbarn. Men vi har inte den
            möjligheten. I stället sitter det fem personer för att tala med
            Joel Dahlbergs bok i den här bunkern och vårdar och värnar pensionssystemet.
            Vi tycker att vi behöver både ha en mycket bredare parlamentarisk
            insyn och kunna komma med inspel i det på ett bra sätt.
          </note>
          <note>
            Jag undrar: Varför tycker inte Lars-Arne Staxäng att det skulle
            kunna vara möjligt?
          </note>
          <note type="speaker">
            Anf. 99 LARS-ARNE STAXÄNG (M) replik:
          </note>
          <note>
            Fru talman! Tack för de klargöranden som Wiwi-Anne Johansson,
            Vänsterpartiet, har gjort!
          </note>
          <note>
            Vad jag har fått fram är att ni gärna vill ha ett nytt pensionssystem
            men att ni inte vill ta ansvar för hur det är konstruerat eller
            hur det är finansierat. Det är alltså en utopi som inte är förankrad
            i verkligheten.
          </note>
          <note>
            På något sätt är det precis tvärtemot pensionsgruppen och de
            intentioner som det nya pensionssystemet bygger på. Anledningen
            till att man ändrade detta var att det skulle bli långsiktigt,
            stabilt och verklighetsförankrat.
          </note>
          <note>
            Jag fick till min glädje i går tag på en prognos som Swedbank
            har gjort. Trots att det är problem i världsekonomin, inte minst
            i Europa, klarar sig hushållen i Sverige väldigt bra ekonomiskt,
            både de vanliga hushållen med arbetsinkomster och pensionärer.
            Om man räknar in höjningen nästa år är det få länder i Europa
            som kan höja pensionerna med 4,1 procent och till och med dessutom
            sänka skatten, även om det är lite. Tillsammans blir det en rejäl
            standardhöjning för samtliga grupper. Jag känner mig stolt över
            alliansregeringen som tillsammans med Socialdemokraterna i pensionsgruppen
            har kunnat åstadkomma detta.
          </note>
          <note type="speaker">
            Anf. 100 ULF NILSSON (FP):
          </note>
          <note>
            Fru talman! Det är naturligtvis oerhört viktigt med ett pensionssystem
            som både ger en garanterad trygghet och lämnar en möjlighet för
            individen att påverka sin framtida pension. Precis som när det
            gäller socialförsäkringarna är det väsentligt att det finns ett
            allmänt pensionssystem som alla tillhör och som innebär vissa
            garantier och viss trygghet.
          </note>
          <note>
            I många länder ute i Europa i dag kan vi se fruktansvärda dramer
            utspelas. Vi har sett exempel på att man med några års varsel
            drastiskt höjer pensionsåldern. Vi har sett exempel på hur man
            drastiskt sänker pensionerna med bara några års varsel. När vi
            ser det kan vi vara tacksamma för att vi inte har ett sådant instabilt
            system i Sverige. Vi förstår också varför människor, politiker,
            ekonomer och andra, från Asien, Japan, Europa och andra EU-länder
            kommer hit på studiebesök för att se på vårt pensionssystem. Det
            har förvisso utmaningar, men i grunden är det ändå stabilt.
          </note>
          <note>
            Vi har trots allt ett stabilt pensionssystem i Sverige. Det fattades
            ett principbeslut om det på 90-talet. Det är stabilt bland annat
            för att fem partier står bakom det och för att vi inte röstar
            om pensionssystemet varje år i riksdagen. Det är också stabilt
            för att finansieringen ligger utanför statens budget. Slutligen
            är det stabilt för att det bygger på att åtaganden, skulder och
            utgifter ska motsvara tillgångar i systemet.
          </note>
          <note>
            Grunden är, som vi har hört, att den som arbetar betalar in pengar
            till dagens pensionärer, och samtidigt får de som betalar in pengar
            pensionsrätter i förhållande till hur mycket de betalar in. Pensionen
            räknas sedan upp med löneindex i stället för, som i det gamla
            systemet, med prisbasbelopp. Statistiken visar att pensionerna
            som helhet har räknats upp mer under de senaste tio åren än vad
            de hade gjort i det gamla systemet.
          </note>
          <note>
            Om skillnaden mellan skulder och tillgångar blir för liten sker
            en automatisk balansering genom en broms, som den kallas. Det
            är bra med en broms. Det var inte alls sagt att det aldrig skulle
            inträffa. Det ska förhoppningsvis inte inträffa så ofta, men det
            är bra att det finns en inbyggd broms i systemet som gör att man
            inte betalar ut mer än vad systemet klarar av.
          </note>
          <note>
            Som vi vet ledde krisen i världsekonomin till att den här bromsen
            fick användas för första gången, och pensionsutbetalningarna blev
            faktiskt lägre 2010 och 2011. Sedan höjdes pensionerna ganska
            rejält 2012 med i snitt ungefär 450 kronor i månaden. Nästa år
            höjs pensionerna med 4,1 procent, det vill säga runt 500 kronor
            i månaden för den som har 12 000 i pension. År 2013 har pensionerna
            fortfarande sammanlagt räknats upp mer än om de beräknats enligt
            det gamla prisbasbeloppet.
          </note>
          <note>
            Dessutom har, som vi har hört, alliansregeringen sänkt skatten
            för pensionärer. Pensionärernas inkomstskatt har sänkts i tre
            omgångar, och det blir en fjärde omgång nästa år. Med nästa års
            skattesänkning har en pensionär med 12 000 i månaden fått en sammanlagd
            skattesänkning med 7 000 kronor per år.
          </note>
          <note>
            När det då uppstår diskussioner om huruvida vi ska ha samma skattenivå
            för dem som arbetar och dem som är pensionärer är jag den första
            att säga att jag tycker att skillnaden ska minska. Det finns inget
            egenvärde i att det är en skillnad. Men den viktiga frågan är
            ju: Vilka skattesänkningar för pensionärer hade vi haft om Socialdemokraterna
            hade fortsatt att regera? Under deras tolv år i regeringen sänktes
            i princip inte skatten en enda gång, och de röstade emot alla
            förslag om skattesänkningar, bland annat för pensionärer.
          </note>
          <note>
            Det är alltså ingen tvekan om, menar jag, att pensionärerna i
            Sverige som helhet har mer i plånboken i dag än vad de hade haft
            med den socialdemokratiska skattepolitiken. Vi är överens om pensionerna
            i stora drag, men vi är inte överens om skattepolitiken, eller
            vi har i alla fall inte varit det historiskt.
          </note>
          <note>
            När vi nu talar om att många pensionärer har om inte en lyxstandard
            så ändå en anständig standard är det viktigt att veta att många
            har svårt att få pengarna att räcka till. Det gäller särskilt
            lite äldre pensionärer med garantipension eller bara äldreförsörjningsstöd.
            Även om dessa pensionärer successivt minskar i antal är det viktigt
            att inte glömma bort dem. Därför är bostadstillägg och skattesänkning
            särskilt viktigt för de sämst ställda pensionärerna. Även en ensamstående
            garantipensionär har fått en skattesänkning med ungefär 7 000
            kronor per år. Med regeringens förslag kommer bostadstillägget
            för garantipensionärer nästa år att ha höjts med 340 kronor i
            månaden för alla med rätt till fullt bostadstillägg.
          </note>
          <note>
            Det är, som sagt var, viktigt med ett pensionssystem som man
            kan lita på och som man kan lita på håller i bra och dåliga tider.
            När en bred majoritet i riksdagen röstade för det här systemet
            höll det gamla systemet på att falla sönder. Man kunde inte längre
            lita på att ha ett tryggt pensionssystem i framtiden.
          </note>
          <note>
            Med detta sagt finns det en hel del utmaningar. Den trevliga
            utvecklingen är ju att vi är friskare och lever längre, men det
            gör också att vi måste arbeta lite längre i snitt för att få samma
            pensionsnivå som tidigare generationer. Det stämmer bra med vad
            människor vill. Allt fler människor vill jobba längre än tills
            de fyller 65 eller 67 år. I dag har vi en massa gränser som gör
            att det är svårt att jobba längre och som inte precis uppmuntrar
            människor att göra det, bland annat lagen om anställningsskydd
            som upphör att gälla vid en viss ålder.
          </note>
          <note>
            Jag tror att det av många skäl är dags att sluta vara så åldersfixerade
            i Sverige. Det handlar inte bara om att pensionerna ska få ett
            tillskott av pengar, utan också om att det finns väldigt många
            äldre som kan bidra med kompetens och erfarenhet som hela samhället
            har nytta av.
          </note>
          <note>
            Alliansregeringen har redan försökt uppmuntra människor att stanna
            kvar längre, bland annat genom att särskilt sänka skatten på arbete
            för människor som är över 65 år. Vi kan också se vissa tendenser
            till att människor jobbar längre och längre. Efter en överenskommelse
            i pensionsgruppen har regeringen tillsatt en utredning som ska
            redovisa förslag på hur människor ska uppmuntras att arbeta längre
            och hur vi ska underlätta för dem att göra det. Den ska se över
            olika åldersgränser och inbyggda hinder för att man ska kunna
            stanna längre i arbetslivet.
          </note>
          <note>
            Förutom frågan om pensionsåldern finns det andra utmaningar.
            Pensionsgruppen har tagit initiativ till ett antal utredningar
            och uppdrag för att analysera olika förändringar. Det finns bland
            annat en som ser över hur det individuella fondsparandet, premiepensionen,
            fungerar. Det är en utredning som tittar på vilken spridning i
            avkastning det verkar bli på sikt och hur stor skillnad det kan
            bli mellan olika sparares val. Den ska även pröva hur premiepensionssystemet
            bidrar till att sprida risken i pensionssystemet. Jag är övertygad
            om att det finns förbättringar att göra när det gäller premiepensionen.
          </note>
          <note>
            Jag avvaktar naturligtvis utredningen innan jag tar definitiv
            ställning, men Folkpartiets grundinställning och utgångspunkt
            är att det är bra med en viss möjlighet för pensionsspararna att
            själva bestämma över en del av pensionsplaceringarna. Samtidigt
            är det mycket viktigt att alla de människor som inte vill fundera
            över placeringar kan känna sig trygga med det statliga icke-valsalternativet.
            Premiepensionen är ändå en av några hörnstenar i pensionsuppgörelsen,
            och Folkpartiet vill inte slopa den. Däremot är vi angelägna om
            att åtgärda eventuellt uppenbara problem. Det kan handla om antalet
            fonder, om hur ofta man ska kunna byta fonder, om information
            till spararna och så vidare.
          </note>
          <note>
            Fru talman! Bland partierna bakom pensionsuppgörelsen har utgångspunkten
            ända sedan 90-talet varit att pensionssystemet i grunden är bra,
            att det fungerar och ger människor en grundläggande trygghet för
            ålderdomen. Justeringar och ändringar inom den huvudram som redan
            är byggd kan ske i samförstånd, så att vi inte hamnar i situationen
            att vi i varje budgetdebatt röstar med liten marginal om pensionerna
            ska höjas eller sänkas, som vi nu ser att man gör runt om i Europa.
            Det är mycket olyckligt.
          </note>
          <note>
            Allianspartierna och Socialdemokraterna har genom åren, får jag
            säga, samarbetat bra om pensionerna. Jag tycker att det är viktigt
            att det även i fortsättningen finns en så bred samsyn som möjligt
            i en så viktig fråga som frågan om framtidens pensioner.
          </note>
          <note>
            Med detta yrkar jag bifall till förslaget i betänkandet och avslag
            på motionerna.
          </note>
          <note>
            I detta anförande instämde Anna Steele (FP).
          </note>
          <note type="speaker">
            Anf. 101 SOLVEIG ZANDER (C):
          </note>
          <note>
            Fru talman! Vi har som sagt kommit in på detta med pensioner
            och åldrande.
          </note>
          <note>
            Jag vill börja med att yrka bifall till förslaget i betänkandet
            och avslag på samtliga motioner.
          </note>
          <note>
            Vi har, som vi alla nu har hört flera gånger, ett pensionssystem
            som är robust och hållbart över tid. Just detta med hållbart över
            tid är något som är oerhört väsentligt, för det är, precis som
            vi också har hört, de som arbetar i dag som betalar dagens pensioner.
            Men det är flera faktorer som påverkar pensionernas utveckling
            och därmed också naturligtvis varje enskild pensionärs inkomst.
          </note>
          <note>
            Det handlar om samhällsekonomins, arbetsmarknadens och näringslivets
            utveckling. Med andra ord är hur många som har ett arbete och
            hur många företagare som bedriver verksamhet och betalar skatt
            till systemet det som är det avgörande. Av det skälet, mina vänner,
            vill vi i Centerpartiet göra allt vad som står i vår makt för
            att förmå människor att arbeta. Precis som Kurt Kvarnström sade
            i sitt inledningsanförande handlar det om att människor ska arbeta.
            Det är därför som vi har medverkat till att vi har fått en sjukreform
            som gör att fler personer kommer tillbaka till arbetsmarknaden
            och får tillbaka en arbetsförmåga.
          </note>
          <note>
            Centerpartiet driver på för att företag ska ha färre regler,
            att det ska vara lägre arbetsgivaravgifter och lägre avgifter
            i sjuklönen, och vi vill också luckra upp lagarna om anställningsskydd
            allt för att underlätta för företagen att vilja och kunna anställa.
          </note>
          <note>
            Vi har infört ROT och RUT, och vi har infört lägre arbetsgivaravgifter
            för unga. Det här är åtgärder som påverkar möjligheten att jobba
            som man från oppositionen inte är med på och som man vill ta tillbaka.
          </note>
          <note>
            Vi vill också att ungdomar ska komma närmare yrkeslivet redan
            i grundskolan. Framför allt vill vi att alla under 23 år ska få
            en, som vi kallar det, lärlingsprovanställning för att på det
            sättet snabbare och enklare komma in och få ett jobb.
          </note>
          <note>
            Det har också talats om detta med jobbskatteavdraget här i talarstolen
            alldeles nyss. Det infördes, som vi har hört, för att man ska
            tjäna på att arbeta. Och det är väl inte så konstigt att intresset
            av att jobba är betydligt större om man tjänar på det än om man
            inte gör det.
          </note>
          <note>
            I våra samtal med pensionärerna, som många av oss riksdagsledamöter
            hade förra veckan, framkom det att de vill ha lika mycket skattesänkningar
            som jobbskatteavdraget har inneburit. Jag är övertygad om att
            man som pensionär förstår att pensionerna är beroende av hur många
            som jobbar, att jobbskatteavdraget är en stimulans och att man
            inte kan få samma skatt på en gång. Men vi har för avsikt att
            medverka till att även pensionärerna ska få ytterligare skattesänkningar.
          </note>
          <note>
            I pensionsgruppen, herr talman, har vi tillsatt flera utredningar.
            Syftet är att stärka pensionerna. Det är det som är det absolut
            viktigaste.
          </note>
          <note>
            För att föregå diskussionen i pensionsgruppen vill jag säga att
            syftet med ATP-utredningen eller, som den kallas , AP-fonderna
            i pensionssystemet effektivare förvaltning av pensionsreserven
            , är att få bättre avkastning av AP-fondernas pengar. Jag ser
            inga fördelar med att AP-fonderna ska centraliseras, vilket jag
            tyder att en del av förslaget är. Risken är, tycker jag, att vi
            byter ut en struktur med låg avkastning på våra pensionspengar
            mot en ny struktur som innebär fler nackdelar än fördelar. Men
            det här ska vi återkomma till i pensionsgruppen.
          </note>
          <note>
            Sedan har vi Pensionsåldersutredningen, en utredning som är oerhört
            intressant. Den vill medverka till att vi får ett längre arbetsliv,
            och det är viktigt, det vill säga att man ska börja arbeta tidigare
            och sluta arbeta senare än vad vi gör i dag. Men jag är ytterst
            tveksam, vill jag också säga i det sammanhanget, till att vi ska
            få ett lagstiftat anställningsskydd som ska vara längre än vad
            det gör i dag, det vill säga 67 år. Jag vill inte ytterligare
            binda upp företagen och arbetsgivarna med att utöka det. Det finns
            andra stimulanser för att underlätta och möjliggöra för människor
            att arbeta längre. Det är jag övertygad om.
          </note>
          <note>
            Vi måste ha ett solidariskt pensionssystem, och det är viktigt
            att vi säger det, för om jag förstår Vänsterpartiet och Wiwi-Anne
            Johansson rätt menar de att vi ska återgå till att låta oss här
            i kammaren bestämma varje år hur stora pensionerna ska vara. Det
            fungerar inte.
          </note>
          <note>
            Om vi har en inkomst på 250 000 eller 300 000 kronor per år och
            om vi tror att vi ska ha ett pensionärsliv i 20 år förstår vi
            att vi måste tjäna ihop till eller ha en sparad liten slant den
            dagen vi går i pension som är på så där 67 miljoner kronor, och
            det har vi inte. Därför måste vi se till att vi har ett solidariskt
            system som är hållbart över tid.
          </note>
          <note>
            Jag vill också komma in på detta med garantipensioner, som är
            ett grundskydd för personer som inte har haft någon tjänstepension
            eller haft en mycket låg sådan. Det är en väldigt viktig del.
          </note>
          <note>
            För oss centerpartister, herr talman, är det viktigt att först
            av allt höja pensionen för dem som har de allra lägsta pensionerna.
            Det innebär att vi ska börja med dem som har garantipension.
          </note>
          <note type="speaker">
            Anf. 102 LARS GUSTAFSSON (KD):
          </note>
          <note>
            Herr talman! När jag lyssnar på den här debatten kommer jag att
            tänka på ett program som går i någon tv-kanal som handlar om personer
            som har förköpt sig. Man har skaffat sig betydligt större utgifter
            än inkomster. Programmet heter Lyxfällan .
          </note>
          <note>
            Just när det gäller pensionssystem är det väldigt lätt det har
            många länder fått erfara att man skaffar sig större utgifter än
            inkomster. Grunden för det nya pensionssystemet är just att inte
            göra det. Det är därför som det har en balansering, som används
            som ett negativt ord i sammanhanget. Men vi vill inte ha en lyxfälla
            i det svenska pensionssystemet.
          </note>
          <note>
            För en stor andel av befolkningen är pension den viktigaste inkomsten.
            Då är det viktigt med ett fungerande pensionssystem som håller
            över tid. Det svenska pensionssystemet är konstruerat för att
            uppfylla dessa kriterier och för att inte kunna användas till
            statens budget.
          </note>
          <note>
            Alltför ofta framförs påståenden som tyder på att man inte förstår
            hur systemet för inkomstpension fungerar. Balanseringen, ibland
            kallad för bromsen, är både broms och gas, och man kan fundera
            på om de som skapade systemet var körskolelärare eftersom de visste
            att vi både måste bromsa och gasa. Det gör att systemet blir hållbart
            över tid.
          </note>
          <note>
            Utbetalningarna från systemet ska inte långsiktigt kunna urholkas
            utan balanseras i förhållande till tillgångarna. 88 procent av
            tillgångarna utgörs av inbetalda pensionsavgifter. De övriga 12
            procenten kommer från pensionsfonderna.
          </note>
          <note>
            Det viktigaste för bra inkomstpensioner är arbete och företagande,
            som utgör grunden för dagens pensioner. Trots påståenden i vissa
            reservationer i betänkandet har pensionssystemet inte fallerat
            i denna del. Faktum är att inkomstpensionerna har utvecklats bättre
            än i det tidigare ATP-systemet detta trots att vi har haft en
            ekonomisk världskris.
          </note>
          <note>
            Herr talman! Alla pensionssystem måste vårdas och justeras över
            tid. Därför har också regeringen och pensionsgruppen initierat
            ett antal utredningar och studier av delar av systemet. En utredning
            av pensionsfonderna med förslag till förändringar har redan presenterats.
            Remisstiden gick ut häromdagen.
          </note>
          <note>
            Ålderspensionsutredningen, som är en annan utredning, har lämnat
            ett delbetänkande, och slutbetänkandet kommer under nästa år.
            En översyn av premiepensionen har också initierats.
          </note>
          <note>
            Dessa utredningar är exempel på ett aktivt arbete för att förbättra
            pensionssystemet och rusta det för framtiden.
          </note>
          <note>
            Arbete är likväl den absolut viktigaste grunden för att kommande
            pensioner ska kunna säkras. Vi ska vara glada för att Sverige
            tidigt insåg vikten av ett stabilt pensionssystem med brett stöd
            i riksdagen.
          </note>
          <note>
            Herr talman! Det finns goda skäl att nämna den historiskt stora
            skattesänkning på pensioner som alliansregeringen har gjort. Om
            man inräknar den fjärde skattesänkningen som görs vid kommande
            årsskifte har skatten på pensioner sänkts med sammanlagt 14 miljarder
            kronor.
          </note>
          <note>
            Jag tror inte ens att alliansregeringen när den tillträdde trodde
            att det skulle gå så bra så att man kunde förbättra inkomsten
            för garantipensionärerna med en hel månads pension netto. Det
            innebär en realförbättring med 8 procent eftersom garantipensionen
            är inflationsskyddad. För den som har 15 000 i månaden innebär
            det 10 000 mer per år.
          </note>
          <note>
            Jag tycker att man ska hålla i minnet hur systemet har fungerat
            och hur alliansregeringen har hanterat situationen.
          </note>
          <note>
            Det har i två omgångar också gjorts förbättringar för dem med
            bostadstillägg.
          </note>
          <note>
            Det finns inget system som är så bra att det inte måste förbättras.
            Hela systemet byggde på en intjänandeperiod av 40 årsinkomster.
            Om inte alla jobbar i 40 år får vi ett underskott i systemet,
            och då måste man se vilka saker som måste åtgärdas för att upprätthålla
            nivån.
          </note>
          <note>
            Kristdemokraterna kommer att fortsätta arbete för skattesänkningar
            på pensioner. Vi vill också värna systemet, och utredningarna
            är viktiga om vi i framtiden ska kunna ha en inkomstpension som
            garanteras av det allmänna.
          </note>
          <note>
            Herr talman! Jag skulle kunna nämna fler delar, men för tids
            vinnande nöjer jag mig med att yrka bifall till förslaget i betänkandet.
          </note>
          <note>
            Utgiftsområde 12 Ekonomisk trygghet för familjer och barn
          </note>
          <note type="speaker">
            Anf. 103 ANNELIE KARLSSON (S):
          </note>
          <note>
            Herr talman! År 2012 firar vi 111 770 ettåringar i Sverige. Det
            är härliga kalas, och jag har själv fått vara med på två av dem.
            Det är kalas med ungar som är nyfikna på livet och som utforskar
            allt från smulorna under bordet till snörena på paketen. Det är
            ungar som vi vuxna önskar allt gott och som vi vill se växa upp
            till lyckliga och trygga människor. Det är härligt med barn.
          </note>
          <note>
            I vårt land finns nästan 1,3 miljoner barnfamiljer. Det är stora
            familjer och små familjer. Det är familjer där barn växer upp
            med båda sina biologiska föräldrar och familjer med ensamstående
            mammor och ensamstående pappor. Det är familjer med bonusmammor
            och bonuspappor och barn som har två adresser och bor växelvis.
            Det är familjer med små barn och stora barn, med ett barn och
            flera barn. Familjer ser väldigt olika ut, och våra ungars uppväxtvillkor
            skiljer sig dramatiskt åt.
          </note>
          <note>
            Här i riksdagen har vi ansvaret för att skapa förutsättningar
            för ett bra liv med sjysta villkor för alla barn.
          </note>
          <note>
            Av de nästan 1,3 miljoner barnfamiljer vi har i Sverige består
            över en kvarts miljon av familjer där barn växer upp med enbart
            sin mamma. 75 000 barn bor med enbart sin pappa. Det innebär att
            över 300 000 ungar i dag inte har kunnat äta frukost med båda
            sina föräldrar eftersom de inte bor tillsammans. Detta behöver
            absolut inte vara något problem. Den vardagen har många, och jag
            vet av egen erfarenhet att det kan fungera bra ändå.
          </note>
          <note>
            Värre är att många barn aldrig äter frukost med en av sina föräldrar,
            och då handlar det oftast om att barn aldrig äter frukost eller
            gör läxor tillsammans med sin pappa.
          </note>
          <note>
            Här är statistiken nedslående. Vi skriver 2012 och har på många
            områden haft en fantastisk utveckling, men det jämställda föräldraskapet
            har vi långt ifrån lyckats med.
          </note>
          <note>
            När vi tittar på uttaget av föräldrapenning vet vi alla här i
            kammaren att det är mamman som tar ut den största delen av denna,
            och det har använts åtskilliga timmar här inne över tid till att
            diskutera denna fråga.
          </note>
          <note>
            Är det rätt eller fel? Är det familjens rätt att bestämma? Är
            det politisk klåfingrighet? Det handlar om ekonomi, och det handlar
            om stimulans.
          </note>
          <note>
            Ja, debatten kommer sannolikt inte att skilja sig från tidigare
            debatter på det här familjepolitiska området.
          </note>
          <note>
            Jag hör till dem som har hänvisat till konsekvenserna på arbetsmarknaden.
            Mammors möjlighet till heltidsjobb, trygga anställningar, karriärvägar
            och löneutveckling är inte densamma som för pappor. Att detta
            är en konsekvens av ett ojämställt föräldraskap vet vi alla, så
            det tänker jag inte prata om i dag. Våra ungar förtjänar i stället
            att vi utgår från dem.
          </note>
          <note>
            Att bolla med siffror och statistik roar ingen, men det är värt
            att fundera över konsekvenserna av verkligheten. Ungefär samma
            procentuella andel av föräldraförsäkringen som tas ut av män går
            igen i statistiken över familjer där föräldrarna inte har samma
            adress. Drygt 20 procent av föräldrapenningen används av pappor,
            och lika många barn har sitt boende hos sin pappa efter en separation.
          </note>
          <note>
            Att vi vuxna väljer, eller ibland är tvungna, att dela på oss
            innebär dock för de allra flesta att barnen inte ska behöva välja.
            Barn väljer inte bort en förälder. Vi har dock fortfarande en
            modell där mamma är huvudförälder och pappa familjeförsörjare,
            och konsekvensen blir att barn inte får samma självklara tillgång
            till sin pappa som till sin mamma.
          </note>
          <note>
            Vi brukar få höra argumentet att familjerna själva är de som
            bäst avgör hur de vill ha det ordnat. Låt oss då en gång för alla
            slå fast att vi socialdemokrater vet att föräldrar gör sitt allra
            yttersta för att skapa bra liv för sina barn. Det handlar inte
            om politisk klåfingrighet när vi säger att vi måste jobba för
            ett mer jämställt föräldraskap. Det handlar om alla barns självklara
            rätt till båda sina föräldrar, och vårt ansvar, herr talman, är
            att stå upp för barnen.
          </note>
          <note>
            Därför vill vi socialdemokrater i första hand tredela föräldraförsäkringen:
            en del åt mamma, en del åt pappa och en del där familjens situation
            får avgöra. Våra barn förtjänar nämligen en jämställd familjepolitik,
            och det är en bra start att få dela sin första tid med både mamma
            och pappa.
          </note>
          <note>
            Nästa vecka kommer talmannen här i kammaren att önska oss en
            god jul. Runt om i landet kommer en massa lärare att säga samma
            sak till barnen i skolan. Men julen är inte bara mys och mat,
            förväntningar och gemenskap. I juletid blir vårt lands ökade klyftor
            och orättvisor än tydligare. 15 procent av barnen i Sverige har
            föräldrar som har en lön som är mindre än 60 procent av medianen
            på svensk arbetsmarknad enligt SCB:s statistik. Det är 15 ungar
            av 100, det vill säga tre, fyra, fem barn i varje klass. Vi vet
            att många av dessa barn lever med en ensamstående mamma. Vi vet
            att många av dessa barn har en eller två arbetslösa föräldrar.
            Vi vet att några av dessa barn har föräldrar som har blivit utförsäkrade.
            Det är politiska beslut. Enkla knapptryckningar i denna kammare
            har gjort livet besvärligt för många i vårt land.
          </note>
          <note>
            Vi socialdemokrater vet att det är jobben som har den absolut
            största betydelsen för att minska klyftorna. Det är en lön i plånboken
            som ger de bästa förutsättningarna för ett bra liv. Men vi ser
            också betydelsen av den ekonomiska familjepolitiken. Vi vill höja
            barnbidraget med 100 kronor i månaden och underhållsstödet med
            50 kronor per månad. Det är pengar som många så väl behöver som
            en hjälp till en ny vinterjacka, nya vinterskor eller mjölk och
            bröd på bordet. Vi vet att det gör skillnad.
          </note>
          <note>
            Politik gör skillnad. Människor förtjänar en familjepolitik som
            ger bra förutsättningar för alla barn. Det är 111 770 ettåringar
            som nu har tagit sitt första steg i livet. Vi längtar efter att
            se dem ta nästa.
          </note>
          <note>
            Herr talman! Jag står naturligtvis bakom Socialdemokraternas
            alla reservationer, men jag yrkar för tids vinnande endast bifall
            till reservationerna 26 och 29.
          </note>
          <note type="speaker">
            Anf. 104 GUNVOR G ERICSON (MP):
          </note>
          <note>
            Herr talman! Utgiftsområde 12 Ekonomisk trygghet för familjer
            och barn är ett område där politiken gör stor skillnad. Miljöpartiet
            de gröna har länge drivit förslaget om en höjning av golvet i
            föräldraförsäkringen till motsvarande golvet i arbetslöshetsförsäkringen.
            Regeringen gör nu delvis den höjningen, vilket är bra och välkommet.
            Det finns även andra bra förslag som aviseras i propositionen,
            till exempel ett utökat antal dagar som en förälder ska kunna
            ta ut vid ett barns död och en större flexibilitet för ensamstående
            och studerande när det gäller att lämna över föräldrapenningsdagar
            eller tillfällig föräldrapenning till annan. VAB-intygen slopas
            äntligen.
          </note>
          <note>
            Övergripande när det gäller barns och familjers ekonomiska situation
            är att det fortfarande finns problem för de utsatta barnen. Vi
            ser också en fortsatt barnfattigdom. Vi anser att regeringen angriper
            problemen ur ett alltför snävt perspektiv. En samlad analys och
            politik som berör ett flertal politikområden behövs.
          </note>
          <note>
            Den omfördelande profilen i den ekonomiska familjepolitiken har
            successivt avtagit under det senaste årtiondet. Det är resultatet
            av en medveten politik. Målet för den ekonomiska familjepolitiken
            har ändrats. Miljöpartiet vill också ändra målet, men på ett annat
            sätt än vad allianspartierna vill. Vi vill se till att barn i
            ekonomiskt utsatta hushåll ges stöd, och vi vill att målet för
            den ekonomiska familjepolitiken ska se till att motverka ekonomiska
            orättvisor. Vi har en rad förslag som leder till en mer jämlik
            och jämställd fördelning i samhället. Förslag i denna riktning
            läggs på ett antal utgiftsområden i budgeten.
          </note>
          <note>
            Vi föreslår ett höjt underhållsstöd med 250 kronor per månad.
            Det är en åtgärd som underlättar för ensamstående, vilket framför
            allt är mödrar med barn. Vi vill införa en tredelad föräldraförsäkring.
            Vi vill slopa jämställdhetsbonusen som är ineffektiv, och vi vill
            höja grundnivån i försäkringen, som jag var inne på tidigare.
            En tredelad familjeförsäkring skulle påverka det utgiftsområde
            som vi diskuterade alldeles nyss, det vill säga pensionerna. Att
            vi har en snedfördelning av pensionerna där kvinnor får ut mycket
            lägre pension beror på att kvinnor tar ansvar för familjen och
            går ned i arbetstid. Med en tredelad föräldraförsäkring skulle
            det bli större möjlighet för båda föräldrarna att ta ansvar. Den
            jämställdhetsbonus som regeringen infört ser vi som en ansträngd
            konstruktion för något som man uppnår bättre på andra sätt. Därför
            vill vi slopa den.
          </note>
          <note>
            Som jag nämnde har vi länge drivit frågan om en höjd grundnivå
            i försäkringen så att alla nyblivna föräldrar oavsett tidigare
            situation ska komma upp i den nivå som motsvarar det så kallade
            golvet i nuvarande arbetslöshetsersättning, vilket betyder 229
            kronor per dag. Regeringen gör nu nästan denna höjning. Man höjer
            från 180 kronor per dag till 225 kronor per dag. Det är mycket
            välkommet för dem som har det tufft.
          </note>
          <note>
            De flesta barn bor efter en separation hos mamman. Det underhållsstöd
            som Försäkringskassan betalar ut till en del av dessa barn för
            att kompensera ett försörjningsbortfall har sedan 1994 höjts med
            endast 100 kronor per månad. Det är en höjning med 8,8 procent.
            Vi kan jämföra det med prisutvecklingen de senaste åren. Det innebär
            en kraftig urholkning av värdet på underhållsstödet.
          </note>
          <note>
            De flesta barn som bor med bara en förälder bor med mamman. Denna
            så kallade hushållstyp, ensamstående kvinnor med barn, har, enligt
            Rädda Barnens statistik, fått en kraftig försämring. Barnfattigdomen
            är där fortsatt på hög nivå i Sverige. Ensamstående med barn har
            tyvärr blivit allt fattigare. Drygt var tredje ensamstående med
            barn har en disponibel inkomst som innebär risk för fattigdom,
            jämfört med knappt var tionde sammanboende med barn.
          </note>
          <note>
            Vi tycker att man ska förändra målet för den ekonomiska familjepolitiken
            för att det ska vara en solidarisk omfördelning mellan barnfamiljer
            och andra grupper. Man ska då också ta med jämställdhetsperspektivet.
            Vi vill motverka de ekonomiska orättvisorna och tydligt slå fast
            att jämställdhet ingår i målet samt att båda föräldrarna har ett
            föräldraansvar. Vi vill att målsättningen för den ekonomiska familjepolitiken
            ska vara att skillnaderna i de ekonomiska villkoren mellan familjer
            med och utan barn ska minska och att jämställdhet mellan könen
            ska uppmuntras inom ramen för den generella politiken.
          </note>
          <note>
            Jag står självfallet bakom Miljöpartiets samtliga reservationer
            i betänkandet, men för tids vinnande yrkar jag bifall endast till
            reservation 25, mål för familjepolitiken.
          </note>
          <note type="speaker">
            Anf. 105 DAVID LÅNG (SD):
          </note>
          <note>
            Herr talman! Familjen har en omhändertagande, kulturförmedlande
            och fostrande roll och är samhällets viktigaste och mest grundläggande
            gemenskap. Starka och trygga familjer är en nödvändig förutsättning
            för harmoniska samhällsförhållanden. Politikens uppgift är att
            stötta familjerna utan att för den skull inkräkta på deras handlingsfrihet
            samt att skapa starka skyddsnät och rycka ut till barnens stöd
            i de fall föräldrarna sviker sitt ansvar eller då familjen av
            någon anledning faller sönder.
          </note>
          <note>
            Den centrala utgångspunkten för Sverigedemokraternas familjepolitik
            är att barnens bästa ska beaktas i alla situationer.
          </note>
          <note>
            Det är Sverigedemokraternas övertygelse att kärnfamiljen är den
            samlevnadsform som har bäst grundförutsättningar att ge barnen
            en trygg och stabil uppväxtmiljö. Samtidigt är vi medvetna om
            att detta är en samlevnadsform som inte fungerar för alla, och
            vi vill under alla omständigheter verka för ett fullgott samhällsstöd
            till alla barn.
          </note>
          <note>
            Familjebildning är för de flesta föräldrar en ekonomisk belastning
            i dubbel bemärkelse. Dels kommer de kostnader som följer av själva
            barnet, dels försvinner arbetsinkomster i form av lön då någon
            av föräldrarna ska ta hand om barnet under den första tiden. Eftersom
            nativiteten är låg bör vi göra vad vi kan för att minska de ekonomiska
            barriärer som finns mot att skaffa barn.
          </note>
          <note>
            Det finns på familjeområdet ett antal konkreta förbättringar
            som vi vill göra. Sverigedemokraternas ambition är att stärka
            föräldrapenningen i föräldraförsäkringen. Detta gör vi genom att
            höja ersättningsbeloppet. Med vårt förslag till höjning kommer
            det att innebära ca 5 000 kronor mer i plånboken under perioden
            på 390 dagar då föräldrapenning lämnas på sjukpenningnivå eller
            grundnivå.
          </note>
          <note>
            Sverigedemokraterna vill avskaffa jämställdhetsbonusen i föräldraförsäkringen,
            dels för att den är kostsam, dels för att den inskränker familjernas
            handlingsfrihet. Vi menar att föräldrarna själva bäst avgör hur
            föräldrapenningen ska disponeras. Genom att avskaffa den frigör
            vi 219 miljoner kronor som vi kan använda i andra mer prioriterade
            satsningar inom familjeområdet. Ett exempel på sådana är föräldrapenningen
            som höjs med 200 miljoner kronor. Graviditetspenningen höjer vi
            med 250 miljoner kronor.
          </note>
          <note>
            En annan sådan satsning är ett höjt bostadsbidrag. De allra flesta
            hushåll som får bostadsbidrag är barnhushåll. Av landets 1,3 miljoner
            barnhushåll fick ungefär 14 procent bostadsbidrag under år 2010.
            I synnerhet är det barnhushåll med ensamstående föräldrar som
            uppbär detta bidrag, och det är en kategori som ofta lever med
            små marginaler. Vi vill förbättra den ekonomiska situationen för
            denna grupp genom att höja ersättningsnivån för bostadsbidraget
            med omkring 5 procent. På detta utgiftsområde, nr 12, ökar vi
            anslaget för bostadsbidrag med 150 miljoner kronor.
          </note>
          <note>
            Även underhållsstödet vill vi höja. Underhållsstödet betalas
            ut av samhället när en bidragsskyldig förälder inte fullgör sin
            underhållsskyldighet. Sverigedemokraterna satsar 200 miljoner
            kronor på höjt underhållsstöd, vilket innebär en ökning för ensamstående
            föräldrar med ca 10 procent.
          </note>
          <note>
            Herr talman! Den sammanlagda kostnadsökningen på utgiftsområde
            12 blir ca 405 miljoner kronor högre än regeringens budget för
            år 2013. Men den som fördjupar sig lite mer i detaljerna finner
            att Sverigedemokraternas förslag även tar hänsyn till effekterna
            av Sverigedemokraternas politik på migrationsområdet eftersom
            vårt förslag på detta utgiftsområde är en del av hela vårt budgetförslag.
            Redan för år 2013 kan man se att vissa anslag minskar i förhållande
            till regeringens förslag. Men från och med år 2014 och framåt
            innebär Sverigedemokraternas förslag i själva verket nettobesparingar
            på hela utgiftsområdet. Anledningen är att det minskade asyltrycket
            och den minskade invandringen leder till att färre utlänningar
            kommer att omfattas av den svenska välfärden än vad som blir fallet
            med regeringens och de rödgrönas politik. För år 2016 skulle Sverigedemokraterna
            satsa mer än 1 miljard kronor mer än regeringen på ekonomisk trygghet
            för familjer och barn, samtidigt som kostnaderna för staten blir
            drygt 1 ½ miljard lägre, tack vare att färre utländska familjer
            kommer ta del av den svenska välfärden.
          </note>
          <note>
            Den minskade invandringen är i och för sig en prognos, men vår
            prognos baseras på hur asyltrycket förändrades i Danmark när de
            genomförde en politik liknande Sverigedemokraternas. Invandringsströmmarna
            förändrades i och med det. All politik handlar om prioriteringar,
            och detta är Sverigedemokraternas prioriteringar som vi redogör
            för i vårt särskilda yttrande och i vår budgetmotion.
          </note>
          <note type="speaker">
            Anf. 106 WIWI-ANNE JOHANSSON (V):
          </note>
          <note>
            Herr talman! Snart kommer tomten och kan fråga om det finns några
            snälla barn. Han skulle kunna också kunna fråga om det finns några
            fattiga barn. Då skulle han kunna få svaret att det finns 248
            000 fattiga barn i Sverige enligt Rädda Barnens senaste beräkning.
            Det är 28 000 fler än förra året.
          </note>
          <note>
            Fattiga barn finns i Sverige. Fattiga vuxna betyder förstås också
            fattiga barn. Det är barn som inte kan åka med på skolresan, och
            det blir ett problem för föräldrarna när vinterkläderna är urvuxna
            och det inte finns några pengar för att köpa nya kläder. Fattigast
            av alla familjer med barn är familjer med ensamstående föräldrar.
            De ensamstående mammorna är de som har det allra sämst. En ensamstående
            förälder är oftast en kvinna eftersom det fortfarande är kvinnor
            som har huvudansvaret för barnen. Fortfarande tar män som blir
            föräldrar ut bara drygt 20 procent av föräldraledigheten.
          </note>
          <note>
            Jämställdhetsbonusen är det fortfarande efter flera år inte så
            många som har fattat vitsen med. Men den moroten värnar Alliansen
            och hoppas att göra den tydlig nog så att papporna förstår att
            de också faktiskt kan vara hemma med sina barn, om de vill. Det
            är förhoppningar och morötter när det gäller papporna, men det
            ska vara självklart för barnens mammor.
          </note>
          <note>
            Herr talman! Hittills är resultatet av regeringens så kallade
            jämställdhetsarbete mycket klent. Med den här låga farten i jämställdhetsarbetet
            kommer det enligt TCO:s beräkningar att ta ytterligare nästan
            50 år innan kvinnor och män delar lika på föräldraledigheten.
          </note>
          <note>
            Under tiden diskrimineras kvinnorna på arbetsmarknaden, och männen
            biter oftast i gräset vid en vårdnadstvist. Det är avigsidorna
            för de vuxna med dagens föräldraförsäkring och fromma förhoppningar
            om ett jämställdare liv.
          </note>
          <note>
            Argumenten för att inte dela föräldraförsäkringen mellan föräldrarna
            är många och uppfinningsrika. Det handlar än om amningen, än om
            inkomstförluster om pappan tvingas stanna hemma. Men framför allt
            talar motståndarna om valfrihet för de enskilda familjerna och
            om att ingen ska lägga sig i människors familjeliv.
          </note>
          <note>
            Men Sverige har en av världens mest generösa föräldraförsäkringar.
            Föräldrarna har tillsammans rätt till 480 dagars betald ledighet
            från arbetet för att ta hand om sina barn. Det är någonting som
            vi politiker har lagt oss i och fått folkets stöd för att sätta
            i sjön. Det har naturligtvis också påverkan på familjernas liv.
          </note>
          <note>
            Herr talman! Vi i Vänsterpartiet tycker att barn behöver nära
            och trygga relationer med båda sina föräldrar. Den relationen
            grundläggs givetvis mycket tidigt i livet. Därför är det viktigt
            att båda föräldrarna tillbringar tid med barnet under det första
            året, så att det bygger upp en trygg relation till båda föräldrarna.
          </note>
          <note>
            Den absoluta motsatsen till en jämställd föräldraförsäkring är
            vårdnadsbidraget. I fyra och ett halvt år har vårdnadsbidraget
            funnits i Sverige, och det gäller föräldrar med barn på mellan
            ett och tre år. För 3 000 kronor i månaden kan man vårda sitt
            eget barn. Det är inte mycket pengar, och självklart är det inte
            pensionsgrundande.
          </note>
          <note>
            Jag undrar hur många ensamma mammor som fixar hushållskassan
            med ett sådant tillskott till sin budget. Nej, under sådana omständigheter
            måste man nog se till att man har någon annan som man blir försörjd
            av, som det var förr innan vi som tillhörde den generationen gick
            ut med budskapet: Ropen skalla, daghem åt alla.
          </note>
          <note>
            Som jag sade i början av mitt anförande är det de ensamstående
            med barn, som fortfarande domineras av ensamstående mammor, som
            har det allra sämst ekonomiskt av alla barnfamiljer. Riktigt uselt
            är det för dem som får underhållsstöd. De fattigaste barnen är
            oftast de som har två fattiga föräldrar. Rädda Barnens senaste
            rapport visar, som sagt, att barnfattigdomen nu är uppe i 248
            000 barn. Det är barn till föräldrar som lever med försörjningsstöd
            eller som har låg ekonomisk standard. Det är 28 000 fler än förra
            året.
          </note>
          <note>
            Underhållsstödet är i dag på 1 273 kronor per barn. Det höjdes
            med en hundralapp för ungefär fem år sedan. Vi tycker att det
            är på tok för lite och måste höjas, nivåsäkras och bli högre när
            barnen kostar mer. Därför föreslår vi att underhållsstödet höjs
            med 200 kronor för barn upp till 13 år och med ytterligare 200
            det år barnet fyller 13. Vi vet nämligen att tonåringar kostar
            mer än mindre barn.
          </note>
          <note>
            Herr talman! Det är inte konserverande och bakåtsträvande vårdnadsbidrag
            familjer och barn behöver för ekonomisk trygghet. Det är arbete
            som behövs, med heltid som norm och deltid som möjlighet, och
            vi behöver ett arbetsliv med jämställda villkor för kvinnor och
            män. Det behövs barnomsorg på obekväm arbetstid, och det behövs
            bra förskolor. Det behövs högre tak i föräldraförsäkringen. Vi
            vill börja med att höja den tillfälliga föräldraförsäkringen till
            29 700 kronor nästa år.
          </note>
          <note>
            Vi vill också höja den inkomstgräns där bostadsbidraget börjar
            räknas ned från dagens 117 000 kronor till 146 250 kronor per
            år. Vi vill höja grundnivån i föräldraförsäkringen till 250 kronor
            per dag, men vi vill i gengäld ta bort jämställdhetsbonusen och
            vårdnadsbidraget. Vi behöver nämligen en individualiserad föräldraförsäkring
            för alla barns bästa, för jämställdheten och för föräldrarna.
          </note>
          <note>
            Herr talman! Jag står förstås bakom alla Vänsterpartiets reservationer,
            men jag yrkar bifall till reservationerna 26, 30 och 39.
          </note>
          <note type="speaker">
            Anf. 107 GUNILLA NORDGREN (M):
          </note>
          <note>
            Herr talman! Jag vill börja med att yrka bifall till utskottets
            förslag i betänkandet och avslag på samtliga motioner.
          </note>
          <note>
            Regeringens mål för den ekonomiska familjepolitiken är att den
            ska bidra till förbättrade förutsättningar för en god levnadsstandard
            samt en utökad valfrihet och stärkt makt över den egna livssituationen.
            Olika utfall kan bero på att förutsättningarna är olika, men det
            kan också bero på att familjerna har gjort olika prioriteringar
            och val som får olika ekonomiska konsekvenser.
          </note>
          <note>
            Inom detta utgiftsområde finns generella bidrag, som barnbidrag.
            Det finns en föräldraförsäkring, och det finns behovsprövade bidrag,
            som bostadsbidrag. Vi vet att hushåll med barn generellt sett
            har en lägre ekonomisk standard än hushåll utan barn. Vi vet också,
            vilket flera har varit inne på, att familjer med unga föräldrar
            och föräldrar med utländsk härkomst generellt sett har en lägre
            ekonomisk standard. Den ekonomiska familjepolitiken utformas så
            att barn i hushåll med låg ekonomisk standard samt familjer med
            sjuka eller funktionshindrade barn får stöd.
          </note>
          <note>
            Herr talman! Regeringen har föreslagit och riksdagen har beslutat
            om ett antal förbättringar inom familjepolitiken de senaste åren.
            Det har rört sig om höjt flerbarnstillägg, höjt bostadsbidrag
            och särskilt bostadsbidrag till barnfamiljer. I budgeten för 2013
            föreslår vi nu att ersättningen i grundnivån i föräldraförsäkringen
            höjs från 180 kronor till 225 kronor.
          </note>
          <note>
            Fördelningspolitiskt är höjningarna inriktade så att de familjer
            som är mest ekonomiskt utsatta ska nås av förslagen. När det till
            exempel gäller höjningen av grundnivån innebär förslaget att det
            är de föräldrar som inte hunnit arbeta upp en sjukpenninggrundande
            inkomst, en så kallad SGI, som nås av denna höjning. När det gäller
            de bostadsbidrag vi höjde 2012 var det cirka en halv miljon hushåll
            som nåddes av höjningarna.
          </note>
          <note>
            Den ekonomiska familjepolitiken bör ses även i ett större sammanhang.
            Jag tror att vi är ganska överens här i kammaren om att den vanligaste
            orsaken till ekonomisk utsatthet är saknat arbete och eller utbildning,
            men mycket annat påverkar också situationen för barnfamiljer.
            Förutom att vi har världens kanske allra mest generösa föräldraförsäkring
            har vi en kraftigt subventionerad barnomsorg, gratis skolgång
            samt hälso- och sjukvård för blivande föräldrar och för barn.
            Det är bra, tycker jag, men allt detta påverkar också den ekonomiska
            situationen.
          </note>
          <note>
            Tittar vi oss runt om i världen inser vi att Sverige är ett bra
            land att leva i. Det innebär nu inte att jag anser och tror att
            alla har det jättebra i Sverige, utan vad jag säger är att väldigt
            många har det bra i vårt land. Det är bra, och det är något vi
            ska vara rädda om. Vi ska fortsätta att ha en familjepolitik som
            följer utvecklingen av förutsättningarna för barnfamiljer och
            vid behov gå in med insatser.
          </note>
          <note>
            Herr talman! Det finns ca 2 miljoner barn i åldern 017 år i Sverige.
            Allt fler av dessa lever inte ihop med båda sina föräldrar. Föräldrarna
            är alltså särlevande. Ca 25 procent av alla barn lever antingen
            med en ensamstående förälder, i ombildade familjer eller växelvis
            hos sina föräldrar. Många barn får således styvsyskon och ibland
            också halvsyskon. Det är alltså många olika kontakter. Forskning
            visar faktiskt att många barn inte riktigt klarar av alla dessa
            nya relationer.
          </note>
          <note>
            Allt fler barn, ca 375 000, lever växelvis med sina föräldrar.
            Jag tycker att det är en god utveckling. Barnen mår ofta bättre,
            och föräldrarna tar på detta sätt ett fortsatt ansvar för sina
            barn även efter en separation. Huvudansvaret för barnen ligger
            ju på föräldrarna att skaffa barn är nära nog ett livstidsuppdrag.
            Gunvor var inne på detta med huvudansvar för barnen, så där är
            vi också överens.
          </note>
          <note>
            Sedan 1998 har de allra flesta hushåll fått det bättre ekonomiskt.
            Den reala inkomsten har ökat för samtliga barnhushåll jämfört
            med 1998. Utvecklingen har dock inte sett likadan ut för alla
            olika hushållstyper ensamstående och de med utländsk härkomst
            har inte fått ta del av en lika stor ökning. Detta är ett faktum.
            Någon nämnde barnfattigdomen, och Rädda Barnen kom häromdagen
            med en ny rapport om att barnfattigdomen åtminstone hade minskat.
            Jag tror att det var med 0,3 procent. Det är inte mycket, men
            det är åtminstone i rätt riktning.
          </note>
          <note>
            År 2011 gick 65 procent av de behovsprövade bidragen till just
            ensamstående. Från 2012 höjdes bostadsbidraget, som ger en högre
            real ekonomisk inkomst.
          </note>
          <note>
            Herr talman! Regeringen gör också ett antal aviseringar om vad
            man vill åstadkomma framöver. Det gäller till exempel att ändra
            i föräldraförsäkringen så att man framöver kan spara 20 procent
            av föräldradagarna efter det att barnet har fyllt fyra år. Samtidigt
            vill man höja åldern för uttag av föräldradagar till tolv år i
            stället för dagens åtta år. I dag kan föräldradagar tas ut retroaktivt
            om man kommer hit från ett icke-EU-land. Det finns exempel, som
            det går att läsa om, på att detta ger inlåsningseffekter när det
            gäller att komma in på arbetsmarknaden.
          </note>
          <note>
            Det finns även kommuner som utan lagens stöd begär att föräldern
            tar ut föräldrapenning, som sedan avräknas från försörjningsstöd.
            Men om man tar ut föräldradagar får barnen inte gå i förskola,
            och då kan man själv inte gå på sfi eller annan utbildning i akt
            och mening att öka sina chanser att komma i arbete. Ett till synes
            generöst system kan således ge inlåsningseffekter.
          </note>
          <note>
            Rätten att ta ut föräldrapenning tills barnet fyllt tolv år ger
            möjlighet att spara föräldradagar till att kunna göra besök i
            skolan eller dylikt, vilket jag tycker är bra. För tydlighetens
            skull, då jag vet att det uppkommit en del frågor vid Adoptionscentrum
            med mera, vill jag nämna att det i lagstiftningen kommer att tas
            hänsyn till adopterade barn, som ju kan vara flera år när de kommer
            hit. Då är det sagt.
          </note>
          <note>
            Regeringen aviserar också att man vill öka möjligheterna för
            ensamstående förälder att använda föräldrapenning till exempel
            genom att kunna överlåta dagar till annan eller för att kunna
            använda samtliga dagar om den andre föräldern är förhindrad att
            vårda barnet. Regeringen vill också öka förutsättningarna för
            att kunna dela på barnbidraget.
          </note>
          <note>
            En modern familjepolitik anpassar olika lagar och regler efter
            vad som händer i samhället. Då allt fler barn lever med särlevande
            föräldrar många gånger hos bägge, men växelvis måste lagstiftningen
            anpassas. Det kan till exempel gälla bostadsbidrag, men ofta gäller
            det inte underhållsbidrag eftersom man ju delar på både boende
            och kostnader betalas detta ofta inte ut.
          </note>
          <note>
            I de fall av separationer där det ska utgå ett underhållsbidrag
            från en bidragsskyldig förälder hos vilken barnet inte bor stadigvarande
            finns ett underhållsstöd. Underhållsstöd är ett förskott som betalas
            av Försäkringskassan när den bidragsskyldige föräldern inte betalar
            detta för att garantera att barnet får ett grundbidrag.
          </note>
          <note>
            Beloppet är, som har sagts här tidigare, 1 273 kronor. Det är
            tänkt som 50 procent av ett barns normala behov plus barnbidrag.
            Det blir 3 596 kronor. Underhållsstödet, som flera partier vill
            höja, är således ett förskott från staten för att garantera barnet
            ett underhåll. Det ska betalas tillbaka till staten. 71 procent
            återbetalades 2011. Det var regler om detta som vi diskuterade
            häromveckan. Vi talade om att införa en avbetalningsplan för dem
            som inte kunde betala. Men vi kan konstatera att beloppet på 1
            273 kronor har blivit alltför normerande vid utbetalning av underhåll.
            Särlevnadsutredningen visar att om fler föräldrar kom överens
            via civilrättsligt avtal skulle 40 procent av barnen få högre
            underhåll, och i de lägsta inkomstklasserna skulle så mycket som
            90 procent av barnen få i genomsnitt 1 000 kronor mer i månaden.
          </note>
          <note>
            Således, herr talman: Med mer information, stöd och kunskap till
            föräldrarna skulle många fler föräldrar kunna komma överens via
            avtal. Det skulle vara mycket bättre för väldigt många barn.
          </note>
          <note>
            Vi har varit inne på ett sätt att öka jämställdheten, och så
            vill man ändå avskaffa jämställdhetsbonusen. Vi har infört en
            förenkling av denna bonus, och vi har inte riktigt sett resultatet
            av den ännu. Därför kan jag tycka att vi kan följa utvecklingen
            av detta.
          </note>
          <note>
            Det föreligger många motioner som rör området familjepolitik.
            Ett stort antal berör barnfattigdom på olika sätt. Som sades i
            debatten förra veckan finns det många olika definitioner på barnfattigdom.
            Den absoluta barnfattigdomen har minskat. Även enligt Rädda Barnens
            senaste rapport minskar barnfattigdomen lite grann.
          </note>
          <note>
            Med den politik som förs och med utskottets uttalande om att
            följa utvecklingen noga och att det kan behövas mer insatser framöver
            för att stödja de familjer som är mest utsatta anser jag inte
            att det behövs en nationell plan. Det sker redan i dag en bevakning,
            och det finns en beredskap.
          </note>
          <note>
            I några motioner yrkas på höjt barnbidrag. Det har ej höjts sedan
            2005, men jag vill påminna om att flerbarnstillägget höjdes 2010.
            Barnbidrag kommer alla till del. Det kommer inte bara till de
            familjer som är ekonomiskt utsatta, utan det kommer också till
            barnfamiljer som har hur mycket pengar som helst. Det är således
            ett ganska trubbigt instrument.
          </note>
          <note>
            Vi har höjt normen för försörjningsstöd, vilket gör att fler
            kan komma att få försörjningsstöd framöver. Det kan vara bra.
            Det märkliga är att barnfattigdomen då ökar enligt vissa sätt
            att räkna. Ekonomisk familjepolitik spelar stor roll för många
            människor främst människor som är ekonomsikt utsatta. Med de åtgärder
            som regeringen har vidtagit och även med de aviseringar om kommande
            förslag som finns anser jag att regeringen för en bra politik
            inom området. Dock måste utvecklingen följas noga. Man måste vara
            beredd att vidta åtgärder vid behov, vilket jag känner mig trygg
            med att regeringen kommer att göra.
          </note>
          <note>
            Ajournering
          </note>
          <note>
            Kammaren beslutade kl. 15.53 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            9 § Beslut om ärenden som slutdebatterats den 11 december
          </note>
          <note>
            Punkt 12
          </note>
          <note>
            Punkt 13
          </note>
          <note>
            Punkt 14
          </note>
          <note>
            Övriga punkter
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 5
          </note>
          <note>
            Punkt 6
          </note>
          <note>
            Övriga punkter
          </note>
          <note>
            Punkt 2
          </note>
          <note>
            Punkt 5
          </note>
          <note>
            Punkt 6
          </note>
          <note>
            Punkt 7
          </note>
          <note>
            Övriga punkter
          </note>
          <note>
            10 § (forts. från 8 §) Socialförsäkringsområdet (forts. SfU1)
          </note>
          <note type="speaker">
            Anf. 108 ANNELIE KARLSSON (S) replik:
          </note>
          <note>
            Herr talman! Vi hörde Gunilla Nordgren i sitt anförande om familjepolitik
            säga att familjer gör olika prioriteringar och val. Hon sade också
            att många har det bra och att de allra flesta fått det bättre.
            Det är klart att man kanske kan säga det, men det är en väldigt,
            väldigt klen tröst för dem som fått det betydligt sämre.
          </note>
          <note>
            Enligt Rädda Barnens statistik lever 250 000 barn i familjer
            som omfattas av begreppet fattigdom. Det som slog mig och var
            lite intressant i Gunilla Nordgrens anförande är följande.
          </note>
          <note>
            När vi förra veckan i utskottet hade en debatt ville inte Gunilla
            Nordgren och Moderaterna precis diskutera Rädda Barnens statistik.
            Men någonting har hänt sedan vi träffades senast, för i dag var
            statistiken relevant. Det var så att barnfattigdomen hade minskat
            med 0,3 procent från föregående år. Då gick det huxflux att diskutera
            Rädda Barnens statistik. Det var lite intressant i sig.
          </note>
          <note>
            Om vi säger att vi struntar i statistiken kan vi ändå av den
            politik som förs konstatera att det är ganska självklart för oss
            alla att det blir konsekvenser.
          </note>
          <note>
            Om arbetslöshetsförsäkringen inte omfattar alla så kommer människor
            att leva i fattigdom. Utförsäkrade föräldrar ger fattiga barn.
            Det ger också deltidsanställningar, låga löner och otrygga anställningar.
            Det är klart att det blir konsekvenser av den förda politiken,
            Gunilla Nordgren.
          </note>
          <note>
            Om vi skulle kunna bli överens om att det finns ett begrepp som
            heter barnfattigdom och att Rädda Barnens statistik stämmer, skulle
            vi inte då också kunna bli överens om att det är på sin plats
            att vi får en handlingsplan så att vi ser till att dessa 250 000
            barn inte lever under de omständigheterna framöver?
          </note>
          <note type="speaker">
            Anf. 109 GUNILLA NORDGREN (M) replik:
          </note>
          <note>
            Herr talman! Annelie Karlsson undrade vad jag menade med att
            man gör sina val. Jag tänker till exempel på vårdnadsbidrag. Det
            finns familjer som gör valet att vara hemma med vårdnadsbidrag,
            och då blir det en lägre inkomst.
          </note>
          <note>
            Det var så jag menade. Alla kan inte göra valen, och det sade
            jag inte heller. Jag sade att vissa gör det. Vi har även detta
            med att man är hemma med jämställdhetsbonus, men det behöver vi
            inte ta här.
          </note>
          <note>
            Jag sade inte heller i förra veckan att man inte kunde tala om
            Rädda Barnens definition. Jag sade att det fanns omkring 13 olika
            definitioner. Det finns absolut, EU:s relativa, Rädda Barnens,
            Statistiska Centralbyråns och alla möjliga andra.
          </note>
          <note>
            Jag sade att fattigdomen gick ned lite grann. Jag vet inte om
            det är 0,3 procent, men det är inte en ökning. Jag sade också
            att det finns uttalanden i utskottsbetänkandet att regeringen
            inser att man ska hålla bevakning på de familjer som inte riktigt
            har följt med. Det gäller ensamstående, ofta med utländsk härkomst.
          </note>
          <note>
            Där är vi helt överens. Det är ett faktum att det är så. Regeringen
            har försökt att göra olika åtgärder. Det gäller till exempel bostadsbidrag
            och sättet att räkna, där man räknade underifrån i hyran och så
            vidare. Det är tänkt att det ska komma dem till godo som är mest
            utsatta. Det är regeringens inriktning. Det står också i betänkandet.
          </note>
          <note type="speaker">
            Anf. 110 ANNELIE KARLSSON (S) replik:
          </note>
          <note>
            Herr talman! Om vi är överens om att statistiken stämmer och
            att det finns 250 000 barn som lever under svåra förhållanden,
            varför kan vi då, Gunilla Nordgren, inte bli överens om att vi
            behöver en handlingsplan för att komma till rätta med problemen?
          </note>
          <note>
            Uppenbarligen är det så att den regering som vi har nu och har
            haft i över sex år hittills inte har lyckats. Jag känner mig inte
            trygg när Gunilla Nordgren säger att regeringen har en plan. Planen
            har hittills inte visat någon större verkan.
          </note>
          <note>
            Vi föreslår till exempel att man ska höja barnbidragen med 100
            kronor. Det skulle vara en direkt peng i fickan för de barnfamiljer
            som har det absolut svårast. Det skulle vara till hjälp till vinterjackor,
            vinterskor, mjölk och bröd.
          </note>
          <note>
            Där säger Gunilla Nordgren och Moderaterna och övriga borgerliga
            partier: Nej, vi vill inte höja något barnbidrag. Nej, vi vill
            inte ha någon plan för att minska barnfattigdomen.
          </note>
          <note>
            Om Gunilla Nordgren delar min rädsla för att dessa 250 000 barn
            också i fortsättningen kommer att ha bekymmer skulle Gunilla Nordgren
            ställa sig bakom åtminstone det förslag där vi säger: Vi måste
            ha en handlingsplan för att komma till rätta med problemet.
          </note>
          <note type="speaker">
            Anf. 111 GUNILLA NORDGREN (M) replik:
          </note>
          <note>
            Herr talman! Om vi nu ska tala statistik avser rapporten från
            Rädda Barnen förhållandena 2010. Det är vi överens om. Efter det
            har man gjort höjningarna i bostadsbidragen och i de särskilda
            bostadsbidragen för unga med familjer. Det har vi inte sett effekten
            av.
          </note>
          <note>
            Jag är lite förvånad när du, Annelie Karlsson, säger: Vi höjer
            barnbidraget så att familjer som behöver pengar har råd att köpa
            en jacka etcetera. Barnbidragen går även till de barnfamiljer
            som har det hur bra som helst.
          </note>
          <note>
            Barnbidraget är ett generellt bidrag som nås av alla. Det är
            tänkt att kompensera i olika perioder i livet när man har olika
            försörjningsansvar. De behovsprövade bidragen däremot är till
            för att täcka upp dem som av olika anledningar är ekonomiskt utsatta.
          </note>
          <note>
            Det är andra saker som vi föreslår som ska göra att människor
            lättare kommer i arbete. Sedan håller jag fullständigt med dig
            att man ska ha förskolor på obekväm arbetstid. Det tror jag att
            vi har talat om förut. Jag är helt enig med dig där.
          </note>
          <note type="speaker">
            Anf. 112 EMMA CARLSSON LÖFDAHL (FP):
          </note>
          <note>
            Herr talman! Nu debatterar vi Utgiftsområde 12 Ekonomisk trygghet
            för familjer och barn. Det är ett område som omfattar väldigt
            många olika sorters stöd som ges till barnfamiljer i form av olika
            förmåner. Vi har bland annat barnbidraget, adoptionsbidrag, föräldraförsäkringen,
            barnpensioner, pensionsrätt för barnår, bostadsbidrag, underhållsstöd
            och vårdbidrag för funktionshindrade barn.
          </note>
          <note>
            Jag kommer inte att beröra alla dessa områden i dag utan kommer
            att inrikta mig på några av dem.
          </note>
          <note>
            När det gäller barnbidraget har det varit en diskussion om vem
            som ska vara mottagare av detta. Anledningen till det är att utbetalningen
            sker, om inget annat uppges, till mamman eller till den som är
            äldst av föräldrarna om man lever i ett samkönat förhållande.
            I dag kan man dela barnbidraget. Men då måste man ansöka om det
            och mamman gå med på det. Detta ger en vink om att båda föräldrarna
            inte är likvärdiga i förhållande till barnet.
          </note>
          <note>
            Jag anser att utgångspunkten borde vara att barnbidraget delas
            lika mellan föräldrarna om inget annat uppges. Det kan betalas
            ut enbart till en förälder om man är överens om det. Just denna
            diskussion har tagits upp i Särlevandeutredningen. Jag ser fram
            emot att vi snart har en lösning på denna högaktuella fråga.
          </note>
          <note>
            I Sverige har vi förmånen att ha en föräldrapenning på 480 dagar
            per barn. Föräldraförsäkringen är tvådelad. Så vill jag och Folkpartiet
            att den fortsatt ska vara. Det innebär att den är jämnt fördelad
            mellan båda föräldrarna där båda har 240 dagar var. Föräldrarna
            har sedan möjlighet att själva överlåta viss del av sina dagar
            till den andre föräldern om de så önskar.
          </note>
          <note>
            Detta är för att det ska vara möjligt att anpassa föräldraledigheten
            så att den passar familjen utifrån dess unika förutsättningar.
            Det finns ingen familj som är den andra lik. Men det finns 60
            dagar som inte kan överlåtas till den andre föräldern.
          </note>
          <note>
            Jag tycker det är viktigt att uppmuntra föräldrar att dela så
            lika som möjligt på föräldrapengen. Men det måste till sist vara
            de själva som bestämmer vad som passar deras familj och deras
            situation.
          </note>
          <note>
            Som en liten morot till dem som delar lika har vi infört jämställdhetsbonusen.
            Jag ska erkänna att den var svårbegriplig i början. Pengarna kom
            inte förrän året efter, vilket gjorde att det var väldigt få som
            nyttjade reformen. Vi ändrade detta för snart ett år sedan. Nu
            kommer pengarna samtidigt som uttaget av föräldrapengen. Jag hoppas
            när vi får se årets siffror att detta har gett effekt.
          </note>
          <note>
            Föräldrapenningsdagarna ersätts med respektive förälders sjukpenning.
            Men det finns en nedre gräns på 180 kronor per dag om man inte
            har någon sjukpenninggrundande inkomst. De föräldrar som får de
            180 kronorna per dag är ofta personer som ännu inte har hunnit
            etablera sig på arbetsmarknaden, det vill säga unga föräldrar
            och invandrare.
          </note>
          <note>
            Nu föreslår vi en höjning av grundbeloppet till 225 kronor per
            dag. På en månad ger det en höjning från 5 400 kronor till 6 750
            kronor. Det är ett behövligt tillskott till dessa föräldrar.
          </note>
          <note>
            Samtidigt gör vi en förändring när det gäller uttaget av dagar.
            Tidigare har man varit tvungen att ta ut alla 480 dagarna under
            barnets första åtta levnadsår. Nu föreslås att man ska ha möjlighet
            att ta ut föräldradagarna fram till att barnet blir tolv år. Även
            barn som är över åtta år har behov av sina föräldrar.
          </note>
          <note>
            80 procent av dagarna måste tas ut innan barnet fyller fyra år.
            Begränsningen av uttaget till 80 procent inom fyra år kommer att
            leda till att kvinnor som har invandrat till Sverige och har barn
            snabbare kommer att integreras i samhället och snabbare kommer
            ut i svenskundervisning och praktik.
          </note>
          <note>
            Herr talman! Än är det inte riktigt jul, men jag vill passa på
            att önska presidiet och mina kolleger i utskottet en riktigt god
            jul och ett gott nytt år.
          </note>
          <note>
            Därmed yrkar jag bifall till utskottets förslag och avslag på
            motionerna.
          </note>
          <note type="speaker">
            Anf. 113 ANNELIE KARLSSON (S) replik:
          </note>
          <note>
            Herr talman! Jag har en fråga till Emma Carlsson Löfdahl. 250
            000 barn lever i fattiga familjer. Vi socialdemokrater vill höja
            barnbidraget. Folkpartiet och Emma Carlsson Löfdahl vill skattesubventionera
            läxhjälp.
          </note>
          <note>
            Vilket tror Emma Carlsson Löfdahl skulle gynna de 250 000 barnen
            bäst? Man kan också ställa frågan så här: Hur många av de 250
            000 barnen tror Emma Carlsson Löfdahl kommer att gynnas av skattesubventionerad
            läxhjälp?
          </note>
          <note type="speaker">
            Anf. 114 EMMA CARLSSON LÖFDAHL (FP) replik:
          </note>
          <note>
            Herr talman! Om vi höjer barnbidraget kommer det självklart att
            gynna alla barn. Men det kommer inte att riktas till just de 250
            000 barn som har det stora behovet. Jag tycker inte heller att
            det är bra när vi ser att vi har många barn som lever i fattiga
            familjer. Jag är tacksam för att Annelie Karlsson inte använde
            uttrycket barnfattigdom. Jag brukar säga: Barn ska vara fattiga,
            men inte deras föräldrar. Det tycker jag är stor skillnad.
          </note>
          <note>
            Jag tror att det är mycket bättre att vi inriktar oss på andra
            former av bidrag än just barnbidraget. Vad vi har gjort senast
            är bland annat att vi har höjt bostadsbidraget. Det blir direkt
            riktat till dem som verkligen behöver det. Vi har även höjt flerbarnstillägget.
          </note>
          <note type="speaker">
            Anf. 115 ANNELIE KARLSSON (S) replik:
          </note>
          <note>
            Herr talman! Emma Carlsson Löfdahl har rätt i att barnbidraget
            inte riktar sig bara till de barn som lever i fattiga familjer.
            Men det riktar sig även till dem. Däremot är jag ganska övertygad
            om och blir ännu mer övertygad om att Emma Carlsson Löfdahl delar
            den uppfattningen att fattiga barn inte kommer att ha någon som
            helst hjälp av skattesubventionerad läxhjälp.
          </note>
          <note>
            Jag tror att vi kan vara ganska överens om att 100 kronor i barnbidragshöjning
            skulle gynna den gruppen betydligt mer. Det är nog ingen tvekan
            om det. Jag tror att alla i kammaren skulle kunna ställa sig bakom
            den reflexionen.
          </note>
          <note>
            Vi måste sluta hymla. I den politiska församlingen måste vi kunna
            bestämma oss för om vi vill komma till rätta med problemet eller
            inte. Det går inte att gömma sig bakom statistik, 0,3 procent
            hit eller 14 procent dit. Det finns barn som i dag inte kan få
            en vinterjacka fast det är kallt ute. Det vet jag, det vet Emma
            Carlsson Löfdahl, och det vet alla andra. Men vi diskuterar i
            stället om man kan få bidrag si eller bidrag så.
          </note>
          <note>
            Vi har ett problem i detta land. Vi skulle kunna hjälpas åt att
            lösa det. Ett steg vore att vi hade en handlingsplan där vi diskuterade
            gemensamt. Ni säger nej till en handlingsplan mot barnfattigdom.
            Varför säger ni nej till det i Folkpartiet?
          </note>
          <note type="speaker">
            Anf. 116 EMMA CARLSSON LÖFDAHL (FP) replik:
          </note>
          <note>
            Herr talman! Jag tror faktiskt inte att det är någon vare sig
            i Folkpartiet eller i den övriga Alliansen som har hävdat att
            skatteavdrag för läxhjälp hjälper fattiga barn. Jag tror aldrig
            att det har varit tanken, lika lite som att man får vissa ersättningar
            när man köper miljöbilar eller något annat. Det var nog inte heller
            tanken att det skulle hjälpa fattiga barn. Jag känner att vi blandar
            ihop olika saker.
          </note>
          <note>
            Vi är helt överens om att fattiga barn eller barn till fattiga
            föräldrar inte är något som någon av oss gillar. Jag tror att
            det viktigaste för att komma åt detta inte är olika former av
            bidrag, utan det är att hjälpa dessa föräldrar till jobb, så att
            de blir självförsörjande.
          </note>
          <note type="speaker">
            Anf. 117 GUNVOR G ERICSON (MP) replik:
          </note>
          <note>
            Herr talman! Emma Carlsson Löfdahl pratade i sitt anförande om
            familjepolitiken. Hon nämnde föräldraförsäkringen som en viktig
            del och pratade sig varm för att själv få bestämma.
          </note>
          <note>
            Folkpartiet valde att införa pappamånaderna. Det gjorde ni väldigt
            bra, och det vill jag ge er kredd och beröm för. Men jag hörde
            inte riktigt hur Folkpartiet resonerade. Jag tyckte att det lät
            som: Jaja, vi införde pappamånaderna, men nu ska man få bestämma
            helt själv.
          </note>
          <note>
            Jag tror att det är viktigt att komma ihåg att valfriheten utgår
            från de strukturer som finns i samhället och de normer som styr.
            Då gäller det att bygga strukturer som också stöder ett mer jämställt
            uttag. Det hörde jag inte att Emma Carlsson Löfdahl pratade om.
            Står Folkpartiet upp för en familjepolitik där vi ska ha mål inom
            familjepolitiken som också bidrar till ett mer jämställt föräldraansvar?
          </note>
          <note>
            Miljöpartiets jämställdhetspolitik utgår från frihet för individer
            utan att man ska behöva låsas in i de könsbundna normerna, så
            att man kan göra val utifrån den individ man är och kunna ta ansvar
            för barnen. Anser Emma Carlsson Löfdahl att vi ska ha en jämställdhetspolitik
            även inom familjepolitiken?
          </note>
          <note type="speaker">
            Anf. 118 EMMA CARLSSON LÖFDAHL (FP) replik:
          </note>
          <note>
            Herr talman! Det finns två viktiga principer när Folkpartiet
            talar om familjepolitiken. Den ena är valfrihet. Den andra är
            jämställdhet. Det är två principer som man hela tiden måste väga
            mot varandra.
          </note>
          <note>
            Självklart vill vi att det ska vara jämställt mellan föräldrarna.
            Samtidigt måste vi kombinera detta med valfriheten för familjen.
            Som jag sade tidigare: Familjer ser olika ut. Men jag tror att
            den enskilda familjen själv kan välja vad som passar bäst.
          </note>
          <note>
            Vi har infört två pappamånader. Vi kommer inte att rucka på dem.
            Men vad vi har gjort för att införa fler så kallade pappamånader
            är i stället att vi har infört en jämställdhetsbonus som jag hoppas
            att vi kommer att se resultat av när vi räknar ihop detta års
            siffror.
          </note>
          <note type="speaker">
            Anf. 119 GUNVOR G ERICSON (MP) replik:
          </note>
          <note>
            Herr talman! Tyvärr tvivlar jag starkt på att jämställdhetsbonusen
            även om man har förändrat sättet att betala ut den kommer att
            ha någon större effekt. Det är fortfarande alldeles för mycket
            annat som styr vem som tar ut föräldraledighet. Många barn har
            inte ens på sin tvåårsdag haft sin pappa hemma en enda dag. Det
            är fortfarande över 20 procent av fäderna som inte plockar ut
            en enda föräldraledighetsdag fram tills barnet fyller två år.
            Det är ganska anmärkningsvärt och visar att jämställdhetsbonusen
            inte har någon större effekt. Mycket större effekt hade pappamånaderna.
          </note>
          <note>
            Vi har tidigare i denna talarstol pratat om att Försäkringskassan
            är en viktig part när det gäller att verka för ett mer jämställt
            uttag. Ni i alliansregeringen förändrade Försäkringskassans uppdrag.
            Där står det inte längre att de ska verka för ett mer jämställt
            uttag.
          </note>
          <note>
            Jag undrar om Emma Carlsson Löfdahl numera står för att ni vill
            förändra Försäkringskassans uppdrag så att det verkligen ska bidra
            till ett mer jämställt uttag.
          </note>
          <note>
            Fortfarande undrar jag vilket mål Folkpartiet egentligen har
            för den ekonomiska familjepolitiken. Är det individens frihet
            eller är det jämställdhet? För oss i Miljöpartiet hänger dessa
            båda saker ihop. Ska man ha verklig valfrihet ska man heller inte
            låsas in i könsbundna normer.
          </note>
          <note type="speaker">
            Anf. 120 EMMA CARLSSON LÖFDAHL (FP) replik:
          </note>
          <note>
            Herr talman! Jag tror att det är jätteviktigt att barn har tillgång
            till båda sina föräldrar, men jag tror inte att man som förälder
            gör ett bra jobb det är inget jobb att ta hand om sina barn om
            man känner sig tvingad. Det måste ske frivilligt. Däremot vill
            vi uppmuntra och hjälpa till så att man kan dela lika på ett bättre
            sätt.
          </note>
          <note>
            Jag tror inte att hela sanningen ligger i Försäkringskassans
            siffror. Vi umgås ju med våra barn även om vi inte får ut ersättning
            från Försäkringskassan, och just de siffrorna missar vi. Jag säger
            inte att Försäkringskassans siffror är helt fel. De är en fingervisning,
            men de är inte hela facit på hur vi umgås med och tar hand om
            våra barn.
          </note>
          <note type="speaker">
            Anf. 121 SOLVEIG ZANDER (C):
          </note>
          <note>
            Herr talman! Familjepolitik är i det här avseendet framför allt
            att medverka till att barn får en trygg uppväxt. Det är den viktigaste
            och främsta uppgift som vi som vuxna har. Ekonomin är i det här
            sammanhanget något vi i högsta grad ser till, naturligtvis tillsammans
            med vård och omsorg av barnen också. Vi vet att ensamföräldershushåll
            har en sämre ekonomi. Det har alliansregeringen nu tagit tag i.
            Den så kallade Särlevandeutredningen har kommit med olika förslag
            om hur man ska medverka till att det ska bli bättre.
          </note>
          <note>
            Det är som sagt ofta kvinnorna som är ensamstående. I det sammanhanget
            är det viktigt att man medverkar till att papporna betalar mer
            och inte bara höjer underhållsstödet, som oppositionen vill. Höjer
            man underhållsstödet säger man samtidigt till papporna att de
            inte behöver betala mer, och man får ingen diskussion om vikten
            av att papporna ska betala efter sin förmåga.
          </note>
          <note>
            Gunilla Nordgren sade nyss att om papporna betalade efter sin
            förmåga skulle det för ensamhushåll betyda i genomsnitt 1 000
            kronor mer per månad, och det är betydligt mer än om man höjer
            barnbidraget eller underhållsstödet.
          </note>
          <note>
            Det allra viktigaste är ändå för mig och Centerpartiet att se
            till att man har ett arbete. Som jag sade i pensionsdebatten är
            jag övertygad om att ROT och RUT har spelat en viktig roll i det
            här sammanhanget. Sänkt restaurangmoms och lägre arbetsgivaravgifter
            för att unga ska kunna komma in på arbetsmarknaden har också bidragit
            till att fler har fått ett jobb.
          </note>
          <note>
            De viktigaste åtgärderna för att förbättra ekonomin för barnfamiljer
            är inte, som oppositionen vill, att riva upp förslagen för att
            underlätta ingången på arbetsmarknaden. Det är i sammanhanget
            också viktigt att vi får en barnomsorg på obekväm arbetstid, och
            nattdagis införs mer och mer i kommunerna. Utbildningsutskottet
            har också slagit fast att det är viktigt.
          </note>
          <note>
            Om man ser på studier, vad kan man då se att det beror på att
            ensamstående mammor har de lägsta inkomsterna? Jo, det är att
            de har deltidsarbete, att de fått barn tidigt, att de har flera
            barn och att de har huvudansvaret för barnen. Vad är det då man
            behöver göra för att hjälpa de ensamstående mammorna, förutom
            att se till att de får ett arbete? Jag är övertygad om att de
            också behöver avlastning. Att medverka till att kommunerna avlastar
            de ensamstående mammorna tror jag är oerhört viktigt. Både ett
            personligt och ett praktiskt stöd är viktigt i det här sammanhanget.
          </note>
          <note>
            Att växa upp i ett hem där föräldrarna kan försörja sig och sin
            familj genom att få en lön varje månad är grundläggande utgångspunkter
            för oss i Centerpartiet.
          </note>
          <note>
            Centerpartiet vill också att det ska bli möjligt att kombinera
            försörjningsstöd och arbetsinkomst. Regeringen har medverkat till
            att se över de marginaleffekter som uppstår om man har långvarigt
            försörjningsstöd och börjar arbeta. Syftet är i detta sammanhang
            att underlätta för barnfamiljerna.
          </note>
          <note>
            Något annat som är viktigt att lyfta fram förutom alla de förändringar
            som skett inom de olika bidragssystemen är att flerbarnstillägget
            har höjts. Vi vet att fler barn också är en ekonomiskt tyngre
            börda än bara ett eller två. Det är inte med lite stolthet jag
            säger att det var under Fälldinregeringen som man införde flerbarnstillägget.
          </note>
          <note>
            Något annat som jag också måste nämna är att man från och med
            den 1 januari nästa år ska höja grundnivån i föräldraförsäkringen.
            Detta, om inte annat, gynnar dem som får barn tidigt.
          </note>
          <note>
            Centerkvinnorna är de som i Centerpartiet går före när det gäller
            familjepolitiken. Det är något som jag kan vara ganska stolt över.
            Man har tagit fram ett nytt familjepolitiskt program med 34 punkter.
            Jag ska inte räkna upp alla, det lovar jag er, men jag ska tala
            om att det första man föreslår är att det ska heta barn- och föräldraförsäkring,
            och det ska tydliggöra att det är barnet som ska stå i centrum.
            Det är det viktigaste.
          </note>
          <note>
            Sedan föreslår man också en utökning av antalet dagar som föräldrar
            ska kunna vara hemma tillsammans med barnet. Man vill fördubbla
            det från 30 till 60 dagar. Det vet vi är en viktig del. Om man
            är hemma tidigt med sitt barn knyter man an till barnet, och det
            är viktigt för båda två pappa och mamma eller om man nu är två
            pappor eller två mammor.
          </note>
          <note>
            Vi har i 34-punktsprogrammet också föreslagit att man ska ta
            ut största delen av föräldraförsäkringen innan barnet fyller två
            år. Vi är alltså lite striktare på det här området än de förslag
            regeringen nu håller på att ta fram. Där sägs ju att man ska ta
            ut de flesta föräldradagar innan barnet fyllt fyra år. Syftet
            är i båda fallen att nyanlända föräldrar ska komma närmare arbetsmarknaden,
            och det är oerhört viktigt.
          </note>
          <note>
            Den tredje förändringen i centerkvinnornas 34-punktsprogram är
            att man ska få möjlighet att ta ut fler pappadagar i samband med
            att barn föds, och det ska också vara närstående som ska kunna
            ta ut dem och inte papporna, om de är frånvarande. Detta utreds
            också av regeringen.
          </note>
          <note>
            Jag har även visat på i min motion, som handlar om det här programmet,
            att vi från centerkvinnorna framför förslag på att man ska slopa
            den 2 ½-årsgräns som innebär att man gynnas ekonomiskt om det
            är täta födslar. Man får nämligen behålla sin sjukpenninggrundande
            inkomst då. Det om något är väl ojämlikt. Det är någonting som
            vi måste ta bort.
          </note>
          <note>
            I betänkandet, herr talman, framgår det att regeringen förbereder
            förslag för att förbättra inom familjepolitiken. Det är viktigt
            att vi följer upp det och medverkar till att det förbättras, inte
            minst ekonomiskt.
          </note>
          <note>
            Med det, herr talman, yrkar jag bifall till förslaget i betänkandet
            och avslag på samtliga motioner.
          </note>
          <note type="speaker">
            Anf. 122 GUNVOR G ERICSON (MP) replik:
          </note>
          <note>
            Herr talman! Centerpartiets Solveig Zander stod alldeles nyss
            i talarstolen och pratade om höjt underhållsstöd, att det inte
            skulle ha någon betydelse. Jag blev väldigt förvånad. Det är nästan
            så att jag tycker att det är nonchalant att uttrycka det på det
            sättet.
          </note>
          <note>
            Vi i Miljöpartiet har i vårt budgetalternativ tre konkreta förslag
            som skulle underlätta betydligt för många familjer. Vi har ett
            skatteavdrag för ensamstående föräldrar på 5 000 kronor om året.
            Det skulle gynna de allra sämst ställda, det vill säga de ensamstående
            kvinnor med barn som i dag lever med mycket små marginaler. Vi
            har ett förslag till höjt underhållsstöd, och vi har ett förslag
            till tredelad föräldraförsäkring.
          </note>
          <note>
            Var i budgeten har Centerpartiet drivit igenom rätt till nattis,
            som Solveig Zander alldeles nyss pratade sig varm för? Jag hoppas
            verkligen att vi ska kunna få igenom nattis. Jag tycker att det
            är bra att det ska vara rätt till nattis. Men jag skulle också
            vilja se att det fanns en lagstiftning som gjorde det möjligt
            i hela Sverige.
          </note>
          <note>
            Var i budgeten för den ekonomiska familjepolitiken har Centerpartiet
            gjort avtryck? Om vilket konkret förslag inom utgiftsområde 12
            kan Solveig Zander säga: Jo, det här har Centerpartiet fått igenom.
          </note>
          <note>
            Det finns en fråga som Miljöpartiet har. Det handlar om försörjningsstöd
            och vårdbidrag. Den förälder som lever på försörjningsstöd, som
            får ett sjukt barn och sedan blir beviljad vårdbidrag får inte
            en enda krona mer. Tycker Solveig Zander att det är rimligt?
          </note>
          <note type="speaker">
            Anf. 123 SOLVEIG ZANDER (C) replik:
          </note>
          <note>
            Herr talman! Jag börjar från slutet, för det är lättast att komma
            ihåg det.
          </note>
          <note>
            Jag sade att det är viktigt att titta på marginaleffekterna när
            det gäller försörjningsstöd och när man har börjat få en arbetsinkomst.
            Lika viktigt är det naturligtvis att titta på vårdbidraget om
            man har ett barn som har en funktionsnedsättning. Alla de här
            marginaleffekterna är väldigt viktiga. Det vill jag framhålla.
          </note>
          <note>
            Nattis finns det ingen lagstiftning om. Det har vi inte drivit.
            Men i utbildningsutskottet har man sagt att man nu ska titta på
            detta, och mig veterligt har vi representanter i utbildningsutskottet.
            Alltså har Centerpartiet gått med på det också.
          </note>
          <note>
            När det gäller underhållsstödet måste jag säga något. Vi vet
            i dag att de flesta föräldrar ser detta som den lägsta nivån eller
            som normen för vad man ska ge i ersättning till varandra. Det
            ska ju vara 50 procent som den ena föräldern ska betala och som
            den andra föräldern ska betala.
          </note>
          <note>
            Eftersom samlevande föräldrar i dag har fått en högre inkomst
            förstår jag inte hur särlevande föräldrar kan medverka till att
            den ensamstående mamman har en lägre inkomst. För det är väl inte
            bara låginkomsttagare som separerar?
          </note>
          <note>
            Vi har sett i Särlevandeutredningen att om den andre föräldern,
            som inte bor ihop med barnen, betalar enligt sin arbetsförmåga
            skulle det betyda 1 000 kronor mer för en ensamstående mamma som
            har de lägsta inkomsterna. Då tycker jag att höja underhållsstödet
            är fel väg och fel sätt att visa de särlevande föräldrarna hur
            man ska försörja sina barn.
          </note>
          <note type="speaker">
            Anf. 124 GUNVOR G ERICSON (MP) replik:
          </note>
          <note>
            Herr talman! Ja, den utredning som Göran Hägglund har tillsatt
            kom med sitt betänkande Fortsatt föräldrar om ansvar, ekonomi
            och samarbete för barnets skull i juni 2011.
          </note>
          <note>
            Det visar att det finns ett stort ansvar för båda föräldrarna.
            Underhållsstödet infördes just för att visa att båda föräldrarna
            skulle ta ett ekonomiskt ansvar. Man kan besluta vid en separation
            om vilken nivå man ska ligga på ja. Och det infördes en möjlighet
            att faktiskt ha högre ersättning mellan varandra. Det kan göras
            upp i avtal mellan de båda föräldrarna.
          </note>
          <note>
            Men underhållsstödet skulle ändå säkerställa en viss nivå för
            de kostnader som det faktiskt innebär att ha ett barn. Underhållsstödet
            har inte höjts på många år. Sedan 1994, när det infördes, har
            det höjts en gång med 100 kronor. Det innebär att stödet har urholkats
            utifrån den nivå som det var på när det infördes.
          </note>
          <note>
            Det är väl ändå rimligt att den summan ska motsvara ungefär samma
            nivå på ersättning som det var 1994. Därför tycker jag att det
            är konstigt att Solveig Zander inte säger rent ut: Vi vill inte
            ha underhållsstöd. Det är egentligen det jag hör att Solveig Zander
            säger. Är det så att Centerpartiet inte vill ha något underhållsstöd
            över huvud taget?
          </note>
          <note type="speaker">
            Anf. 125 SOLVEIG ZANDER (C) replik:
          </note>
          <note>
            Herr talman! Jag vill att man ska utgå från och börja med att
            båda föräldrarna ska göra upp sinsemellan, hur mycket man ska
            betala civilrättsligt för sitt barn. Det håller man på och diskuterar
            i Särlevandeutredningen. Det handlar också om att tillsätta en
            grupp som ska möta föräldrarna vid separationer för att bland
            annat prata om hur man ska lösa ekonomin.
          </note>
          <note>
            Om man inte har ekonomi för det ska man självklart ha ett underhållsstöd,
            där staten går in och hjälper till att betala för barnet.
          </note>
          <note>
            Mina föräldrar levde isär. Det var även på den tiden så att man
            fick ett stöd från staten om den andra föräldern inte kunde betala.
            Varför skulle Centerpartiet i dag ändra på det, så att det inte
            skulle finnas något underhållsstöd om man inte klarar av att betala
            för sitt barn? Det är det mest befängda jag har hört i hela mitt
            liv. Det är självklart att det ska vara så.
          </note>
          <note>
            Men i dag har underhållsstödet blivit norm, och det sätter jag
            mig på tvären emot. Man ska utgå från att föräldrarna från början
            kan betala för sitt barn.
          </note>
          <note>
            Sedan kan man säga att det var länge sedan man höjde underhållsstödet.
            Ja, det måste ju tyda på det som Gunilla sade, att föräldrar har
            fått det bättre ekonomiskt de senaste åren. Det borde då innebära
            att föräldrarna kan betala mer för sina barn än vad underhållsstödet
            utgör i dag.
          </note>
          <note type="speaker">
            Anf. 126 EMMA HENRIKSSON (KD):
          </note>
          <note>
            Herr talman! Det har varit tre långa debatter med socialförsäkringsutskottet
            i dag. Jag är glad över att få avsluta den här debatten, som handlar
            om familjepolitiken.
          </note>
          <note>
            Familjen är samhällets absolut viktigaste byggsten. När familjen
            fungerar kan den erbjuda en grundläggande trygghet och omsorg
            och inte minst den förbehållslösa kärlek som ingen annan gemenskap
            i samhället eller något från statens sida kan stå för. Därför
            blir också samhällets och statens ansvar att försöka stötta familjen
            otroligt viktigt.
          </note>
          <note>
            Inom utgiftsområdet finns delar av det stöd som gör att vi med
            offentliga medel kan stötta barn och familjer. Men det är delar,
            och det är viktigt att komma ihåg det.
          </note>
          <note>
            Det görs många insatser också inom till exempel socialutskottets
            ansvarsområde för att stötta familjerna. De allra viktigaste insatserna
            när det handlar om barnfattigdom är egentligen inte alls vad som
            kommer i form av bidrag, utan det handlar om jobb och möjligheten
            att försörja sig själv.
          </note>
          <note>
            Utgångspunkten för mig som kristdemokrat i alla familjepolitiska
            frågor är barnen. Det kan låta som en självklarhet, men tyvärr
            är det inte det. Det är långt ifrån alltid barnen som sätts främst
            när man pratar om familjepolitik. Samhällsekonomiska kalkyler,
            arbetsmarknadens funktionssätt och brister i jämställdhet mellan
            vuxna brukar ibland hamna i förgrunden. Det borde inte vara så,
            men det är så.
          </note>
          <note>
            Med det vill jag inte säga att barnens bästa skulle vara kontraproduktivt
            tvärtom. Med barnens perspektiv blir långsiktighet närmast en
            dygd, och på få områden blir jämställdheten så viktig som när
            det handlar om barnens behov.
          </note>
          <note>
            För oss kristdemokrater är det självklart att sätta barnens behov
            främst, och därför menar vi att vi måste uppvärdera föräldrarna.
            Det är ju föräldrarna som i allmänhet vet sina barns bästa. Det
            är de som känner sina barns behov.
          </note>
          <note>
            Det är också därför som målet för den ekonomiska familjepolitiken
            ska vara att stödja familjen, inte att styra den. Politiken ska
            ge utrymmet och förutsättningarna. Den ska inte lägga sig i vilka
            livsval enskilda människor gör.
          </note>
          <note>
            Den ekonomiska familjepolitiken är ett av våra viktigaste verktyg
            för att göra det möjligt att förena familjeliv och arbetsliv.
            Den står också för ett viktigt komplement till insatserna på arbetsmarknaden,
            och i utbildningssystemet för den delen, för att undvika att barn
            växer upp i ekonomisk utsatthet.
          </note>
          <note>
            Regeringen har gjort flera viktiga insatser för att minska risken
            för barnfattigdom. Förutom jobbpolitiken har det handlat om det
            vi redan har hört, till exempel om flerbarnstillägg och bostadsbidrag.
            Det är åtgärder som med mycket god precision har riktat sig just
            till de familjer som har den allra största risken för att leva
            i ekonomisk utsatthet. Vi har också genomfört en höjning av riksnormen
            för försörjningsstöd, och det var en höjning som var större än
            vad som motiverades av det som krävs för att kompensera för inflationen.
          </note>
          <note>
            Om vi antar beslutet i den här budgeten kommer grundnivån i föräldraförsäkringen
            att höjas från 180 kronor till 225 kronor om dagen från och med
            den 1 januari 2013. Jag är otroligt glad att vi kan genomföra
            den höjningen. Dessutom är jag som kristdemokrat ganska stolt
            över att vi har fått igenom den förändringen. Det innebär nämligen
            en påtaglig förbättring för de nybildade familjerna, de nyblivna
            föräldrarna som har den mest utsatta ekonomiska situationen att
            faktiskt få bättre förutsättningar att inte redan i början av
            familjebildandet bli beroende av försörjningsstöd.
          </note>
          <note>
            Herr talman! Det är min och Kristdemokraternas bestämda uppfattning
            att mammor och pappor i lika hög grad är föräldrar och att vi
            från statens sida också ska behandla dem som föräldrar i lika
            hög grad. De ska ges samma möjligheter och mötas av samma förväntningar.
            Därför är det ett väldigt viktigt arbete som pågår inom Regeringskansliet
            att bereda hur vi på olika sätt kan ta bort obalanser som i dag
            finns; många gånger behandlas pappor som något slags andrahandsföräldrar.
          </note>
          <note>
            Ett exempel som vi redan har hört om är barnbidraget där mamman
            har veto. Det är inte rimligt att den ena föräldern har veto när
            båda föräldrarna tar ett lika stort ansvar och barnet bor lika
            mycket hos båda föräldrarna. Jag ser fram emot att regeringen
            ska presentera sina förslag på det området.
          </note>
          <note>
            Att fler barn även efter en separation har en nära kontakt med
            båda sina föräldrar är en jättebra och viktig utveckling som vi
            ska fortsätta att stödja. Många förslag på hur vi ska kunna göra
            det presenterades i den utredning som hade den passande titeln
            Fortsatt föräldrar . Detta är ett mycket viktigt område som vi
            kommer att få anledning att återkomma till vid fler tillfällen.
          </note>
          <note>
            Herr talman! Mycket inom den ekonomiska familjepolitiken har
            fokus på de första åren i barnets liv. Inte minst föräldraförsäkringen
            är någonting vi ska vara väldigt stolta över. Men den är också
            något vi måste värna, för tyvärr är detta ett område som inte
            sällan utsätts för klåfingriga politikers vilja att styra snarare
            än att stödja.
          </note>
          <note>
            Det är min och Kristdemokraternas bestämda uppfattning att föräldrar
            är betydligt bättre på att avgöra hur föräldraförsäkringen ska
            användas än vad riksdagens ledamöter är. Jag vill påstå att de
            är betydligt bättre på det än självaste socialministern och barnministern.
          </note>
          <note>
            Att öka flexibiliteten är vår långsiktiga ambition, och ett viktigt
            steg finns i den aviserade ambitionen från regeringen att återkomma
            med förslag om att man ska kunna använda sparade dagar i föräldraförsäkringen
            tills barnet är 12 år i stället för 8 år som i dag. Det kommer
            att vara ett väldigt välkommet förslag, inte minst för de föräldrar
            som nu funderar på hur de ska få semesterdagarna att räcka till
            barnens många fler lovdagar.
          </note>
          <note>
            Samtidigt aviserar regeringen avsikten att införa en begränsning
            som innebär att 20 procent av dagarna ska kunna sparas efter barnets
            fyraårsdag. Det innebär att det är 96 dagar som kommer att kunna
            sparas. En bred majoritet av föräldrarna har ändå betydligt färre
            än 96 dagar kvar och kommer inte alls att påverkas av detta, men
            även om det här är en förändring som man med rätta kan säga innebär
            att flexibiliteten minskar måste vi också påminna oss om att föräldraförsäkringens
            huvudsakliga ambition är att göra det möjligt för föräldrarna
            att vara tillsammans med sitt barn den allra första viktiga anknytningstiden.
            För den sakens skull ska man inte behöva släppa sin förankring
            på arbetsmarknaden.
          </note>
          <note>
            De första åren i barnets liv skiljer ut sig. Det är föräldrarnas
            erfarenhet, och det är också forskningens erfarenhet att anknytningstiden
            gör att många barn behöver finnas i ett litet sammanhang med en
            tydlig anknytningsperson. Det är mot den bakgrunden som vårdnadsbidraget
            spelar en så pass viktig roll. Det är ett verktyg som gör att
            fler föräldrar får en möjlighet att tillgodose sitt barns behov.
          </note>
          <note>
            För oss kristdemokrater har det väsentliga aldrig varit hur många
            som använder vårdnadsbidraget utan att möjligheten finns. Valet
            ska stå mellan flera olika goda alternativ inom barnomsorgen både
            möjligheten att själv vara hemma och ansvara för omsorgen och
            en väl utbyggd och bra förskola.
          </note>
          <note>
            I dag är det nästan ett av tjugo barn i de kommuner som erbjuder
            vårdnadsbidrag som väljer detta alternativ. Det visar att för
            dem som gör det valet är det viktigt att det finns. För oss spelar
            det ingen roll hur många som gör valet men att valet är möjligt.
            Därför är det djupt beklagligt att möjligheten inte finns ens
            för hälften av landets föräldrar.
          </note>
          <note>
            När det gäller vårdnadsbidraget brukar det argumenteras att det
            nästan bara är kvinnor av utländsk härkomst som använder det eller
            kvinnor i största allmänhet. Av föräldrar med barn mellan 1 och
            3 år är 27 procent av utländsk härkomst. Av dem som använder vårdnadsbidraget
            har 38 procent utländsk härkomst, så visst finns det en överrepresentation,
            men det är långt ifrån enbart de som använder vårdnadsbidraget,
            vilket det ibland låter som i debatten.
          </note>
          <note>
            När det kommer till könsfördelningen är det förvisso så att papporna
            utgör 8 procent av dem som står för ansökan. Men vi vet egentligen
            väldigt lite om vem som faktiskt står för omsorgen om barnet,
            eftersom det är möjligt att en förälder ansöker det behöver inte
            vara den som står för omsorgen och vi vet att det är många föräldrar
            som delar på ansvaret för omsorgen även om bara en står för ansökan.
          </note>
          <note>
            De som kritiserar att det är så få pappor som tar ut vårdnadsbidraget
            brukar tala tyst om hur det ser ut i förskolan. Vi vet att mindre
            än 3 procent av dem som jobbar i förskolan är män, trots att vi
            vet hur viktigt det är med manliga förebilder för barnen i förskolan.
          </note>
          <note>
            Med dessa ord, herr talman, yrkar jag bifall till förslaget i
            betänkandet och avslag på samtliga motioner. Jag vill också tacka
            mina kolleger i utskottet för en lång debattdag och önska god
            jul till er och till utskottskansliet.
          </note>
          <note>
            I detta anförande instämde Anders Andersson och Roland Utbult
            (båda KD).
          </note>
          <note type="speaker">
            Anf. 127 WIWI-ANNE JOHANSSON (V) replik:
          </note>
          <note>
            Herr talman! Det är ganska roligt att lyssna på Emma Henriksson,
            måste jag säga. Hon säger att politikerna inte ska vara klåfingriga
            och ge sig in i hur familjer bestämmer att de ska ha det. Sedan
            radar hon upp än det ena, än det andra förslaget på hur man klåfingrigt
            kan jag tycka går in och talar om att föräldrarna till exempel
            måste spara 20 procent av föräldraförsäkringen, alltså 96 dagar
            efter fyra år. Man vill utvidga det till tolv år. Och det finns
            andra sådana saker. Vårdnadsbidraget är också ett politiskt klåfingrigt
            förslag som ger sådana möjligheter.
          </note>
          <note>
            Det är klart som bara den att vi som politiker skapar strukturer
            och möjligheter även i familjesituationen när människor gör sina
            val. Det gör de ju utifrån den verklighet som finns. Det är klart
            att vi gör det, och jag tycker absolut att vi ska göra det. Vi
            har en jättebra föräldraförsäkring i Sverige som få kan mäta sig
            med. Det är klart att det är bra. Samtidigt som den här klåfingrigheten
            inte ska få förekomma så gör den det.
          </note>
          <note>
            Sedan talar Emma Henriksson sig varm för jämställdhet. Vad är
            det för jämställt med att det är fler kvinnor som tar ut föräldraförsäkring
            och vårdnadsbidrag? Hur är det om Försäkringskassan inte längre
            har i uppdrag att försöka uppmuntra till ett jämställt uttag av
            föräldraförsäkringen? Jag vill att Emma Henriksson förklarar för
            mig vad det är för jämställdhet som hon pratar om.
          </note>
          <note>
            Jag skulle också gärna vilja höra om din syn på underhållsstödet
            överensstämmer med Solveig Zanders, att underhållsstöd egentligen
            inte borde förekomma, eller om det inte är hela Alliansens syn.
          </note>
          <note type="speaker">
            Anf. 128 EMMA HENRIKSSON (KD) replik:
          </note>
          <note>
            Herr talman! Jag funderade på när det skulle komma någon fråga
            från Wiwi-Anne Johansson.
          </note>
          <note>
            Jag börjar med frågan om underhållsstödet. Det är otroligt viktigt
            att underhållsstödet finns för de föräldrar som själva inte förmår
            att reglera det här mellan sig. Men det finns ett tydligt problem
            med underhållsstödet. Det har blivit normgivande. Många föräldrar
            uppfattar det som ett tak. De föräldrar som har förmåga att bidra
            i större omfattning till sina barns behov och försörjning kan
            utan större bekymmer i dag låta bli att göra det därför att de
            lutar sig mot normen på 1 273 kronor.
          </note>
          <note>
            När vi har en utredning som visar att många barn går miste om
            så mycket som 1 000 kronor i månaden på grund av den normgivande
            effekten menar vi att det viktiga inte bara är att titta på hur
            underhållsstödet ser ut utan hur vi kan förmå fler föräldrar att
            reglera underhållsbidraget mellan sig så att barnen fullt ut får
            del av föräldrarnas ekonomiska förmåga. Det vill vi bidra till,
            och regeringen tittar närmare på hur vi ska kunna förstärka det
            ytterligare.
          </note>
          <note>
            När det handlar om klåfingrigheten framkommer bristen på insikt
            i vad vi politiker bör göra i förhållande till vad vi kan göra
            av frågan. Det är klart att vi kan vara klåfingriga. Det är klart
            att vi kan gå in och styra i detalj precis hur alla föräldrar
            ska göra. Men det vi kristdemokrater står för är att vi inte bör
            göra det. Vi ska ge väldigt goda förutsättningar och möjligheter
            till föräldrar att göra sina egna livsval, att ha förutsättningar
            att ge en bra framtid, en bra grundtrygghet, både ekonomiskt och
            i form av den sociala tryggheten, till alla barn. Men det är inte
            vi politiker som vet vad varje barns enskilda behov är. Ger vi
            föräldrarna möjligheten har de förutsättningar att tillgodose
            barnens behov.
          </note>
          <note type="speaker">
            Anf. 129 WIWI-ANNE JOHANSSON (V) replik:
          </note>
          <note>
            Herr talman! Det är möjligt att det har blivit som Emma Henriksson
            säger, att underhållsstödets storlek har blivit någon sorts norm,
            men det är inte så att Försäkringskassan betalar ut underhållsstöd
            till vilken förälder som helst bara för att man tycker att det
            verkar bra att Försäkringskassan gör det. Det betalas ut när man
            inte på annat vis får in underhållsbidrag från den förälder som
            inte har hand om barnet. Det är ju inte där som skon klämmer.
            Man måste väl i så fall fortfarande kunna få hjälp av familjerätten,
            om det är så att man är väldigt oense. Det där går att lösa.
          </note>
          <note>
            Underhållsstödet behövs till de familjer som vi vet har det absolut
            allra sämst, alltså vissa ensamstående mammor. Det är en ganska
            liten grupp. Det är ingenting som kostar statskassan jättemycket
            pengar. Men där ser vi att vi direkt kan påverka dem som har det
            allra sämst ställt genom att, som vi föreslår, höja stödet med
            200 kronor upp till 13 år och ytterligare 200 kronor för dem som
            är tonåringar. Det är också politik. Är det att vara klåfingrig
            att vilja understödja det?
          </note>
          <note>
            Jag tycker att det är lite lustigt med den här klåfingrigheten.
            Den återkommer ju. Vi politiker ska inte reglera i detalj, men
            ta bara exemplet att man inte får spara hur många föräldradagar
            som man vill efter fyra år. Det är väl i så fall en lika stor
            klåfingrighet som att man vill skapa förutsättningar för båda
            föräldrarna att dela på föräldraförsäkringen. Det här är bara
            för att man tycker om det ena men inte det andra.
          </note>
          <note>
            Det är klart att vi politiker skapar förutsättningar och i den
            meningen kan tyckas klåfingriga, men vi kan inte avhända oss möjligheten
            att vara med och styra när det gäller till exempel jämställdhet.
            Det vill vi väl ändå göra. Det har ju Emma Henriksson sagt att
            hon vill göra.
          </note>
          <note type="speaker">
            Anf. 130 EMMA HENRIKSSON (KD) replik:
          </note>
          <note>
            Herr talman! Vi ska skapa goda förutsättningar för jämställdhet.
            Väldigt mycket av ambitionerna på jämställdhetsområdet kan vi
            påverka genom opinionsbildning. Det gäller vikten av att prata
            om pappornas roll, att faktiskt förändra det som i dag diskriminerar
            eller gör så att pappor inte känner att de har riktigt samma ansvar
            som mammor har, därför att vi inte har riktigt samma förväntningar
            på pappor som vi har på mammor.
          </note>
          <note>
            Det finns ett inslag av begränsning när man inte kan behålla
            mer än 96 dagar i föräldraförsäkringen efter fyraårsdagen. Det
            erkände jag även i mitt anförande. Väldigt få föräldrar kommer
            att omfattas av det eftersom en stor majoritet av alla föräldrar
            har använt de här dagarna redan före fyraårsdagen. Och många av
            de dagar som är sparade efter fyraårsdagen kommer aldrig att tas
            ut medan det är möjligt, fram till åttaårsdagen.
          </note>
          <note>
            Desto viktigare är de förändringar vi gör genom att förlänga
            möjligheten att använda dagarna mellan åtta och tolv år, en period
            då många barn går på fritis efter skolan, men sedan har man väldigt
            långt sommarlov, jullov, påsklov, sportlov och höstlov. Föräldrarnas
            dagar räcker bara inte till. Möjligheten att nyttja dagar man
            ändå hade lagt undan under den här perioden för att vara hemma
            kommer att vara viktig inte minst för många ensamstående föräldrar
            som har det extra svårt att få det att gå ihop.
          </note>
          <note>
            När det handlar om jämställdhet påverkar politiken självklart.
            Men det är inte alltid vi uppnår det vi vill när vi går in och
            petar i detaljerna för hur man kan använda föräldraförsäkringen.
            Till exempel har den kvotering som finns i föräldraförsäkringen
            i dag inneburit att väldigt många barn får färre dagar med någon
            förälder därför att dagarna brinner inne. Det finns föräldrar
            som hur mycket de än vill inte har möjlighet att ta ut sina föräldradagar.
            Föräldrar som inte har någon sjukpenninggrundande inkomst är en
            sådan grupp. Nu höjer vi grundnivån som gör att det kommer att
            vara möjligt för fler, men det vi ska uppnå är framför allt möjligheter
            för föräldrar.
          </note>
          <note type="speaker">
            Anf. 131 GUNVOR G ERICSON (MP) replik:
          </note>
          <note>
            Herr talman! Det är mycket välkommet, som jag också sade i mitt
            inledningsanförande, att golvet i föräldraförsäkringen nu höjs.
            Det är något som Miljöpartiet har drivit väldigt länge.
          </note>
          <note>
            Jag har två frågor till Emma Henriksson. Den ena handlar om skatteavdrag
            för ensamstående. I Miljöpartiets budgetförslag har vi lyft fram
            att ensamstående föräldrar som har försörjningsansvar och som
            har barnen boende hos sig under hela eller delar av året ska kunna
            få en skattereduktion. Skattereduktionen är på 5 000 kronor per
            år och utgår till alla föräldrar som i sin skattedeklaration ansöker
            om den. Det har KD och alliansregeringen avstyrkt. I stället för
            att se hur folk lever i verkligheten skyggar man för att det faktiskt
            finns fler och fler barn som lever i en väldigt utsatt situation.
            Ofta handlar det om ensamstående föräldrar, kvinnor framför allt.
          </note>
          <note>
            Skatteavdraget kan vara ett sätt att hjälpa de barn som lever
            i stor utsatthet. Vad är KD:s alternativ för den typen av skattereduktion
            för ensamstående kvinnor?
          </note>
          <note>
            Min andra fråga handlar om de familjer som lever på försörjningsstöd
            och har ett barn som drabbas av svår sjukdom och inte får behålla
            sitt vårdbidrag. Varför kan de inte få vårdbidrag som alla andra
            familjer?
          </note>
          <note type="speaker">
            Anf. 132 EMMA HENRIKSSON (KD) replik:
          </note>
          <note>
            Herr talman! Tack, Gunvor G Ericson, för frågan! Jag hoppades
            att den skulle komma upp.
          </note>
          <note>
            Det är ett intressant förslag. Jag förstår att det är en stor
            välvilja som ligger bakom förslaget. Men jag kan också se problematiska
            konsekvenser om ett sådant förslag skulle bli verklighet. Det
            låter fint med ett skatteavdrag för ensamstående. Det klingar
            inte riktigt lika bra att säga att det kostar 10 000 kronor per
            år att bli kär och flytta ihop med någon igen. Konsekvensen blir
            att man får en skattechock genom att bli sammanboende med någon.
          </note>
          <note>
            Jag har mött de kvinnor ofta som har den typen av incitament.
            De har förlorat barnets pappa och har en tryggad försörjning genom
            våra trygghetssystem som utgår så länge de fortsätter att vara
            ensamstående. De ställs inför att den extra pensionsdelen för
            barnet försvinner i vissa delar om de flyttar ihop med någon annan.
            De känner att de inte riktigt har råd att bli tillsammans med
            någon annan.
          </note>
          <note>
            Jag vill inte att våra system ska ge signalen att det finns ett
            incitament att inte ha en annan man i barnets liv om det är det
            som det handlar om.
          </note>
          <note>
            Det är viktigt med den ekonomiska situationen för den ensamstående,
            och det är mest ensamstående kvinnor som drabbas. Men vi måste
            också titta på vad vi kan göra för att inte få negativa ekonomiska
            incitament. Det handlar mycket om att ge goda förutsättningar
            för att försörja sig genom arbete, men det handlar också om de
            riktade insatser vi har gjort inom till exempel barnbidraget för
            att ge bättre ekonomiska förutsättningar för dem som verkligen
            behöver insatser.
          </note>
          <note type="speaker">
            Anf. 133 GUNVOR G ERICSON (MP) replik:
          </note>
          <note>
            Herr talman! Jag kan hålla med om att det handlar om riktade
            insatser. Höjt underhållsstöd och skatteavdrag till ensamstående
            är två sådana riktade insatser som skulle kunna hjälpa barnen.
            Men om man är två som flyttar ihop är man också två som delar
            på hyran. Därför stämmer inte Emma Henrikssons resonemang om den
            totala ekonomin i familjen. Kärleken styrs inte först och främst
            av ekonomi. Skatteavdraget kan vara ett sätt att lyfta upp möjligheten
            för dem som har det riktigt tufft ekonomiskt.
          </note>
          <note>
            Den andra frågan fick jag inte svar på, och därför upprepar jag
            den igen. Den handlar om de familjer som tyvärr lever på försörjningsstöd.
            Det finns alltför många familjer som har fastnat i långvarigt
            beroende därför att de inte kommer in på arbetsmarknaden. Om ett
            barn insjuknar i en svår sjukdom och de blir beviljade vårdbidrag
            är marginaleffekten total. Vårdbidraget i sig gör att man inte
            längre får försörjningsstöd. Men att vårdbidraget ska täcka de
            ökade kostnaderna gäller inte för den familjens totala ekonomi
            tyvärr. Vad vill Emma Henriksson och Kristdemokraterna göra så
            att familjer som lever på försörjningsstöd också ska få behålla
            vårdbidraget?
          </note>
          <note type="speaker">
            Anf. 134 EMMA HENRIKSSON (KD) replik:
          </note>
          <note>
            Herr talman! Jag hann inte riktigt med att komma fram till den
            andra frågan i mitt förra inlägg.
          </note>
          <note>
            Jag går tillbaka till den förra frågan. Nej, tack och lov är
            det så att kärleken inte i första hand styrs av ekonomin. Men
            jag tycker ändå att det är olämpligt att ha en negativ skatteeffekt
            av att flytta samman med någon. Det är inte sådana incitament
            vi vill ha i skattesystemet.
          </note>
          <note>
            Till frågan om försörjningsstödet och de som har behov av vårdbidrag.
            Det här är ett område som också Kristdemokraterna har tittat på.
            Det finns ännu inte ett konkret förslag i budgeten från regeringen.
            Vi ser också en brist vad gäller att det inte är båda föräldrarna
            som har möjlighet att få del av vårdbidraget i dag. Det här är
            ett område som regeringen tittar på och där vi kristdemokrater
            är pådrivande, och det finns anledning att komma tillbaka till
            frågan.
          </note>
          <note>
            Överläggningen var härmed avslutad.
          </note>
          <note>
            11 § Hälsovård, sjukvård och social omsorg
          </note>
          <note>
            Föredrogs
          </note>
          <note type="speaker">
            Anf. 135 LENA HALLENGREN (S):
          </note>
          <note>
            Herr talman! Jag står givetvis bakom samtliga S-reservationer
            i betänkandet, men för tids vinnande yrkar jag bifall till reservationerna
            5, 24 och 29.
          </note>
          <note>
            Hälso- och sjukvårdslagens 2 § lyder att målet för hälso- och
            sjukvården är en god hälsa och en vård på lika villkor för hela
            befolkningen. Vården skall ges med respekt för alla människors
            lika värde och för den enskilda människans värdighet. Den som
            har det största behovet av hälso- och sjukvård skall ges företräde
            till vården.
          </note>
          <note>
            Här är vi inte i dag, herr talman. Vi måste våga se de brister
            som finns och åtgärda dem. Jag ska ta upp några sådana brister,
            och jag tänkte börja med vårdgarantin.
          </note>
          <note>
            Vårdgarantin är tänkt att garantera just vård och vård i tid
            för den enskilde patienten. Det är bra. Kömiljarden är också bra.
            Den har förstärkt vårdgarantin och bidragit till att minska köerna.
            Men båda har en uppenbar baksida.
          </note>
          <note>
            I Läkartidningen skrev ledningen i somras att vid en samlad analys
            framträder en tydlig bild av att vårdgarantin och kömiljarden
            ger undanträngningseffekter på ganska bred front i sjukvården.
            Omfattningen kan inte längre anses vara begränsad. Nu vet vi med
            säkerhet att patienter trängs undan i de skeden i sjukvården som
            inte omfattas av vårdgarantin. Det gäller i första hand utrednings-
            och eftervårdsfas i specialistvården. Återbesök, efterkontroller
            och medicinsk uppföljning uteblir eller skjuts på framtiden. Det
            gäller patienter i alla åldrar och samhällsgrupper. De mest drabbade
            är alltjämt patienter med komplexa och tidskrävande diagnoser.
          </note>
          <note>
            Herr talman! Läkarförbundet är inte ensamt om att påtala dessa
            brister. Socialstyrelsen konstaterade ungefär samtidigt i en rapport
            att vårdgaranti och kömiljard i vissa fall har lett till att nybesök
            går före återbesök. Detta gäller framför allt vård inom ögonsjukdomar,
            neurologi och reumatologi.
          </note>
          <note>
            Om det inte framgår vill jag gärna understryka att detta inte
            är i överensstämmelse med hälso- och sjukvårdslagens devis om
            vård efter behov och företräde till dem med störst behov.
          </note>
          <note>
            Herr talman! En av regeringens käpphästar och mirakelmediciner
            är, även på detta område, att införa fri etablering. Den som vill
            erbjuda någon form av specialiserad vård får själv bestämma var
            man vill etablera sin verksamhet. Regeringen understöder detta
            i statens budget genom extrapengar.
          </note>
          <note>
            Fri etablering innebär att landstingen blir tvungna att tillåta
            vårdföretag inom välfärdsområdet att etablera sig där de anser
            det vara mest lönsamt. Det finns en uppenbar risk att utbudet
            blir lägre i mer kostnadskrävande områden om inte ersättningssystemet
            samtidigt tar hänsyn till sjuklighet och sociala skillnader. Eftersom
            regeringen trots denna vetskap okritiskt tuffar vidare med sina
            förslag vill jag berätta om vårdval gyn.
          </note>
          <note>
            På Stockholms läns landstings hemsida kan man läsa att den som
            bor i Stockholms län och behöver träffa en gynekolog själv kan
            välja vilken gynekologisk mottagning man ska få vård på. Man väljer
            mellan de mottagningar som blivit godkända av Stockholms läns
            landsting.
          </note>
          <note>
            En morgontidning i Stockholm skriver: Vårdval gynekologi, som
            infördes i januari, ger alla mottagningar samma ersättning per
            patient, oavsett i vilket område kliniken ligger och vilka vårdbehov
            som finns.
          </note>
          <note>
            Under det gångna året har tolv nya gynkliniker öppnat, men samtliga
            har etablerat sig i city eller stadens norra delar. Ingen ny klinik
            har öppnats i södra Stockholm.
          </note>
          <note>
            Nu försvinner en av de få mottagningar som finns söder om innerstaden,
            Ultragyn i Hallunda. Landstinget beklagar Ultragyns beslut att
            säga upp avtalet i förtid. I ett tjänsteutlåtande konstaterar
            man att det finns ett stort behov av specialistvård i området,
            inte minst i gynekologi.
          </note>
          <note>
            Helt klart finns det ett behov i Hallunda. Det här är tråkigt,
            säger avdelningschefen på hälso- och sjukvårdsförvaltningen. Men
            att en mottagning inte går runt är inte det absoluta beviset på
            att ersättningen är helt fel.
          </note>
          <note>
            Detta är tyvärr inte unikt, men det är uppenbart och framför
            allt så förutsägbart. Jag ställer mig frågan: Vad krävs mer för
            att majoriteten ska tänka om? När finns det anledning att ta ett
            nationellt ansvar?
          </note>
          <note>
            Herr talman! Regeringen driver en politik bort från hälso- och
            sjukvårdslagens vård efter behov genom att stimulera vårdval där
            etablering styrs av marknaden, genom vårdgaranti och kömiljard
            som styr mot förstabesök före återbesök och genom förslag och
            beslut att möjliggöra för den som har en privat sjukvårdsförsäkring
            att gå före i den offentligt finansierade vården.
          </note>
          <note>
            En jämlik vård efter behov genomsyrar helt enkelt inte regeringens
            förslag. Hur ska annars jag och övriga tittare tolka det faktum
            att regeringen trots kritik väljer att nu skruva villkoren för
            att ta del av kömiljarden ännu hårdare? Trots att skillnaderna
            i hälsa ökar geografiskt och socioekonomiskt för regeringen inga
            resonemang om hur man borde styra resurser efter vårdtyngd. Och
            det är obegripligt att regeringen vidhåller att den som har en
            privat sjukvårdsförsäkring ska ha rätt att gå före i primärvården
            och på offentligt finansierade sjukhus.
          </note>
          <note>
            Resultatet av denna utveckling är en ojämlik vård där efterfrågan
            styr snarare än behov. Vi socialdemokrater kommer aldrig att acceptera
            det, och vi menar att det finns en annan och bättre väg att gå.
            Den som blir sjuk ska känna sig säker på att få hjälp av en personal
            som har den bästa utbildningen, tillräckligt med tid och den senaste
            medicinska tekniken. Vi vill införa en vårdgaranti i form av ett
            patientkontrakt där patientens alla delar inom behandlingen ingår
            och inom vilken tid det ska ske. Vi vill att alla ska ha lika
            rätt till vård, oavsett förmåga att teckna en privat försäkring.
            Det krävs ett tydligt politiskt ledarskap för att prioritera vården
            för de sjukaste och sköraste. Just därför ska hälso- och sjukvården
            styras demokratiskt och finansieras gemensamt och solidariskt.
          </note>
          <note>
            Herr talman! Det är i sammanhanget väsentligt att poängtera det
            faktum att vi i dag ser allt fler som inte kan hämta ut sina receptbelagda
            läkemedel. Betalningsanmärkningar, bristande fullmakter och tomt
            på lagret är bara några orsaker. Oavsett orsak är det oacceptabelt.
            Vi kan väl vara överens om att läkemedel är en del av vården.
            Ingen skulle nekas ett kirurgiskt ingrepp, några stygn i ett sprucket
            ögonbryn eller en dialys på grund av dålig ekonomi. Men det sker
            med utskrivna läkemedel. Detta måste få ett slut. Vård efter behov
            måste gälla även läkemedel.
          </note>
          <note>
            Herr talman! Innovationer är helt avgörande för vårdens utveckling
            och framtid. Endast genom att låta forskning vara en självklar
            del i vårdvardagen och genom att se till att nya läkemedel tar
            plats och nya metoder ersätter gamla kommer vi att få begränsade
            resurser att räcka till och samtidigt fortsätta framstegen.
          </note>
          <note>
            Men hur försäkrar vi oss om fortsatta innovationer? Hur vet vi
            att senast tillgängliga kunskap verkligen vägleder i vården? Det
            är genom riktlinjer och rekommendationer, genom kvalitetscertifiering
            av alla offentligt finansierade vårdgivare, genom en närvarande
            forskning, genom ständig kompetensutveckling, genom en överläggning
            mellan alla parter för att hitta en samsyn kring hur samhället
            säkrar en snabb och säker prövning och introduktion av nya läkemedel,
            genom att inkludera innovation och tid för forskning i upphandlingar
            eller ersättningssystem och genom en fortsatt samordning eller
            regionalisering av specialiserad vård.
          </note>
          <note>
            Herr talman! Jag vill lyfta upp en verksamhet som växer i omfattning,
            som blivit en oundgänglig del i socialtjänstens verksamhet, som
            inte skulle fungera utan ideella krafter, som möter våldsutsatta
            kvinnor och deras barn kvinnojourerna.
          </note>
          <note>
            Oftast tänker vi på fysiskt våld, det som möjligen kan upptäckas
            av en uppmärksam omgivning. Men förtrycket kan även uttryckas
            som ekonomiskt våld, psykologiskt våld och materiellt våld. Det
            är också värt att betona hur den allt tuffare bostadsmarknaden,
            den växande arbetslösheten och de försämrade trygghetssystemen
            försvårar situationen ytterligare för denna grupp kvinnor.
          </note>
          <note>
            På grund av misshandel, hot och våld från man, make eller pappa
            kan de helt enkelt inte leva och känna trygghet i sin ordinarie
            bostad. De kan då av socialtjänsten hänvisas till ett skyddat
            boende. Tiden där kan variera från enstaka dagar till många månader
            i hemkommunen eller i någon annan del av Sverige.
          </note>
          <note>
            Ideella krafter och föreningar är i dag en förutsättning, och
            det är ett viktigt, stort och varmt engagemang på över 150 kvinnojourer
            runt om i landet. Men det är dags att se över villkoren. Det är
            inte rimligt att kvinnojourerna får tillfälliga utvecklingsanslag,
            projektmedel och om de bor i rätt kommun kanske också ett kommunalt
            bidrag.
          </note>
          <note>
            Vi måste ställa oss frågan hur vi kan säkra kvinnojourernas livsviktiga
            verksamhet på lång sikt. Hur försäkrar vi oss om att hjälp och
            stöd till våldsutsatta kvinnor och deras barn inte avgörs av i
            vilken kommun man råkar bo? Stöd och hjälp till våldsutsatta kvinnor
            borde vara en nationell rättighet.
          </note>
          <note>
            Herr talman! Vi socialdemokrater menar att detta borde utredas
            för att resultera i en lagstiftning om obligatoriskt stöd till
            kvinnojourernas verksamhet. Det är förvånande och anmärkningsvärt
            att förslaget röstas ned av majoriteten. Men det är inte för sent
            att stödja reservation 24 i betänkandet.
          </note>
          <note>
            Herr talman! I dag har vi kunnat ta del av en rapport som presenteras
            av Kommunal. Rapporten beskriver att allt fler, företrädesvis
            kvinnor, går ned helt eller delvis i arbetstid för att vårda en
            nära anhörig. Det ger oss ett viktigt perspektiv på äldreomsorgen.
          </note>
          <note>
            Det går att göra många jämförelser med barnomsorgen, numera förskolan.
            Låt mig ta bara några.
          </note>
          <note>
            Förskolan är en förutsättning för att föräldrar ska kunna kombinera
            familj och arbete.
          </note>
          <note>
            Alla har rätt till en plats inom tre månader, utan skäligt dröjsmål.
            Verksamheten styrs av en läroplan för att garantera likvärdighet
            och kvalitet. Verksamheten leds av utbildade förskollärare och
            barnskötare.
          </note>
          <note>
            Kostnaden är maximerad för att inte bli ett hinder för familjer
            med låg inkomst.
          </note>
          <note>
            Jag skulle kunna fortsätta länge, och det blir bara alltmer uppenbart
            att likheterna med hemtjänst och särskilda boenden skulle kunna
            vara många fler. Men då har äldreomsorgen en resa att göra. Jag
            och Socialdemokraterna vill gärna göra den resan, för gruppen
            äldre förtjänar att bli sedd och respekterad och att känna trygghet.
          </note>
          <note>
            Som vid alla andra resor står man titt som tätt vid olika vägskäl,
            och det gäller att göra rätt val för att nå målet.
          </note>
          <note>
            En äldreomsorg av hög kvalitet som ser människan bakom det åldrade
            skalet, som omfattar alla den dag man behöver den oavsett om man
            har anhöriga som kan strida för en plats och oavsett om man har
            pengar att lägga emellan det är för mig som socialdemokrat målet.
          </note>
          <note>
            Det finns de som målar upp en ganska mörk och dyster bild av
            framtiden. De menar att när antalet äldre ökar kommer vi inte
            att ha råd med en gemensamt finansierad välfärd. De säger att
            var och en kommer att bli tvungen att betala mer ur egen ficka.
            Men så behöver det inte vara. Frågan om hur vi ska finansiera
            välfärden i framtiden är en genuint politisk fråga. Det går att
            utveckla en gemensamt finansierad vård och omsorg med hög kvalitet
            för alla äldre det handlar om politiska prioriteringar och kraft.
            Det gör vi genom att prioritera, genom ett aktivt folkhälsoarbete
            och genom att fler får möjlighet att arbeta.
          </note>
          <note>
            Därför ska vi inte bygga in tilläggstjänster i privat verksamhet
            för den som har råd och erbjuda det mest nödvändiga i offentlig
            regi till resten.
          </note>
          <note>
            Herr talman! I stället ska vi nu och framöver satsa på kompetens
            och utbildning för dem som ska börja eller som redan arbetar i
            verksamheten. Det måste finnas många vägar in i yrket inom vuxenutbildningen
            för den som ångrat gymnasievalet, för den som vill byta bana mitt
            i livet och för den som kommer till Sverige med flera språk i
            bagaget. Vi behöver alltmer av demenskunskap, geriatrisk kompetens,
            folkhälsopedagoger och andra högskoleutbildade män och kvinnor.
          </note>
          <note>
            Vi beskriver detta och mycket mer i vår kommittémotion. Om jag
            drar hela den här överskrider jag min talartid med råge, så det
            gör jag inte. Men man kan ta del av den.
          </note>
          <note>
            Låt mig därför bara kort beskriva våra budgetförslag som är ett
            försök att sätta fingret på några oerhört väsentliga utmaningar.
          </note>
          <note>
            Socialstyrelsen har i granskningar av äldreomsorgen påpekat att
            den fortsatt låga andelen omvårdnadspersonal med vårdutbildning
            inverkar negativt på kvalitetsutvecklingen och att staten bör
            vidta åtgärder för att öka utbudet av yrkeskompetent omvårdnadspersonal
            och förbättra förutsättningarna för lärande knutet till arbetsplatserna.
            Vi delar den uppfattningen.
          </note>
          <note>
            Att utbilda till yrket har jag redan talat om, men intern fortbildning
            för personalen i äldreomsorgen är precis lika viktig. Vi föreslår
            därför en satsning som ett komplement till den tidsbegränsade
            statliga satsning på kompetensutveckling som gäller till och med
            2014.
          </note>
          <note>
            Vi vill att landstingen utvecklar modeller och system som förbättrar
            omhändertagandet av svårt sjuka äldre patienter, och vi avsätter
            medel till detta. Hemsjukvården kan förbättras med till exempel
            hemläkarbilar så att vården enkelt kan komma hem till sjuka äldre.
            Vi vill även förbättra möjligheterna till direktinläggning och
            olika slags mellanvårdsformer så att så få som möjligt tvingas
            vänta på akuten.
          </note>
          <note>
            I stället för att ge pengar till de kommuner som inför fri etablering
            i äldreomsorgen avsätter vi resurser för att kommunerna ska utveckla
            system där äldre i större utsträckning än i dag får styra innehållet
            i den biståndsbedömda hemtjänsten eller system som gör det möjligt
            att få hjälp även om behoven inte är så stora. Syftet är helt
            enkelt att öka de äldres oberoende och trygghet. Flera kommuner
            har redan infört så kallad förenklad biståndsbedömning som gör
            att alla äldre över en viss ålder får ett antal hemtjänsttimmar
            bara genom att anmäla sig. Vi vill att fler äldre ska ha denna
            möjlighet.
          </note>
          <note>
            Herr talman! Förslaget till lagändring som skärper tillsynen
            av personlig assistans borde ha lett till en egen proposition.
            Det kommer Lennart Axelsson att tala mer om senare i dag. Gunnar
            Sandberg kommer att ta upp den viktiga verksamheten vid Rett Center.
          </note>
          <note>
            Vid sidan av det vill jag säga, inte minst till externa tittare
            och lyssnare, att utgiftsområde 9 egentligen förtjänar många separata
            debatter. Det finns så mycket att säga om missbrukarvården, spelberoende,
            psykiatri, sexualpolitik och den övergripande frågan folkhälsa.
            Så är dock inte riksdagsordningen utformad.
          </note>
          <note>
            Jag vill gärna avsluta med att understryka att folkhälsoarbetet
            och kopplingen till att minska klyftorna i samhället måste tydliggöras.
            De stora hälsoskillnaderna i Sverige är djupt orättvisa och extremt
            kostsamma för samhället. Människors hälsotillstånd påverkas inte
            bara av individuella levnadsvanor utan också av samhälleliga faktorer.
            Eller som den kände folkhälsoexperten Sir Michael Marmot har uttryckt
            det: Att en individ lyckas ekonomiskt och samhälleligt är inte
            avskilt från det liv som samhället erbjuder sina medborgare att
            leva.
          </note>
          <note>
            I detta anförande instämde Christer Engelhardt och Meeri Wasberg
            (båda S).
          </note>
          <note type="speaker">
            Anf. 136 AGNETA LUTTROPP (MP):
          </note>
          <note>
            Herr talman! Jag står givetvis bakom alla Miljöpartiets reservationer,
            men för tids vinnande yrkar jag bifall endast till reservationerna
            5, 9 och 29.
          </note>
          <note>
            Utgiftsområde 9 är ett brett område. Jag kommer bara att ta upp
            en del av detta stora utgiftsområde.
          </note>
          <note>
            Miljöpartiet anser att den politiska inriktningen under utgiftsområde
            9 behöver bygga ännu mer på förebyggande och hälsofrämjande principer.
            Därför satsar Miljöpartiet i årets budget mycket för att införa
            kraftfulla förebyggande åtgärder. Vi vill bland annat inrätta
            en folkhälsokommission, och till det avsätter vi 50 miljoner kronor
            per år under de närmaste fyra åren. Kommissionen ska bland annat
            arbeta med åtgärder för en mer jämlik vård.
          </note>
          <note>
            Övergripande mål för folkhälsan är att skapa samhälleliga förutsättningar
            för en god hälsa på lika villkor för hela befolkningen. En god
            och jämlik hälsa är ett övergripande mål för Miljöpartiet. För
            att nå detta krävs investeringar i både människor och miljö. Begreppet
            hälsa utgår från den enskilde individen och handlar om ett samspel
            mellan människa och omgivande samhälle. Folkhälsa, däremot, har
            en tydlig koppling till både miljöfrågor och fördelningspolitik.
            Begreppet folkhälsa är ett uttryck för befolkningens samlade hälsa
            och beskriver både hur hälsa fördelas mellan olika grupper och
            den totala nivån på hela befolkningens hälsoläge.
          </note>
          <note>
            Miljöpartiet vill på detta område bland annat omvandla regeringens
            kömiljard till en hälsomiljard med ett hälsofrämjande och långsiktigt
            fokus. Vi vill också stärka folkhälsoforskningen och särskilt
            interventionsforskningen. Vi vill att kommunerna ska ha en folkhälsoplan.
            Vi vill, som jag sade tidigare, tillsätta en nationell folkhälsokommission
            som tar fram en handlingsplan med strategier och åtgärder för
            att vi i Sverige ska minska skillnaderna i hälsa.
          </note>
          <note>
            Lena nämnde Marmot. Marmotkommissionen förespråkar just att varje
            land ska ha en nationell folkhälsokommission. År 2009 lade kommissionen
            fram rapporten Closing the gap in a generation , där slutsatserna
            har antagits i en resolution av Världshälsoförsamlingen. Rekommendationerna
            från WHO är att alla länder bör tillsätta en egen Marmotkommission
            för att utreda lokalt och regionalt och för att arbeta för en
            jämlik hälsa. Sverige har ingen egen kommission, men Miljöpartiet
            vill att vi ska tillsätta en sådan. I Malmö kommun är det kommunen
            som har en egen kommission. SKL har också startat ett nätverk
            som heter Social hållbarhet. Där vill man titta på hur man kan
            minska skillnaderna i hälsa.
          </note>
          <note>
            Herr talman! Under det första halvåret 2011 berördes 358 barn
            av vräkning. Det är en ökning med 9 procent eller 30 barn. Det
            går alltså åt fel håll, och då måste någonting göras. Barn ska
            aldrig utsättas för att bli vräkta från sitt hem och sin trygghet.
            Så fort en familj hotas av vräkning måste kommunerna arbeta mycket
            aktivt med familjerna och naturligtvis också underrätta socialnämnden.
            På socialnämnden ska man ta fram handläggare så att de har möjlighet
            att agera innan vräkningen verkställs. Miljöpartiet vill att regeringen
            får i uppdrag att återkomma med förslag till ändringar i socialtjänstlagen.
            Vi vill inte se fler vräkningar av barnfamiljer.
          </note>
          <note>
            Förhoppningsvis kan detta stoppas den dag Alliansen bejakar förslaget
            om att inkorporera barnkonventionen i svensk lag. Sverige var
            ett av de allra första länder som ratificerade barnkonventionen
            1990. Om vi inkorporerade barnkonventionen skulle det stärka barnens
            ställning. Vi skulle se det som ett kvitto på att Sverige verkligen
            menar allvar med att sätta barnen i första rummet. Vi delar härmed
            åsikter som har kommit fram både från Barnombudsmannen och Bris.
            Barnkonventionen är fortfarande den enda lag av de internationella
            och centrala konventionerna för mänskliga rättigheter som saknar
            en utarbetad internationell klagomekanism. Allt för barnets bästa!
          </note>
          <note>
            Herr talman! Personligt ombud är ett stöd för personer med psykisk
            funktionsnedsättning. Verksamheten syftar till att personer med
            psykisk funktionsnedsättning ska få möjlighet att leva ett mer
            självständigt liv. Det är en mycket välinriktad reform eftersom
            den kommer psykiskt sjuka direkt till del. Personligt ombud är
            en för kommunerna frivillig verksamhet, och verksamhetens form
            är inte reglerad på nationell nivå. Den enskilde har alltså inte
            någon laglig rätt till personligt ombud och kan inte överklaga
            till förvaltningsdomstol om hon eller han nekas stödet. I slutet
            av förra året fanns personligt ombud i 250 av våra kommuner. Miljöpartiet
            anser att det ska finnas i alla kommuner och att det ska finnas
            en stark koppling till brukarorganisationerna. Därför avsätter
            Miljöpartiet 50 miljoner kronor mer än regeringen för 2013 och
            därefter 100 miljoner kronor fram till och med 2016.
          </note>
          <note>
            Herr talman! Andelen äldre i befolkningen ökar, vilket kräver
            satsningar på en trygg äldreomsorg som ger god omvårdnad. Miljöpartiet
            satsar 540 miljoner kronor per år mer än regeringen under de närmaste
            fyra åren. Satsningen avser ökad personaltäthet. Vi är övertygade
            om att kvalitet och händer i vården hänger mycket ihop. Personalen
            ska slippa stå inför den omöjliga situationen att ensamma behöva
            lyfta när man egentligen borde vara två.
          </note>
          <note>
            Vi gör också en satsning på kompetenshöjning så att sjuksköterskor
            som vill utbilda sig till specialistsjuksköterskor inom äldrevård
            ska få denna möjlighet. Det är de äldre och deras vardag det handlar
            om. Miljöpartiet vill ge dem en bättre vardag genom våra satsningar.
          </note>
          <note>
            Herr talman! Och så till något helt annat, nämligen bidrag till
            handikapporganisationer. Genom kostnadsökningar och att fler organisationer
            fått bidrag har bidraget urholkats. Miljöpartiet anser att det
            är nödvändigt att nya pengar tillförs när det blir fler aktörer.
            Därför bör man utreda en uppräkning av statsbidraget så att handikapporganisationerna
            kan fortsätta sitt viktiga arbete med att företräda personer med
            funktionsnedsättning och frågor om tillgänglighet och delaktighet.
            Möjlighet att arbeta med dessa frågor är en viktig demokratifråga.
          </note>
          <note>
            Rett Center är ett nationellt center för Retts syndrom, en sällsynt
            men svår neurologisk störning som drabbar företrädesvis flickor
            i spädbarnsåldern. Centret samlar tvärprofessionell kompetens
            och fungerar som specialistklinik för högspecialiserad vård, som
            klinisk forskningsenhet och som kompetenscenter. Innan Alliansen
            tillträdde fick Rett Center anslag på tre år, numera bara ett
            år, vilket naturligtvis försvårar planeringen. Dessutom har summan
            inte uppräknats sedan 2008, det är alltså fyra år sedan. Miljöpartiet
            vill lägga ytterligare 3 miljoner kronor utöver det regeringen
            lägger under de följande fyra åren för att trygga verksamheten
            vid Rett Center i Östersund.
          </note>
          <note>
            Herr talman! Till sist den föreslagna lagändringen inom LSS:
            Det räcker nu! Först kom domen som förändrade tolkningen av grundläggande
            behov. Det har medfört stora försämringar för många personer i
            behov av assistans, inte minst för dem som tidigare arbetade och
            som nu inte kan arbeta heltid eller kan arbeta väsentligt färre
            timmar. Och så nu detta förslag som man har gömt i budgetpropositionen
            och som man således inte anser är värt en egen proposition.
          </note>
          <note>
            IFA, Intresseföreningen för assistansberättigade, har uttryckt
            det så här: Skillnaden mot 1994 då assistansreformen trädde i
            kraft är slående. Den gången kunde vi jubla över att äntligen
            respekteras som medborgare, jubla över att få självbestämmande
            och integritet, jubla över att bli subjekt i våra egna liv. Men
            i dag håller den assistansberättigade som individ åter på att
            bli objekt, objekt för åtgärder, objekt i assistansreformen i
            stället för att vara dess stolta, fria, jämlika subjekt. Anordnarna
            ställs nu i centrum, det är de som får i uppdrag att ordna vårt
            liv, till och med närmast övervaka oss, med eller utan assistenter
            som hjälp.
          </note>
          <note>
            IFA är ytterst kritisk till att regeringen inte lyssnat på IFA:s
            invändningar när det gäller den del av lagförslaget som gör assistansanordnare
            och assistenter till övervakare av den enskilde assistansberättigade.
            Dessutom ska det enligt lagförslaget bli möjligt för Socialstyrelsen
            eller kommunen göra oanmälda hembesök om assistenten är närstående
            till den assistansberättigade.
          </note>
          <note>
            Nu får det vara nog!
          </note>
          <note type="speaker">
            Anf. 137 PER RAMHORN (SD):
          </note>
          <note>
            Herr talman! Vi debatterar utgiftsområde 9 Hälsovård, sjukvård
            och social omsorg. Det är ett stort och viktigt område som berör
            oss alla förr eller senare.
          </note>
          <note>
            Politik är att prioritera och välja väg, och för oss sverigedemokrater
            är sjukvården ett mycket prioriterat område. Därför satsar vi
            3,4 miljarder mer än regeringen inom detta viktiga område.
          </note>
          <note>
            Herr talman! Att komma till rätta med vårdplatsbristen är en
            av sjukvårdens viktigaste frågor. Det finns exempel från min egen
            region där patienter tvingas få vård i korridorer eller på expeditioner
            på grund av den vårdplatsbrist som vi har. Detta är en stor skandal.
          </note>
          <note>
            Ett annat problem som också är vanligt på grund av bristen på
            vårdplatser är att man skickar patienten till en annan avdelning
            där det finns plats men där vårdpersonalen saknar både rätt kompetens
            och utrustning. Här riskerar man naturligtvis patientsäkerheten.
          </note>
          <note>
            Vi sverigedemokrater ser med stor oro på den stora neddragning
            som skett av antalet vårdplatser under alltför många år. I dag
            finns knappt 25 000 vårdplatser, varav den somatiska korttidsvården
            utgör ca 20 000 platser. Det motsvarar 2,7 platser per 100 000
            invånare, vilket innebär att Sverige har minst vårdplatser per
            tusen invånare i en jämförelse med 16 OECD-länder. Därför avsätter
            vi extra medel för att utöka antalet vårdplatser här i landet.
          </note>
          <note>
            Herr talman! Ett område som är särskilt viktigt är barn- och
            ungdomspsykiatrin. Folkhälsan i Sverige har blivit bättre på många
            områden, till exempel lever vi allt längre. Samtidigt mår barn
            och unga allt sämre. Fler barn lider av stress, huvudvärk och
            magont. Unga människor vårdas oftare för depressioner, ångest
            och självmordsförsök. Omkring 140 unga människor tar sitt liv
            varje år, ett trettiotal av dem är under 17 år.
          </note>
          <note>
            Bakom varje siffra finns en ung människa som har slutat att skratta
            och slutat att längta. De här problemen har blivit allt svårare
            och kryper allt längre ned i åldrarna.
          </note>
          <note>
            Jag har träffat vårdpersonal inom psykiatrin, där jag själv har
            jobbat en del, som har mött åttaåringar som säger att de inte
            vill leva längre. Detta är naturligtvis helt förfärligt.
          </note>
          <note>
            För att möta det ökande behovet behövs en förstärkning av barn-
            och ungdomspsykiatrin. I dag finns det endast drygt 150 psykiatriska
            vårdplatser för barn och unga i hela landet. Det finns till och
            med landsting som inte har en enda vårdplats inom psykiatrin för
            unga människor.
          </note>
          <note>
            Det innebär att man får skicka barn antingen till ett annat landsting,
            något som strider mot att barn och ungdomar ska kunna få vård
            på sin hemort, eller så får man lägga in barn inom vuxenpsykiatrin.
            Det säger sig självt att det inte är bra.
          </note>
          <note>
            Vi menar att fler platser inom barn- och ungdomspsykiatrin måste
            skapas så att man kan garantera att det finns tillgång till vårdplatser
            för barn och ungdomar som mår dåligt, oavsett var i landet man
            bor.
          </note>
          <note>
            Herr talman! Ett annat område som vi vill prioritera är vården
            i livets slutskede. Att förlora ett barn är varje förälders mardröm,
            något som man inte ens vill tänka på. Barn ska inte dö, så enkelt
            är det. Barn ska egentligen inte ens bli sjuka, i alla fall inte
            mer än få en förkylning. Men tyvärr ser verkligheten inte riktigt
            ut så. Barn blir sjuka, och barn drabbas av cancer och andra svåra
            sjukdomar. Vart fjärde barn som drabbas av cancer kommer att dö
            av sin sjukdom.
          </note>
          <note>
            I dag erbjuds oftast svårt sjuka och döende barn vård i hemmet
            eller på en akutvårdsavdelning. Men inom den vanliga vården finns
            oftast inte tiden, kunskapen eller utrymmet för den lindrande
            och tröstande vård som ska ta vid när den akuta vården är över.
            Många föräldrar kan vittna om den ensamhet och utsatthet de känt
            när deras barn ansetts färdigbehandlat.
          </note>
          <note>
            Vi vill ge dessa utsatta barn och familjer det allra bästa stöd
            som de kan få vid denna extremt svåra situation i livet. Vi menar
            att döende och svårt sjuka barn och unga ska erbjudas hospis,
            med avancerad vård i livets slutskede i en hemlik miljö som ett
            komplement till den vanliga vården. Ambitionen är naturligtvis
            att fylla den sista tiden i livet med trygghet där man kan erbjuda
            stöd till barnet, föräldrarna och syskon utifrån deras behov.
          </note>
          <note>
            Det har alltid varit Sverigedemokraternas målsättning att kunna
            erbjuda svårt sjuka barn och ungdomar en fullgod palliativ vård.
          </note>
          <note>
            Herr talman! Varje år insjuknar ca 7 000 kvinnor i bröstcancer
            i Sverige. Det innebär att varje dag får närmare 20 kvinnor en
            bröstcancerdiagnos. Var sjätte timme dör en kvinna i bröstcancer
            i Sverige. Det är oerhört viktigt att man upptäcker cancern i
            ett tidigt skede. Det är avgörande för ett gott behandlingsresultat
            och möjlighet till bot. Därför ser vi positivt på screening för
            att tidigt upptäcka livshotande sjukdomar som exempelvis bröstcancer.
          </note>
          <note>
            Varje år görs omkring 500 000 mammografiundersökningar. Enligt
            Socialstyrelsens riktlinjer ska det omfatta alla kvinnor från
            40 till och med 74 år, men bara cirka hälften av Sveriges landsting
            erbjuder mammografi till kvinnor i åldern 4049 år. Övriga landsting
            erbjuder det först efter 50 års ålder trots att forskning visar
            att dödligheten i bröstcancer är 29 procent högre för de kvinnor
            i åldersgruppen 4049 år som inte erbjudits mammografi jämfört
            med de kvinnor i samma åldersgrupp som fått mammografi.
          </note>
          <note>
            Detta får mig att tänka på en mycket nära vän, en som mina tankar
            går till. Hon har just i dag fått sin första behandling med cellgifter
            mot bröstcancer. Hon hade tur i oturen eftersom hon bor i ett
            landsting som erbjuder mammografiundersökning från 40 års ålder.
            På så sätt kunde hennes sjukdom upptäckas i tid, och förhoppningsvis
            kan hon också botas.
          </note>
          <note>
            För oss sverigedemokrater är det en självklarhet att man ska
            få likvärdig vård oberoende av var i landet man bor. Det är en
            viktig princip för oss.
          </note>
          <note>
            Herr talman! Detta är bara en liten del av alla de förslag vi
            har i vår budget för att förstärka sjukvården i landet. Jag vill
            yrka bifall till reservationerna 1, 3, 4, 7, 16 och 33.
          </note>
          <note>
            Avslutningsvis vill jag önska talmannen och mina kolleger i socialutskottet
            en god jul och ett gott nytt år.
          </note>
          <note type="speaker">
            Anf. 138 EVA OLOFSSON (V):
          </note>
          <note>
            Herr talman! Jag vill börja med att yrka bifall till reservation
            8 om hälso- och sjukvård för papperslösa, reservation 26 om våldsutsatta
            papperslösa kvinnors rätt till skydd och reservation 29 om personlig
            assistans. Naturligtvis står jag bakom Vänsterpartiets övriga
            reservationer, men vi kan inte yrka på dem alla.
          </note>
          <note>
            För många människor är bästa möjliga hälsa en av de allra viktigaste
            frågorna. Världshälsoorganisationen talar om den ojämlika hälsan
            som vår tids största orättvisa. Den orättvisan finns också i Sverige.
            Låginkomsttagare har 50100 procent högre risk än höginkomsttagare
            att drabbas av flera av de stora folksjukdomarna. Risken att dö
            mellan 30 och 74 år är ungefär dubbelt så stor bland personer
            med enbart grundskola jämfört med dem som har eftergymnasial utbildning.
            Medellivslängden ökar och har ökat de senaste åren. Det gäller
            de flesta av oss, dock inte kvinnor med arbetarbakgrund. Där har
            medellivslängden inte ökat sedan 80-talet.
          </note>
          <note>
            Det är stora och i vissa fall växande sociala skillnader som
            ger ohälsa och för tidig död. Därför tycker man att det borde
            leda till att hälso- och sjukvården utnyttjades mer av dem som
            har de största vårdbehoven, men så är det inte. Tyvärr är det
            tvärtom. Högutbildade får vid lika vårdbehov mer vård än kortutbildade.
            Låginkomsttagare och kortutbildade arbetslösa avstår oftare än
            andra grupper från att söka vård. Högutbildade får vård av bättre
            kvalitet än kortutbildade. När man till exempel drabbas av hjärt-
            och kärlsjukdom får patienter med hög utbildning intensivare medicinering
            än de med kort utbildning.
          </note>
          <note>
            Detta strider mot alla människors lika värde och rätt till samma
            vård samt mot att sjukvårdens resurser ska fördelas utifrån behoven.
            De med de största vårdbehoven ska få de största insatserna. Det
            är en viktig och grundläggande princip för oss i Vänsterpartiet,
            och den finns också i vår hälso- och sjukvårdslag.
          </note>
          <note>
            Vi i Vänsterpartiet anser att dessa principer ska gälla för alla
            som lever i Sverige. I den uppgörelse som regeringen gjort med
            Miljöpartiet följer man det inte fullt ut. Det är bra att det
            ska gälla beträffande barn, men i fråga om papperslösa eller asylsökande
            vuxna begränsas rätten till sådan vård som inte kan anstå. Det
            är ett luddigt begrepp utan något vetenskapligt underlag och något
            som naturligtvis drabbar de papperslösa och asylsökande och dessutom
            ställer de anställda i vården inför orimliga beslut när de ska
            ta ställning till om en insats kan vänta eller inte. Den utredning
            som regeringen tillsatte kom med ett alldeles utmärkt förslag
            om rätt till lika sjukvård för alla, men man ville inte ens skicka
            ut den på remiss.
          </note>
          <note>
            I Vänsterpartiet kommer vi att fortsätta kampen för att alla
            som lever i Sverige ska ha rätt till samma sjukvård, och vi kommer
            att göra det tillsammans med alla dem som skrev under vårduppropet.
            Det var i stort sett alla fackföreningar och personalorganisationer
            inom hälso- och sjukvården.
          </note>
          <note>
            Hur mycket man får betala för att gå till läkaren och vad medicinen
            kostar leder till att en del tvingas avstå från nödvändig hälso-
            och sjukvård och från att köpa ut de mediciner de behöver. Det
            drabbar särskilt ensamstående mammor. 17,5 procent har inte haft
            råd att hämta ut medicin som läkare ordinerat. Det drabbar långtidsarbetslösa.
            Det drabbar dem som har försörjningsstöd. Därför säger vi nej
            till förslaget om höjningar och indexregleringar av högkostnadsskyddet
            som ju ger högre avgifter när man går till doktorn och gör det
            dyrare att köpa ut medicin.
          </note>
          <note>
            Det är människors behov, anser vi i Vänsterpartiet, inte lönsamhetskalkyler
            hos vinstsyftande vårdföretag, som ska vara styrande i vård och
            omsorg. Därför säger vi nej till de stimulanspengar som går till
            att kommersialisera den öppna specialistsjukvården. Regeringen
            har aviserat att man kan tänka sig att köra över de landsting,
            och deras väljare, som inte vill ha riskkapitalbolag och vinstintressen
            i sjukvården, också när det gäller specialistsjukvården. Det tycker
            vi är horribelt. Lika fel är det naturligtvis att låta människor
            som har råd att köpa privata sjukförsäkringar gå före i hälso-
            och sjukvården. Det rimmar inte alls med de två principer vi har
            i hälso- och sjukvårdslagen och som är viktiga för oss i Vänsterpartiet.
          </note>
          <note>
            Naturligtvis ska man kunna välja läkare och vårdcentral. Däremot
            tycker vi att primärvården, som ju är första linjens sjukvård,
            är viktig för en jämlik och jämställd sjukvård och ska styras
            utifrån behov, inte utifrån var företagen tycker att det är lönsamt
            att etablera sig. Om vi tittar på Konkurrensverkets rapport från
            2012, där man tittat på var de 190 nya vårdcentralerna hamnat
            under vårdvalsreformens två första år, ser vi att 88 procent av
            dem hamnat där det redan fanns mycket hög tillgänglighet till
            olika tjänster. 11,5 procent har hamnat i områden med medelbra
            tillgänglighet och 0,5 procent, en vårdcentral, i område med låg
            tillgänglighet. Det leder till ojämlikhet och olika tillgänglighet
            i storstäderna, där man gärna etablerar sig i centrum.
          </note>
          <note>
            I Stockholm drivs 65 procent av vårdcentralerna av privata utförare.
            Om man tittar på hur många som finns per 10 000 invånare ser man
            att områdena med flest vårdcentraler är Danderyd, Sigtuna, Norrmalm
            och Östermalm. Jag tror att ni vet att låginkomsttagarna i dessa
            områden inte är så väldigt många. Lägst andel per 10 000 invånare
            finns i områden som Rinkeby, SpångaTensta, Huddinge och Botkyrka.
            I de mer glest befolkade delarna av landet har man fått svårare
            att styra efter behov. Där går pengarna till en privat utförare
            i en medelstor stad när pengarna i stället hade behövts någon
            helt annanstans sett utifrån behoven.
          </note>
          <note>
            Det förebyggande arbetet är en viktig del av en jämlik sjukvård.
            Det bör finnas ett tydligt områdesansvar och resurser för samarbete
            och för att söka upp dem som har sämst hälsa och inte självmant
            söker sig till hälso- och sjukvården. Det har faktiskt försvårats,
            inte underlättats, av vårdvalet. Vi har i vår budget lagt en förebyggandemiljard
            riktad just till primärvården, detta för att öka möjligheterna
            för primärvården att jobba förebyggande, att få tid och utrymme
            till att samarbeta med andra.
          </note>
          <note>
            En nollvision i sjukvården borde vara lika självklar som en nollvision
            i trafiken. Socialstyrelsen tittade på detta 2007. Om man översätter
            det till nationell nivå skulle det vara 3 000 döda och 105 000
            vårdskador per år. Det är först och främst fråga om mänskligt
            lidande, men det handlar också om miljardkostnader för sjukvården,
            pengar som kunde användas mycket bättre. Regeringen har tagit
            olika initiativ i patientsäkerhetsarbetet, men vi är fortfarande
            långt från en nollvision.
          </note>
          <note>
            Jag vill ta två exempel som är väldigt aktuella. Ni har väl läst
            i DN och hört om smutsiga sjukhus. Sänkningen av de vårdrelaterade
            infektionerna har planat ut. Man har fokuserat på vårdhygien för
            personalen, men man har missat detta med städning. Det säger man
            själv också.
          </note>
          <note>
            Man har upphandlat städning. Jag skulle tro att det oftast har
            skett till alldeles för låga priser. Det har man gjort i stället
            för att anställa egna lokalvårdare som blir en del i avdelningens
            team och i hygienarbetet och är kvar på samma arbetsplats och
            kan känna yrkesstolthet.
          </note>
          <note>
            Det andra exemplet jag vill ta är Skånes sjukvård. Skåne har
            som bekant en stor kris i sin sjukvård. Man har underskott på
            740 miljoner varav 500 är på Skånes universitetssjukhus. S ville
            höja skatten med 60 öre när man nu diskuterade budgeten och vi
            med 75 öre. Men femklövern med de borgerliga och Miljöpartiet
            säger nej. Man kommer alltså att få det ännu värre nästa år.
          </note>
          <note>
            Överläkare och enhetschefer på onkologen har gått ut i Sydsvenskan
            och talat om de stora konsekvenserna och riskerna för patientsäkerhet
            inom cancersjukvården. I stället för en nedskärningsdebatt blev
            det en debatt om man har rätt som anställd att gå ut och kritisera
            en politisk ledning när man ser konsekvenserna. Jag tycker att
            det är viktigt att vi inte har tysta arbetsplatser.
          </note>
          <note>
            Det är fem dödsfall som har satts i samband med bristen på vårdplatser.
            Några av dem har gällt svårt sjuka barn. De har inte hamnat på
            den vårdavdelning som har spetskompetens utan på andra. Det reser
            frågan om att en dålig ekonomi för landstingen påverkar patientsäkerheten.
          </note>
          <note>
            Precis som de borgerliga partierna och i det här fallet Miljöpartiet
            i Skåne säger nej till att skjuta till mer pengar till hälso-
            och sjukvården räknar inte heller inte regeringen upp för pris-
            och lönehöjningar. Det gör vi i Vänsterpartiet på statsbidragen.
            Det skulle ge 2 ½ miljard mer till kommuner och landsting. Vi
            har också en vårdplatsmiljard för att se till att det blir mer
            vårdplatser. Det är brist på dem.
          </note>
          <note>
            Herr talman! Kvinnojourerna gör ett jättejobb. Det är tusentals
            kvinnor som jobbar. Några är anställda, men de allra flesta jobbar
            ideellt. De får också slita, fundera och hela tiden vara oroliga
            för om de ska kunna fortsätta sitt viktiga jobb att hjälpa kvinnor
            som är utsatta för våld och misshandel. Det beror på att kvinnojourerna
            väldigt ofta har en osäker ekonomi. Här borde det finnas en annan
            lösning och en långsiktig satsning på ekonomin för kvinnojourerna.
            Vi i Vänsterpartiet har 200 miljoner i vår budget för detta.
          </note>
          <note>
            Äldreomsorgen tillhör de områden där vi gör stora satsningar
            från Vänsterpartiet. Jag tror att vi alla är medvetna om att det
            är för lite personal och resurser på äldreboenden. Vi har dessutom
            fattat gemensamma beslut om förordningar om ökad bemanning. Vi
            vet att man på hemtjänsten stressar omkring. Men det har inte
            skickats med några pengar.
          </note>
          <note>
            Från Vänsterpartiet har vi i budgeten för nästa år satsat 2 miljarder.
            Det är 1 miljard för mer personal inom demenssjukvården och 1
            miljard för egen tid inom resten av äldreboendena. De pengarna
            behövs. Personalen går på knäna. Man får inte tillräckligt bra
            insatser från äldreomsorgen på flera håll. Det gäller speciellt
            inte det som handlar om sociala aktiviteter och individuella insatser
            efter de önskemål och behov som varje äldre människa har. Jag
            återkommer i en replik till åtstramningens pris.
          </note>
          <note>
            Som sades tidigare ligger en proposition om personlig assistans
            i budgeten, och det får konsekvenser. Vi får mindre tid att debattera
            den. Men den viktigaste konsekvensen gäller de yrkanden och förslag
            på förändringar som vi i oppositionen har lagt fram. Vi får inte
            lyfta de viktigaste av dem till omröstning i kammaren.
          </note>
          <note>
            Om man gör en sådan utredning är det en självklarhet för Vänsterpartiet
            att funktionshindersorganisationerna måste få vara med ordentligt.
            Det har de inte fått. Det har de tydligt talat om. Det har varit
            väldigt kort remisstid. I april gick remisstiden ut, och svisch
            i samband med budgeten presenterade man förslaget.
          </note>
          <note>
            Det är en väldig skillnad. Det kommer aldrig ett förslag om att
            bristande tillgänglighet ska bli en diskrimineringsgrund. Man
            har väntat 755 dagar på det sedan remisstiden gick ut.
          </note>
          <note>
            För oss är den största invändningen att assistentanordnarna ska
            bli skyldiga att rapportera olika förändringar eller om människor
            inte använder sin assistans på rätt sätt. De kan annars bli betalningsskyldiga.
            Det gör att man går ifrån principen att det är mellan myndigheten
            och assistansanvändaren som assistansen ska diskuteras. Det påverkar
            också relationen och förtroendet mellan den personiga assistenten
            och den som ska ha assistansen.
          </note>
          <note>
            Detta hade vi velat rösta nej till. Det kan vi inte göra nu.
            Vi är också djupt oroliga över att allt fler har förlorat assistansen
            på grund av de ändrade bedömningarna av grundläggande behov. Där
            behövs ett förtydligande av lagstiftningen.
          </note>
          <note>
            Assistansen är en av de viktigaste jämlikhetsreformerna. Tusentals
            människor har fått en möjlighet att leva ett liv som andra och
            leva ett självständigt liv.
          </note>
          <note type="speaker">
            Anf. 139 ANDERS W JONSSON (C):
          </note>
          <note>
            Herr talman! Centerpartiet och övriga allianspartier tillstyrker
            regeringens förslag till medelsanvisningar och begärda bemyndiganden
            avseende utgiftsområde 9. Vi yrkar också bifall till utskottets
            förslag avseende övriga delar av betänkandet SoU1 och avslag på
            samtliga reservationer.
          </note>
          <note>
            Herr talman! När utskottet varje år debatterar sin del av budgeten
            får vi ett väldigt bra tillfälle att utifrån ekonomin stämma av
            vad som hänt på området social omsorg, hälso- och sjukvård. Det
            har nu gått sex år sedan Alliansen tog över ansvaret för att ta
            fram statens budget. Det blir då rätt intressant att göra en jämförelse
            för att se vad som hänt under mer än ett halvt decennium.
          </note>
          <note>
            Bara genom att jämföra vad som står i den första tabellen i betänkandet,
            Anslagsbelopp, ser man vilka stora förändringar som faktiskt skett.
            Den totala volymen för vårt utgiftsområde har ökat från 47 miljarder
            i budgeten 2006, det vill säga Vänsterpartiets, Miljöpartiets
            och Socialdemokraternas sista budget, till 62 miljarder i den
            budget som vi i dag debatterar. Det är en ökning med 15 miljarder
            eller dryga 30 procent.
          </note>
          <note>
            Eftersom det är kommuner och landsting som står för huvuddelen
            av produktionen av välfärdstjänsterna bör man också titta på hur
            utvecklingen av det generella statsbidraget har skett. Även här
            har det från 2006 till 2011 skett en ökning från 50 miljarder
            till 75 miljarder.
          </note>
          <note>
            Vi vet alla om de stora behov som finns inom denna sektor. Vi
            är inte nöjda. Men allt tal om att kraftiga nedskärningar har
            skett är helt felaktigt. Det framgår för var och en som sätter
            sig ned och läser statens budget.
          </note>
          <note>
            Den enskilda post som har ökat mest är assistansersättningen.
            Den uppgick 2006 till 14,5 miljarder. Men i årets budget är det
            inte mindre än dryga 22 miljarder kronor. När man talar om nedskärningar
            av assistansen är det i själva verket en 50-procentig ökning av
            satsade medel. Därtill är Sverige ett av de länder som per capita
            lägger absolut mest pengar på att ge människor med funktionsnedsättning
            förutsättningar för ett gott liv.
          </note>
          <note>
            För oss i Centerpartiet och även för alliansregeringen är det
            viktigt att ge de funktionsnedsatta bra möjligheter att leva ett
            liv som andra. Då är assistansreformen något av det absolut viktigaste.
          </note>
          <note>
            Orsaken till att vi så starkt slår vakt om assistansreformen
            är att den totalt förändrat livet för människor med svåra funktionsnedsättningar.
            Men det finns också en annan anledning.
          </note>
          <note>
            Assistansreformen var tillsammans med friskolereformen de två
            första stora frihetsreformerna i detta land. Det var reformer
            som satte stopp för offentligt monopol. Innan assistansreformen,
            mina vänner, hade vi ett kommunalt monopol att ge funktionsnedsatta
            den hjälp de behövde. Det var bara kommunerna som fick erbjuda
            assistans.
          </note>
          <note>
            Assistansreformen gav alla de berörda rätten att själva bestämma
            vem som skulle ge assistans. Skulle det vara den kommunala assistansen,
            en egen anställd assistent, ett kooperativ eller rent av ett privat
            vinstdrivande företag? Den öppnade för entreprenörer att erbjuda
            assistanstjänster.
          </note>
          <note>
            Herr talman! Skulle den reformen ha genomförts i dag skulle den
            säkert av Vänsterpartiet och Socialdemokraterna ha beskrivits
            som en tvångsprivatisering. Privatisering har också blivit konsekvensen
            under de snart två decennier som reformen har varit i kraft. Men
            det är inte på grund av att staten har beslutat så. Det är på
            grund av att de enskilda individerna i ökad utsträckning väljer
            privata alternativ.
          </note>
          <note>
            Efter friskolereformen och assistansreformen, som kom under den
            borgerliga Bildtregeringens tid, hände inte mycket på det här
            området förrän efter 2006. Nu omfattas både förskola och primärvård
            av samma princip: den enskildes rätt att själv bestämma. LOV har
            också gett många kommuner möjligheten att ge de äldre samma rätt
            att själva bestämma.
          </note>
          <note>
            Fortfarande är det så att en tredjedel av landets kommuner vägrar
            myndigförklara de äldre. Det måste bli slut med det förmynderiet
            mot de äldre. I årets budget klargörs därför att regeringen tänker
            utreda möjligheten att ge de äldre rätt att oavsett vilken kommun
            man bor i välja vem man vill ha hemtjänst från: kommunens hemtjänst,
            ett kooperativt bolag eller ett privat aktiebolag.
          </note>
          <note>
            Herr talman! Vi har under de senaste två åren fått all anledning
            att känna oro för assistansreformen. Anledningen är förstås vad
            vi har kunnat läsa om fusk och bedrägeri. Det är svårt att få
            någon klar bild av omfattningen. Men det urholkar helt klart människors
            förtroende när man till exempel får läsa att en enskild person
            i Sundsvall kan ha lurat till sig så mycket som 20 miljoner kronor
            eller när en man som påståtts ha varit rullstolsbunden och helt
            beroende av personlig assistans plötsligt dansade runt med Lisebergskaninen.
          </note>
          <note>
            När de bedrägerierna uppdagades tillsatte regeringen så snabbt
            som möjligt en utredning för att ta fram förslag på hur man skulle
            sätta stopp för bedrägerier. Efter en remissomgång har nu regeringen
            valt att gå fram med de förslagen.
          </note>
          <note>
            Regeringen har valt att lägga in detta som en del i budgetpropositionen
            av två skäl. För det första är det viktigt att så snabbt som möjligt
            täta hålen och därmed förhindra ytterligare bedrägerier. Pengar
            avsedda för stöd åt funktionsnedsatta ska inte hamna i kriminella
            händer. För det andra är förslagen budgetpåverkande, och då ska
            de om möjligt hanteras tillsammans med budgeten.
          </note>
          <note>
            Det förslag som har varit mest omdebatterat handlar om att Försäkringskassan,
            kommunen och Socialstyrelsen ska kunna göra hembesök hos den som
            har närstående som personliga assistenter. Om besök förhindras
            vid upprepade tillfällen utan rimlig förklaring ska assistansersättningen
            kunna dras in.
          </note>
          <note>
            Möjligheten att göra hembesök finns redan i dag som en del av
            socialförsäkringsbalken. Möjligheten att dra in förmåner finns
            också. Men regeringen väljer nu att precisera att så ska kunna
            ske om hembesök förhindras.
          </note>
          <note>
            Jag tycker att det är en rimlig förändring. Det har tyvärr visat
            sig att flera av fallen med fusk och bedrägerier har förekommit
            i situationer när de anhöriga har varit personliga assistenter.
            Det finns också flera exempel där den funktionsnedsatta har varit
            utsatt för grav vanvård. För mig är det självklart att nära anhöriga
            i de allra flesta fall fungerar alldeles utmärkt som personliga
            assistenter. Men bedrägerier måste stoppas. De förslag som regeringen
            slutligen landat på tycker jag är en rimlig avvägning.
          </note>
          <note>
            Frånsett kraftigt ökade kostnader för assistans finns det även
            andra områden i årets budget som visar en mycket tydlig skillnad
            mot hur det var 2006. Stödet till tandvård har fördubblats. Stödet
            till psykiatri har permanentats på en nivå som är nästan det dubbla
            mot vad det var 2006.
          </note>
          <note>
            Men de riktigt stora skillnaderna finns inte i budgeten utan
            kanske i människors verklighet. Det är, herr talman, lättare att
            få vård. Vi har fritt vårdval i primärvården, vilket är en framgång.
            Vi ser hur patientnöjdheten i svensk primärvård ökar för varje
            år. Det är också glädjande att se de framsteg som görs inom cancersjukvården
            och i vården för de mest sjuka äldre.
          </note>
          <note>
            Mot en samlad allians står nu fyra oppositionspartier som spretar
            mer än någonsin. Vänsterpartiet ser som sin viktigaste fråga att
            rycka undan fötterna för de mer än 10 000 företag som i dag jobbar
            inom välfärdssektorn genom att förbjuda vinst. Socialdemokraterna
            slåss för att inte alla äldre ska få rätt att bestämma själva
            utan att makten ska ligga hos kommunpolitikerna. Miljöpartiet
            slutligen tycker att det viktigaste nog är att ta bort kömiljarden,
            som på ett radikalt sätt har minskat väntetiderna i svensk sjukvård.
          </note>
          <note>
            Herr talman! För de flesta människor är sjukvården och äldreomsorgen
            några av de absolut viktigaste områdena. För Centerpartiets del
            kan vi genom samarbetet i Alliansen visa mycket tydliga resultat
            inte minst i årets budget. Vi kommer också inför valet att redovisa
            en gemensam vision tillsammans för hur välfärden fortsatt ska
            kunna utvecklas positivt.
          </note>
          <note type="speaker">
            Anf. 140 LENA HALLENGREN (S) replik:
          </note>
          <note>
            Herr talman! Jag lyssnade till socialutskottets ordförande. Även
            om han inledde med att säga att han inte nöjd med allt är det
            svårt att inte tycka att det som genomsyrade hela anförandet var
            att det mesta nästan än gjort. Då är frågan hur mycket som återstår
            eller om det kanske börjar bli dags att lämna över till dem som
            har idéer och kraft för framtiden.
          </note>
          <note>
            Jag undrar hur Anders W Jonsson ser på det faktum att vi ser
            att kömiljard, fri etablering och ersättningssystem styr bort
            från vård efter behov. Jag underströk i mitt anförande att det
            finns absoluta fördelar med både vårdgaranti och kömiljard men
            att det också finns uppenbara brister.
          </note>
          <note>
            Jag blir lite ledsen när jag aldrig uppfattar någon alliansföreträdare
            som kan se någon baksida, för de finns ju. Det är inte jag själv
            som hittar på det, utan det är ledningen för Läkarförbundet och
            Socialstyrelsen det går att hitta ganska många som ser det och
            många patienter som upplever det i sin vardag. Det bekymrar mig
            om inte Alliansen ser denna baksida och är beredd att göra något.
          </note>
          <note>
            I stället skruvar man lite hårdare i kömiljarden och hävdar envist
            att vårdgarantin är det allra bästa vi kan göra och att ersättningssystemen
            är något för landstingen att hantera. Det är min ena fråga. Hur
            ser du alltså på vård efter behov? Tänker ni ändra något?
          </note>
          <note>
            Så till min andra fråga. Tunga centerföreträdare såsom Roland
            Åkesson i Mönsterås, som är en av de kommuner där ni gör era allra
            bästa val, är mycket kritisk till det faktum att regeringen har
            förslag på att göra lagen om valfrihet obligatorisk. Han tycker
            att det borde vara en fråga som kommunerna själva får avgöra.
          </note>
          <note>
            Jag vill därför fråga Anders W Jonsson om det verkligen är Anders
            W Jonssons och Centerpartiets uppfattning att lagen ska göras
            obligatorisk. Innefattar det i så fall även särskilda boenden?
          </note>
          <note type="speaker">
            Anf. 141 ANDERS W JONSSON (C) replik:
          </note>
          <note>
            Herr talman! Det är min bestämda uppfattning att vi har stora
            problem i den svenska sjukvården, inte minst i form av den bristande
            jämlikheten. Så har det varit under lång tid. OECD gjorde en stor
            jämförande studie runt 2005. Den visade att Sverige tillsammans
            med Portugal var de länder, näst USA förstås, som hade den mest
            ojämlika fördelningen av specialistbesök bland befolkningen.
          </note>
          <note>
            Den viktigaste orsaken till att det är så är de långa köer som
            vi hade i den svenska sjukvården. Oavsett om det handlar om brödköer
            i Leningrad eller vårdköer i Östersund kan de som har antingen
            kontanter eller kontakter alltid ta sig fram i systemet. De som
            drabbas av kösystemet är den ensamstående mamman med en treåring,
            som tillbringar hela dagen med att ringa och försöka få en tid
            på primärvården där hon bor.
          </note>
          <note>
            Att få bort köer och se till att öka tillgängligheten är kanske
            en av de absolut viktigaste metoder vi har för att öka jämlikheten
            i vården. Men jag delar helt Lena Hallengrens bedömning att vi
            har stora problem med klyftorna i den svenska vården, inte bara
            regionalt mellan olika sjukhus i form av kvalitet utan också i
            vårdkonsumtionen hos olika grupper och inte minst i hur folkhälsan
            ser ut om man jämför olika grupper.
          </note>
          <note>
            Det är ett stort problem. Men vi har metoderna för hur man ska
            hantera det. Metoderna saknas helt på vänstersidan, för detta
            fanns faktiskt redan 2005.
          </note>
          <note>
            Att alla äldre i hela Sverige ska ha rätt att bestämma vem som
            kommer hem och erbjuder hemtjänst är ett ställningstagande som
            två centerstämmor i rad har gjort, senast när vi hade centerstämma
            i Åre. Centerpartiets position i den frågan är solklar. De äldres
            rätt att bestämma går före kommunpolitikernas rätt att styra och
            ställa.
          </note>
          <note type="speaker">
            Anf. 142 LENA HALLENGREN (S) replik:
          </note>
          <note>
            Herr talman! Då vill jag fråga Anders W Jonsson om en obligatorisk
            LOV också ska omfatta särskilda boenden.
          </note>
          <note>
            Min andra fråga är: Om det är genom kömiljarden vi ska möta ojämlikheten
            i vården, förstår jag då Anders W Jonsson rätt i att vi ska skruva
            ytterligare i kömiljarden, att det är lösningen? Eller vilka ytterligare
            förslag ser Anders W Jonsson för att öka jämlikheten i vården?
          </note>
          <note>
            Vi beskriver tydligt i vår kommittémotion hur viktigt det är
            att till exempel ha ersättningssystem som styr efter vårdtyngd.
            Där finns mycket att lära. Alla landsting har oavsett hur många
            privata aktörer man har någon form av ersättningssystem, eftersom
            resurserna ska fördelas på något sätt. Det finns säkert 21 olika
            varianter, eftersom vi har 21 olika landsting och regioner.
          </note>
          <note>
            Men vad jag känner till finns det inget nationellt initiativ
            för att lära mer om de ersättningssystemen, för att se till att
            hitta de bästa metoderna. Poängen är ju inte att några gör det
            bra och några gör det dåligt, utan där det fungerar allra bäst
            borde tas som best practice att jobba vidare med.
          </note>
          <note>
            Att styra resurser efter vårdtyngd blir jag besviken om jag inte
            får höra att vi borde göra. Jag ser lite för många exempel medialt,
            hos organisationer, hos patienter och hos professionen som säger
            att resurserna i dag inte styrs efter behov. Resurserna styrs
            inte på annat sätt än genom politiska beslut.
          </note>
          <note>
            Frågan är alltså: Finns det något nationellt ansvar för att styra
            resurser efter behov i enlighet med hälso- och sjukvårdslagen?
            Är svaret att vi ska skruva hårdare i kömiljarden, eller finns
            det andra förslag som ska leda till en mer jämlik vård? Omfattar
            obligatorisk LOV särskilda boenden?
          </note>
          <note type="speaker">
            Anf. 143 ANDERS W JONSSON (C) replik:
          </note>
          <note>
            Herr talman! LOV ska i första hand gälla hemtjänsten, inte de
            särskilda boendena. Orsaken till det är att Lena Hallengren har
            partikamrater, exempelvis arbetarekommunens ordförande i Sandviken,
            som tydligt säger att de gamla bara skulle bli förvirrade om de
            skulle behöva fatta dessa beslut. Hon har partikamrater uppe i
            Boden, där 40 procent har valt hemtjänst från ett av de sju små
            privata företagen, som nu säger att detta är ett nyliberalt experiment
            som ska rivas upp och att kommunen ska bestämma. Det har i Boden
            lett till de näst största demonstrationerna i kommunens historia.
            De största var när man skulle lägga ned sjukhuset.
          </note>
          <note>
            När det gäller ojämlikheten i den svenska sjukvården är frågan
            om tillgänglighet den absolut viktigaste. Det finns det flera
            studier som visar. Men det är självklart inte hela metoden för
            hur man kan lösa det problemet. Problemet är betydligt större,
            men om vi ser till att ha en hög tillgänglighet har även människor
            som lever utsatt en chans att komma fram och få den vård de behöver.
          </note>
          <note>
            Det finns flera andra metoder som man också kan och bör använda.
            En av de viktigaste gäller hur vi har kommit till rätta med de
            stora könsskillnader vi tidigare hade i svensk sjukvård. Det fick
            man upp ögonen för på 1990-talet, och ett av de verksammaste instrumenten
            där var att vi faktiskt uppmärksammade att det var stora skillnader
            i den vård män och kvinnor fick. Vi började mäta det och uppmärksamma
            det. Den metoden kommer också att kunna fungera väldigt bra när
            det gäller klyftorna i sjukvården.
          </note>
          <note>
            En annan metod är den som Lena Hallengren pekar på, alltså att
            använda de skarpa instrument vi har i form av ersättningssystem.
            Där finns det flera landsting och regioner som provar sig fram.
            Där har regeringen sagt att vi vill stödja den utvecklingen genom
            den särskilde samordnare vi har tillsatt och genom de stimulansbidrag
            regeringen har infört för att utveckla vårdvalet i specialistsjukvården.
            Det finns alltså många andra vägar att följa, och det ska vi göra.
          </note>
          <note type="speaker">
            Anf. 144 AGNETA LUTTROPP (MP) replik:
          </note>
          <note>
            Herr talman! Det var intressant att höra Anders W Jonsson tala
            om reformen när det gäller assistans. Då är en oundviklig fråga
            om Anders W Jonsson tror att den här reformen genomfördes för
            anordnarnas skull. Han talade ju så mycket just om det.
          </note>
          <note>
            För Miljöpartiet är det en förbättrad livskvalitet och vardag
            med delaktighet och aktivt liv som är det viktigaste. Jag skulle
            inte vilja fokusera på anordnarna utan på dem som faktiskt behöver
            anordnarna, och det var för övrigt en enig riksdag som fattade
            beslutet om att man skulle få välja. Jag tycker att det är självklart
            att de som är i behov av assistans ska välja själva, men det var
            inte därför reformen kom till. På Anders W Jonsson låter det dock
            som om det var därför.
          </note>
          <note>
            Min fråga är alltså helt enkelt: Tror Anders W Jonsson inte på
            de rop som kommer från handikapporganisationerna? Där berättar
            man entydigt om de försämringar som har blivit sedan 2009 och
            om hur orolig man är inför det lagförslag som nu är aktuellt.
            Ska man inte alls ta dem det främst gäller på allvar?
          </note>
          <note type="speaker">
            Anf. 145 ANDERS W JONSSON (C) replik:
          </note>
          <note>
            Herr talman! Självklart genomfördes inte assistansreformen för
            att gynna de företag som ville erbjuda privat assistans. Reformen
            genomfördes för att ge ett bra liv åt människor med svåra funktionsnedsättningar.
            En central del i reformen var dock att vi inte skulle ta ställning
            till om katten var svart eller vit, om det var privata företag
            eller kommunala, utan vi skulle ge hela makten till den som hade
            rätt till assistans. Det visar sig nu att för varje år som går
            är det fler och fler av de assistansberättigade som väljer företag,
            antingen kooperativa eller vinstgivande.
          </note>
          <note>
            När man som jag gjorde jämför den diskussionen med dagens debatt
            om att införa samma system i hemtjänsten kan man se att det nu
            plötsligt kommer skarpa rop om att detta är en tvångsprivatisering.
            Jag kan inte se skillnaden. Den assistansberättigade ska ha den
            självklara rätten att bestämma själv, och då ska också den gamla
            ha den självklara rätten att bestämma om man vill ha en privat
            hemtjänstfirma, en kooperativ firma eller den kommunala hemtjänsten.
            Det är exakt samma princip: Människan ska bestämma själv.
          </note>
          <note>
            Assistansreformen har lett till att det är en kraftig ökning
            av antalet kronor som staten faktiskt satsar på detta om man jämför
            2006 och 2012. Det är alltså en ökning från 14 miljarder till
            22 miljarder.
          </note>
          <note>
            Vi har också nåtts av oroväckande signaler från många assistansberättigade
            om de tvåårsomprövningar som Försäkringskassan nu genomför. Det
            är därför vi har gett myndigheten i uppdrag att se över det här
            och se vad som faktiskt händer. Vi får signaler från många som
            är oroade över att man har fått antalet timmar minskat, men samtidigt
            ser vi att det totala antalet timmar ökar, att den totala kostnaden
            ökar och att dessutom antalet individer som är berättigade till
            assistans enligt reformen ökar. Vi måste få ett bättre underlag.
          </note>
          <note type="speaker">
            Anf. 146 AGNETA LUTTROPP (MP) replik:
          </note>
          <note>
            Herr talman! Svaret handlar fortfarande mycket mer om anordnarna
            än om dem som är beroende av assistans. Det är en intressant iakttagelse.
          </note>
          <note>
            Det vore dock spännande att se lite perspektiv på det här. I
            februari 2012 var det nio domar om bedrägeri med assistansreformen.
            Det är ingen som på något sätt bejakar sådana bedrägerier och
            sådan kriminalitet. Vi tycker dock att det är alldeles fel sätt
            att komma åt den.
          </note>
          <note>
            Det var alltså nio domar som hade med assistans att göra i februari
            2012. Brotten mot reglerna om tillfällig föräldrapenning var samtidigt
            2 088 till antalet, men dem pratar vi inte om här eller lägger
            till grund för regelförändringar. Det verkar som om det är assistansreformen
            i dess helhet som man vill åt. Det är det som jag tycker är mest
            oroväckande.
          </note>
          <note>
            Sedan vet jag att pilarna går åt det hållet, men vi vet också
            att det är fler som får assistans. Det ökar mycket på barnsidan.
            Det ökar också mycket för personer som är över 65 år. Det är inte
            konstigt. Men samtidigt är det väldigt många som oroar sig och
            som har rätt att oroa sig eftersom de har sett verkligheten med
            att deras assistanstimmar har försvunnit. Det är inte bara löst
            prat utan deras vardag.
          </note>
          <note type="speaker">
            Anf. 147 ANDERS W JONSSON (C) replik:
          </note>
          <note>
            Herr talman! Jag får återigen upprepa att vi i Alliansen tar
            de signaler på största allvar som vi får från assistansberättigade
            som vid Försäkringskassans tvåårsprövningar har fått antalet timmar
            reducerade. Samtidigt ser vi att det totala antalet timmar faktiskt
            ökar. Det gör också det totala antalet timmar per berättigad.
            Det gör att vi måste ha ett bättre beslutsunderlag.
          </note>
          <note>
            Därför har också ett enigt utskott via regeringen bett Inspektionen
            för socialförsäkringen att ta fram ett underlag, så att vi vet
            vad det i själva verket är som händer. Det oroar mig lite att
            Agneta Luttropp och Miljöpartiet inte tar de rapporter vi får
            om bedrägerier och om ren vanvård på stort allvar. I den utredning
            som ligger till grund för det här förslaget finns beskrivet hur
            en svårt funktionsnedsatt man vårdas av assistenter som råkar
            vara hans hustru, som har grava alkoholproblem, och hans son,
            som har exakt samma problem. Grannarna slår larm om vanvård, men
            ingen tillåts komma hem och se vad som faktiskt händer.
          </note>
          <note>
            Nu öppnar vi för Socialstyrelsen att kunna göra inspektioner
            i de lägena, också för att se vad det är för vård som ges inom
            hemmets fyra väggar. Detta handlar både om att komma åt bedrägerier
            och fusk och om att Socialstyrelsen i de här lägena, när grannar
            och anhöriga slår larm om att det bedrivs vanvård och det är nära
            anhöriga med egna stora problem som står för den vanvården, ska
            kunna göra inspektioner. Bedrägerier och vanvård är något som
            vi måste ta på största allvar.
          </note>
          <note type="speaker">
            Anf. 148 EVA OLOFSSON (V) replik:
          </note>
          <note>
            Herr talman! Med tanke på att det i direktiven till LOV-utredningen
            står att man ska titta på särskilda boenden tycker jag att det
            är väldigt bra att Centerpartiet har tagit ställning till att
            de inte ska beröras. Då vet vi det. Det var ett tydligt besked
            från Anders W Jonsson, tyckte jag.
          </note>
          <note>
            Det var en enig riksdag som antog personlig assistans-reformen.
            Det är väldigt demagogiskt att låtsas som att Vänsterpartiet,
            Miljöpartiet och andra i dag inte skulle ställa sig bakom den.
            Det är självklart. Vi var med och antog den, och vi försvarar
            den.
          </note>
          <note>
            Däremot är jag orolig för att Anders W Jonsson jämför på något
            sätt. En del har fått mer assistans för att de faktiskt behöver
            det. Andra har på grund av den dom som liksom innebär en avsmalning
            av hur man bedömer grundläggande behov förlorat sin assistans.
            De får det ju inte bättre för att några andra får lite mer assistans.
          </note>
          <note>
            Jag vill bara påminna om att Vänsterpartiet drev frågan och reserverade
            sig för att man skulle tydliggöra en lagändring på det här området.
          </note>
          <note>
            Jag tycker också att det är bra om Socialstyrelsen får göra en
            tillsyn. Det bör de också göra, tycker jag, när det gäller den
            personliga assistansen. Men den allra viktigaste frågan, som funktionshindersrörelsen
            tog upp när de var i utskottet, var inte den, utan den gällde
            det här med uppgiftslämnandet från assistansanordnarna, om assistansen
            används fel av assistansanvändaren. Det är alla funktionshindersorganisationer
            överens om. Det har Anders W Jonsson undvikit att ta upp här.
          </note>
          <note>
            Man säger att integriteten, självbestämmandet och ansvaret för
            hur assistansen används bör ligga hos assistansanvändaren. Det
            ska inte anordnaren få incitament till att försöka hålla koll
            på. Man ska inte använda den personliga assistansen för att hålla
            koll på det.
          </note>
          <note>
            Därför är det väldigt synd att vi inte kan rösta om den frågan.
            Det är den fråga som funktionshindersrörelsen vill ha bort.
          </note>
          <note type="speaker">
            Anf. 149 ANDERS W JONSSON (C) replik:
          </note>
          <note>
            Herr talman! Det är tre frågor som Eva Olofsson ställer.
          </note>
          <note>
            När det gäller utredningsdirektiven är det väldigt klart att
            utredaren ska titta på för- och nackdelar med att göra LOV obligatoriskt
            i samtliga kommuner i fråga om äldreomsorgen.
          </note>
          <note>
            Här finns ett antal aspekter som utredaren kommer att överväga.
            Jag hoppas att utredaren kommer fram till att det vad det gäller
            hemtjänst är självklart. Där ska det gälla i hela landet. Men
            vad det gäller de särskilda boendena finns det helt andra problem.
            Där är det inte lika enkelt.
          </note>
          <note>
            Sedan gäller det tvåårsomprövningarna av assistans. Det ligger
            i sakens natur att gör man en omprövning av ett tidigare beslut
            kommer det att leda till att ett antal får fler timmar. Men konsekvensen
            kommer också att vara att det är ett antal som får färre timmar.
          </note>
          <note>
            Det vi, via regeringen, nu har bett Inspektionen för socialförsäkringen
            att titta på är vad det är för förändring som har skett. Är det
            här ett resultat av den dom i Regeringsrätten som finns, eller
            är det någonting annat?
          </note>
          <note>
            Men innan vi har bilden klar för oss kan vi inte reagera bara
            utifrån de samtal och de kontakter som vi alla har med människor
            som beskriver en svårighet.
          </note>
          <note>
            Sedan var det den förändring som jag inte nämnde vad det gäller
            att bekämpa assistansbedrägerier. Det handlar om att assistanspersonalen
            ska ha en skyldighet att anmäla i ett läge när det har skett stora
            förändringar av assistansbehovet eller assistansen används på
            ett annat sätt.
          </note>
          <note>
            Den förändringen är föranledd av mannen som dansade med Lisebergskaninen.
            I det fallet var det en man som hade blivit beviljad assistans
            utifrån att han var helt rullstolsbunden. Men assistenterna visste
            förstås om att det inte var så. Han kunde till och med dansa med
            en kanin på Liseberg.
          </note>
          <note>
            Jag tycker att det är rimligt att de assistenterna ska ha en
            skyldighet att rapportera att det är någonting som på ett allvarligt
            sätt inte stämmer med det beslut som har tagits. Det kravet ska
            man kunna ställa på dem som jobbar i assistansen.
          </note>
          <note type="speaker">
            Anf. 150 EVA OLOFSSON (V) replik:
          </note>
          <note>
            Herr talman! Det är väldigt typiskt att du tar ett så drastiskt
            exempel. Självklart är alla partier i riksdagen emot fusk, bedrägeri
            och kriminalitet. Jag tycker också att det är oerhört viktigt.
            Det är därför som jag tycker att Socialstyrelsen ska få göra tillsyn.
            Det handlar om att se till att människor får den hjälp de ska
            ha.
          </note>
          <note>
            Men det behöver inte handla om så grava exempel. Det kan handla
            om andra exempel. Man kan känna att den personliga assistenten
            ska rapportera om ens privatliv till assistansanordnaren. Man
            ska fundera på när det här kan infinna sig eller inte. Det handlar
            om förtroendet.
          </note>
          <note>
            Man är så beroende av en personlig assistent. Det handlar om
            integriteten. Den personliga assistenten vet i princip allt om
            ens liv. Det är det här förtroendet som man är inne och pillar
            på. Det är det man vill komma åt.
          </note>
          <note>
            Det andra kan man komma åt till exempel genom att göra bättre
            utredningar, genom att se till att man får läkarintyg och annat
            på ett annat sätt. Det går att komma åt det på andra sätt.
          </note>
          <note>
            Jag tycker inte att det räcker att hänvisa till mannen som dansade
            med kaninen i den här frågan. Jag är ganska säker på att alla
            de som sköter den här assistansen på ett riktigt sätt och alla
            de som företräder dem inte heller tycker det.
          </note>
          <note>
            Sedan skulle jag vilja fråga Anders W Jonsson om det här med
            vård till alla människor, till papperslösa och asylsökande, vård
            som inte kan anstå. Tycker du att det är ett rimligt begrepp och
            ett bra begrepp och ett begrepp som är enkelt för dem som det
            handlar om? Är det ett begrepp som går att använda av dem i hälso-
            och sjukvården som ska ställning till detta?
          </note>
          <note>
            Är det inte svårt att bedöma ibland om tidiga insatser hade varit
            både humanare och billigare? Vad tycker du om den här frågan?
            Ska inte alla ha samma rätt till hälso- och sjukvård i Sverige?
          </note>
          <note type="speaker">
            Anf. 151 ANDERS W JONSSON (C) replik:
          </note>
          <note>
            Herr talman! Jag tycker att det är väldigt viktigt att vi ser
            till att vi har verksamma instrument så att vi kan bekämpa bedrägerier.
            Nu läggs ansvaret på den som arbetar som assistent att rapportera
            i ett läge där det är stora förändringar i förhållande till de
            ansökningar som har gjorts.
          </note>
          <note>
            Fallet med mannen som dansade med Lisebergskaninen är uppenbart.
            I Eva Olofssons värld ska alltså de som arbetar med assistans
            åt den mannen över huvud taget inte ha någon skyldighet att informera
            Försäkringskassan om att det pågår grova bedrägerier. Jag tycker
            att det är rimligt att det ansvaret läggs på dem som arbetar i
            assistansen.
          </note>
          <note>
            Det handlar inte om det som lite grann har målats upp i debatten,
            att de ska bli spioner hemma och berätta minsta lilla detalj som
            händer. Det här handlar om avgörande skillnader. Och det är klart
            att detta också är någonting som regeringen kommer att följa noga.
          </note>
          <note>
            Sedan är jag väldigt glad, herr talman, över att Eva Olofsson
            tar upp frågan om att vi i Sverige äntligen ska kunna ge vård
            till dem som befinner sig i landet som gömda eller papperslösa.
          </note>
          <note>
            Det här är en fråga som har varit en skamfläck för Sverige under
            ett stort antal år. Jag har varit personligt engagerad i den.
            Vi har haft stora diskussioner inom mitt parti. När vi nu lyckas
            komma överens på så sätt att vi faktiskt kan lägga fram en proposition
            här i riksdagen ser jag det som en stor seger och ett stort steg
            framåt.
          </note>
          <note>
            Sedan är det ingen hemlighet att jag och mitt parti tycker att
            vi hade kunnat gå ännu längre. Men jag är ändå oerhört nöjd över
            att vi faktiskt lyckades nå så här långt.
          </note>
          <note>
            Begreppet vård som inte kan anstå är ändå ett begrepp som har
            funnits med tidigare. Och det är ett begrepp som det i det här
            lagförslaget blir upp till sjukvårdspersonalen att tolka. Det
            är det som gör att möjligheterna finns i den enskilda situationen
            för läkaren eller för sjuksköterskan att säga: Det här är självklart
            någonting som du har rätt till.
          </note>
          <note type="speaker">
            Anf. 152 SAILA QUICKLUND (M):
          </note>
          <note>
            Herr talman! I mitt tal väljer jag att fokusera på hälso- och
            sjukvårdsfrågor. Margareta B Kjellin kommer senare att prata om
            äldrefrågor, LSS och funktionshinder.
          </note>
          <note>
            Regeringen lägger nu ännu mer fokus och resurser på att förbättra
            kvaliteten och tillgängligheten inom hälso- och sjukvården. Vi
            moderater vill ha en jämlik och rättvis vård för alla, oavsett
            var man bor och vem man är. Den enskildes behov ska styra vården,
            och kvaliteten ska vara hög inom alla områden.
          </note>
          <note>
            Vår uppgift är också att möjliggöra för människor att göra sina
            egna val. Regeringen har därför genomfört reformer som syftar
            till att öka människors inflytande i vården. Genom bland annat
            kömiljarden, lagen om valfrihetssystem och regeringens satsningar
            på patientsäkerhet har människor större möjligheter än någonsin
            att välja vårdgivare samtidigt som kvaliteten, jämlikheten och
            tillgängligheten inom vården har förbättrats avsevärt.
          </note>
          <note>
            Sedan regeringen införde vårdgarantin och kömiljarden har tillgängligheten
            i vården förbättrats mer än någonsin, vilket Socialstyrelsens
            senaste utvärdering kan påvisa. Kömiljarden har stimulerat framväxten
            av olika lösningar som gör att vårdkedjan blir mer effektiv.
          </note>
          <note>
            Mycket glädjande är att samtliga landsting 2011 lyckades korta
            sina köer till vården, och de fick därför också ta del av den
            kömiljard som vi har.
          </note>
          <note>
            Resultaten visar att nio av tio patienter som ringer en vårdcentral
            nu får samtalet besvarat samma dag. Samma patient får vänta kortare
            tid än en vecka för ett besök hos läkare inom primärvården.
          </note>
          <note>
            Vi ser också en liknande utveckling inom specialistvården. Där
            visar Socialstyrelsens utvärdering att antalet patienter som väntar
            på ett besök hos en specialist har minskat och att allt färre
            patienter tvingas vänta över 90 dagar.
          </note>
          <note>
            År 2007 var det 75 000 personer som hade väntat längre än tre
            månader på besök hos specialistläkare. I oktober 2011 var det
            bara 25 000. Två tredjedelar av den långa kön är alltså borta.
            Då, i oktober 2007, var det 22 000 personer, alltså var tredje
            patient, som hade väntat mer än tre månader på operation. Nu är
            det bara 7 000 eller en tiondel av patienterna.
          </note>
          <note>
            De här resultaten kommer inte av sig själva. De är resultat av
            att vi infört en vårdgaranti som stärker patientens rättigheter
            och resultat av att vi införde en kömiljard som ger pengar till
            de landsting som kortar väntetiderna. De är resultat också av
            att vi infört valfrihet i primärvården och bejakar att landstingen
            samarbetar med privata vårdgivare för att fler ska komma till
            operationer snabbt.
          </note>
          <note>
            Tyvärr ser vi nu en inriktning från oppositionen att man kraftigt
            vill beskära patienternas rätt att välja. För mig är det ofattbart
            hur vi skulle kunna hjälpa patienter genom att flytta tillbaka
            dem in i det gamla systemet, ett system som präglades av långa
            köer, sämre kvalitet, förbud mot mångfald och lägre patientinflytande.
          </note>
          <note>
            Sedan alliansregeringen tillträdde har 300 nya vårdcentraler
            startat. I dag är över 14 000 vårdföretag med och utvecklar Sveriges
            välfärd. Åtta av tio invånare i Sverige kan välja en annan vårdcentral
            som finns inom högst fem minuters bilväg från den närmsta. Vi
            ser att där det finns ett större antal utförare som patienten
            kan välja mellan har detta positiva effekter på köerna.
          </note>
          <note>
            För att stimulera innovationer som kan leda till bättre vård
            krävs att vi skapar ett vårdklimat där idéer tillåts uppstå och
            spridas. Genom att tillåta en mångfald av aktörer uppstår just
            detta. Det här är dessutom en bransch där främst kvinnor arbetar,
            vilket betyder att kvinnor i dag har större möjlighet att driva
            företag inom en bransch där de faktiskt har en gedigen erfarenhet.
            73 procent av alla företag inom vårdsektorn leds av en kvinna.
            Men här finns nu krafter som vill begränsa kvinnors möjligheter
            att driva företag i en bransch där de är i majoritet. Det är ett
            hårt slag mot jämställdheten.
          </note>
          <note>
            Vi fortsätter att tänka framåt, och vi sätter patienten i första
            rummet. Det handlar om valfrihet, det handlar om konkurrens i
            vården som möjliggör för nya innovationer att växa fram, det handlar
            om patientinflytande, det handlar om jämlikhet och det handlar
            inte minst om kvalitet.
          </note>
          <note>
            Det här är utmaningar som vi omöjligt klarar om vi inte ser till
            att ambitionerna alltid är att säkerställa att vården utförs på
            patientens villkor. Vi kan inte stänga ute kvalificerade vårdutförare
            enbart utifrån principerna att det var bättre förr.
          </note>
          <note>
            För några veckor sedan deltog jag i ett seminarium om just kvalitet
            inom vården som anordnades av Dagens Medicin. Kvalitet i vården
            har blivit ett begrepp som vi ofta pratar om men inte alltid utvecklar
            och förklarar innebörden av. Regeringen har gett i uppdrag till
            Socialstyrelsen att ta fram ett antal indikatorer som mäter skillnaden
            i kvalitet mellan olika landsting.
          </note>
          <note>
            Indikatorerna används för att göra öppna jämförelser mellan landstingen.
            I år var antalet indikatorer i öppna jämförelser hela 173, jämfört
            med 134 förra året. Öppna jämförelser tillsammans med kvalitetsregister
            ger ett helhetsgrepp på kvalitet inom vården och utgör en nyckel
            för att kunna förbättra sjukvården i hela landet. Vem som helst
            kan ta del av dessa jämförelser. Aldrig tidigare har vården varit
            så öppen för insyn. Aldrig tidigare har vi haft så systematiska
            kvalitetsmätningar i vården.
          </note>
          <note>
            I kvalitetsaspekten ingår också patientsäkerheten. Riksdagen
            beslutade därför om en ny patientsäkerhetslagstiftning som trädde
            i kraft den 1 januari 2011 och syftar till att skapa en säkrare
            vård.
          </note>
          <note>
            Ett komplement till de öppna jämförelserna är bland annat den
            nationella patientenkäten, som fäster tydligt fokus på patientens
            erfarenheter av vården. Enkäten visar att patienternas förtroende
            för vården är fortsatt väldigt högt. Den senaste patientenkäten
            visar att 16 av de 20 vårdcentraler som patienterna rankat bäst
            är drivna i privat regi.
          </note>
          <note>
            En annan undersökning som gjorts av Demoskop visar att 92 procent
            av svenska folket vill ha valfrihet i vården. Att driva tillbaka
            den utveckling som skett inom vården vore därför inte bara en
            stor förlust för patienten utan rent av odemokratiskt.
          </note>
          <note>
            Herr talman! Vi lever i en tid där vi blir allt friskare och
            lever längre, vilket är positivt, men samtidigt måste vi ödmjukt
            konstatera att stora utmaningar kvarstår som följer med denna
            utveckling.
          </note>
          <note>
            Regeringen har lagt grunden för ett historiskt förbättringsarbete
            inom svensk hälso- och sjukvård. Låt oss vara stolta över det
            arbetet, men låt oss också visa att vi vågar möta kommande utmaningar
            inom vården med innovationskraft, valfrihet och patientinflytande
            inte genom starka monopol och politiska pekpinnar.
          </note>
          <note>
            Jag yrkar bifall till utskottets förslag i betänkandet.
          </note>
          <note>
            (Applåder)
          </note>
          <note type="speaker">
            Anf. 153 LENA HALLENGREN (S) replik:
          </note>
          <note>
            Herr talman! Välkommen till budgetdebatten, Saila!
          </note>
          <note>
            Saila Quicklund inledde med att säga att en rättvis och jämlik
            vård var väldigt viktigt och grundläggande. Hälso- och sjukvårdslagen
            säger att den som har det största behovet av hälso- och sjukvård
            ska ges företräde till vården och att man ska ge vård efter behov.
          </note>
          <note>
            Om Saila Quicklund tar del av utvärderingar från Socialstyrelsen,
            Läkarförbundets ledning och en del andra som beskriver effekterna
            av kömiljard, vårdgarantier och andra insatser, som jag mycket
            tydligt betonade har både för- och nackdelar, hur ser hon då på
            det faktum att landsting faktiskt prioriterar förstabesöket snarare
            än återbesöket och kronikerna? Hur ser Saila Quicklund på det
            faktum att man i Stockholms läns landsting har någonting som heter
            vårdval gynekologi där man ersätter alla lika mycket, vilket får
            konsekvensen att det saknas gynekologmottagningar med kvinnliga
            gynekologer i en ganska stor del av ett väldigt stort landsting?
          </note>
          <note>
            Jag har själv väldigt svårt att tycka att det är vård efter behov.
            Jag har väldigt svårt att tycka att de här exemplen visar att
            de som har det största behovet får företräde till vården.
          </note>
          <note>
            Eftersom jag inte har lyckats hitta några förslag i budgeten
            som handlar om hur man ska ge en mer jämlik vård så undrar jag:
            Vilka förslag är det som ger en mer jämlik vård och ser till att
            de med de största behoven får företräde? Det är min ena fråga.
          </note>
          <note>
            Den andra frågan rör vid samma ämne. Det handlar om det beslut
            som fattades ganska snart efter regeringsskiftet 2006, nämligen
            att det skulle vara möjligt att blanda privat och offentligt finansierad
            vård. Det betyder att den som har en privat sjukvårdsförsäkring
            väldigt uttalat skulle ha möjlighet att gå före vid både primärvård
            och privatiserad specialistvård. Varför är det så viktigt att
            patienter med privata sjukvårdsförsäkringar får gå före i den
            offentligt finansierade vården?
          </note>
          <note type="speaker">
            Anf. 154 SAILA QUICKLUND (M) replik:
          </note>
          <note>
            Herr talman! Regeringen har en samlad strategi för jämlik vård
            där kvalitet, tillgänglighet, delaktighet och inflytande ska spela
            en stor roll. En jämlik vård får inte vara beroende av ålder,
            sexuell läggning, bostadsort, utbildning och så vidare. Det regeringen
            har gjort just för att nå goda resultat när det gäller jämlik
            vård är bland annat de öppna jämförelserna som har en väldigt
            stor betydelse, kvalitetsregister, nationella enkäter och e-hälsoverktyg.
          </note>
          <note>
            Socialdepartementet kommer också att åka ut på en turné och besöka
            alla landsting för att lyssna in nuläget. Det är oerhört viktigt
            att den jämlika vården finns och att vi jobbar för den, och jag
            tycker att regeringens insatser går i helt rätt riktning.
          </note>
          <note>
            Sedan ställde du en fråga om privata sjukförsäkringar. De privata
            sjukförsäkringarna steg i antal under er tid på grund av just
            de långa köerna till vården, med mycket lidande, väntetider och
            frustration hos människor som tyckte att det var helt nödvändigt
            att ta de här försäkringarna. I dag tittar vi på siffror från
            både 2011 och 2012 och ser att antalet försäkringar har minskat.
            Det är en direkt effekt av de insatser vi har med kömiljarden,
            valfrihet och så vidare. Människor får nu vård betydligt snabbare.
            Det finns ingen anledning att ta de här försäkringarna.
          </note>
          <note>
            Den vård vi har ska vara offentligt finansierad, och jag tycker
            att vi nu går i helt rätt riktning ur den här aspekten.
          </note>
          <note type="speaker">
            Anf. 155 LENA HALLENGREN (S) replik:
          </note>
          <note>
            Herr talman! Jag måste ändå få ställa frågan en gång till: Varför
            är det så viktigt att blanda privat och offentligt finansierad
            vård? Varför är det så viktigt att den som har privat sjukvårdsförsäkring
            har möjlighet att gå före i offentligt finansierad vård? Antingen
            tycker man att det är vård efter behov och att det inte ska vara
            möjligt att köpa sig före i kön eller också tycker man inte det.
            Det är ganska svårt att ha båda ståndpunkterna samtidigt. Ni fattade
            beslut i kammaren strax efter valet 2006 att medvetet ändra lagstiftningen
            för att göra det möjligt att låta människor med en privat sjukvårdsförsäkring
            gå före i offentligt finansierad men privat driven vård.
          </note>
          <note>
            Min andra fråga är fortfarande, för jag är inte riktigt nöjd
            med svaret när det gäller den jämlika vården: Ser Saila Quicklund
            något problem med kömiljardens konstruktion?
          </note>
          <note>
            Jag vill understryka för, tror jag, femte gången från talarstolen
            att den har absoluta fördelar. Jag vill också understryka att
            vårdgarantin infördes under en socialdemokratisk regering, så
            vi har liksom ett lite delat ansvar för att utvecklingen har vridits
            och vänts. Landstingen är också både röda och blå, och man arbetar
            rätt olika.
          </note>
          <note>
            Jag kan ändå inte låta bli att ställa frågan: Hur ser Saila Quicklund
            på det faktum att vi får ersättningssystem som utformas så att
            man premierar ett första besök men får undanträngningseffekter
            på återbesök av människor som har diagnoser och behandlingar som
            inte omfattas av vårdgarantin? Det är en kritik som Läkarförbundet
            är ganska tydligt med. Hur ska vi komma till rätta med det faktum
            att kömiljard och vårdgaranti faktiskt har väldigt skarpa baksidor
            som nu börjar få effekter som ger icke-lika vård och vård efter
            behov?
          </note>
          <note type="speaker">
            Anf. 156 SAILA QUICKLUND (M) replik:
          </note>
          <note>
            Herr talman! Det är faktiskt något frustrerande att lyssna på
            den kritik mot vårdgaranti och kömiljard som Lena Hallengren väljer
            att föra fram, bara ur negativa aspekter, när jag i mitt anförande
            anförde att kön till specialistläkare var 55 000 inom 90 dagar
            2007 och nu är 22 000. Jag får kanske också framhålla de positiva
            effekterna av vad det här har gett.
          </note>
          <note>
            Jag förstår att det är undanträngningseffekter du är ute efter.
            Där har Socialstyrelsen regeringens uppdrag att undersöka om kömiljarden
            har påverkat prioriteringen i vården. Det är faktiskt så, måste
            jag säga, att medicinska prioriteringar alltid ska gälla. Självklart
            vore det inte acceptabelt om det var på något annat sätt. SKL
            har ett nationellt projekt som faktiskt följer upp återbesök.
            Det ska vara klart den 31 augusti 2013.
          </note>
          <note>
            Vi ska också komma ihåg att kömiljarden har tillfört väldigt
            mycket medel till landstingen. Ett exempel är Halland som har
            erhållit 178 miljoner som man kan nyttja till just vårdinsatser.
            Fördelarna är betydligt mycket större, men vi ska ändå inte ringakta
            de bekymmer som du nämnde med undanträngningseffekter. Man säger
            också i undersökningar att det finns tendenser till undanträngningseffekter.
            Jag vet att du framförde någonting annat tidigare. Jag tror att
            det finns olika undersökningar. Jag framhåller ändå kömiljardens
            och vårdgarantins fantastiska betydelse för snabbare vård.
          </note>
          <note type="speaker">
            Anf. 157 EVA OLOFSSON (V) replik:
          </note>
          <note>
            Herr talman! Jag skulle nästan vilja upprepa Lena Hallengrens
            fråga om privata försäkringar, att man faktiskt får köpa sig före.
            Det var ju inget nödvändigt beslut att ta, men ni tog det. Stämmer
            det egentligen med vård på lika villkor och efter behov?
          </note>
          <note>
            Häromveckan var jag på en konferens anordnad av Socialdepartementet
            och Stockholms läns landsting om vårdval i specialistsjukvården,
            med regeringens nationella samordnare i spetsen och inledningstal
            av Göran Hägglund och Filippa Reinfeldt. Där fanns väldigt gott
            om vårdföretagare i paneler och som inledare. Där var också några
            av de högsta tjänstemännen i Stockholms sjukvård. I sin inledning
            sade Göran Hägglund att patienten står i centrum.
          </note>
          <note>
            Men några patienter eller patientorganisationer som fick tycka
            fanns inte med. Några fackliga röster fanns inte med, utan det
            var alltså vårdföretagarna som fick vara med. Det tycker jag är
            väldigt talande för hur regeringen jobbar med vårdval i specialistsjukvården
            eller privatisering och kommersialisering av specialistsjukvården.
          </note>
          <note>
            Stockholm framhölls som ett föredöme. Man har ju 22 vårdval och
            6 beslutade. Det är liksom en massa olika. Gynekologin i Hallunda
            hörde vi om här. Där har man en befolkning med sämre hälsa som
            skulle behöva en gynekologmottagning, men den har man faktiskt
            fått lägga ned eftersom man har sådana ersättningssystem.
          </note>
          <note>
            Det man också gör i Stockholm är att man säger att sjukhusen
            med offentligt utförd vård inte får vara med och liksom driva
            öppen specialistsjukvård. Den offentligt drivna primärvården får
            inte vara med. Man helprivatiserar, kommersialiserar specialistsjukvården.
            Vi vet också att det inte är lika lätt för småföretagare där som
            inom en del annan vård och omsorg.
          </note>
          <note>
            Ser du några problem med att hela den öppna specialistsjukvården
            blir privat utförd och att inga offentliga får vara med över huvud
            taget?
          </note>
          <note type="speaker">
            Anf. 158 SAILA QUICKLUND (M) replik:
          </note>
          <note>
            Herr talman! Jag backar tillbaka till den första delen om privata
            försäkringar. Där vill jag tillägga på nytt att sjukvården ska
            vara offentligt finansierad. Det ska inte behövas speciella sjukförsäkringar.
            Vi ska kunna bistå vården ändå. Nu finns de ändå, men de har minskat
            betydligt i antal, som jag sade tidigare till Lena Hallengren.
            Antalet människor som köper en försäkring sjunker markant på grund
            av att vi tycker att vården levererar så pass mycket ändå, med
            kortare väntetider och så vidare. Den har blivit tillgänglig.
            Man har fått delaktighet på ett helt annat sätt. Därför visar
            fakta att antalet försäkringar minskar.
          </note>
          <note>
            Vad gäller offentlig och privat vård finns de här alternativen.
            Jag kan inte se något problem med det. Det är också så att den
            ena avlastar den andra. Mångfalden är att föredra i de här sammanhangen.
            Jag ser inte problemet.
          </note>
          <note type="speaker">
            Anf. 159 EVA OLOFSSON (V) replik:
          </note>
          <note>
            Herr talman! Problemet i Stockholm är att man har tagit ett politiskt
            beslut om att det bara är privata utförare som kan vara med när
            man ska flytta ut specialistsjukvården från sjukhusen och ha vårdval.
            De offentligt drivna sjukhusen får inte vara med. På något sätt
            hanterar det här primärvården. De offentligt drivna får inte vara
            med. Det finns liksom inga offentliga företag som kan vara med
            i det här. Det finns bara privata vårdföretag. Ett av de största
            är Capio, som köpte upp en massa vårdcentraler från Carema.
          </note>
          <note>
            Vi håller inte på att få mångfald. Vi håller på att få en väldigt
            monopoliserad vårdmarknad med stora vårdföretag som har väldigt
            mycket muskler och kommer att få väldigt mycket makt. Sedan kallar
            borgarna det för mångfald. Jag undrar bara om det är något problem
            med att det offentliga inte alls får vara med här. Blir det verkligen
            den mångfald ni vill ha när man säger att det bara är de privata
            som får vara med?
          </note>
          <note>
            Visst är det bra om de privata försäkringarna minskar, men jag
            kan inte se logiken och varför det var nödvändigt att göra en
            lagändring där man såg till att de fick komma in så att man kunde
            köpa sig före i hälso- och sjukvården. Om det stämmer att det
            är med samma rätt och lika människovärde samt sjukvård efter behov
            har vi inte fått svar på, vare sig Lena eller jag.
          </note>
          <note type="speaker">
            Anf. 160 SAILA QUICKLUND (M) replik:
          </note>
          <note>
            Herr talman! Stockholms läns landsting väljer att göra den variant
            som du pratar om med privata utförare och så vidare. Jag har svårt
            att bemöta det eftersom det gäller ett enskilt landsting.
          </note>
          <note>
            Fortfarande hävdar jag att den privata utförarsidan och den offentliga
            är komplement till varandra. För övrigt kan jag inte kommentera
            det eftersom det är en enskild landstingsfråga.
          </note>
          <note type="speaker">
            Anf. 161 MARIA LUNDQVIST-BRÖMSTER (FP):
          </note>
          <note>
            Herr talman! Jag kommer i mitt anförande att övergripande beröra
            hälso- och sjukvården, socialtjänsten och hemlösheten. Jag vill
            också naturligtvis fokusera på den förändring som föreslås i propositionen
            gällande LSS. Barbro Westerholm kommer att beröra områdena läkemedel,
            äldre, tandvård och folkhälsa.
          </note>
          <note>
            Herr talman! Det här betänkandet innehåller även detta år en
            rad fortsatta satsningar inom våra ansvarsområden, men det finns
            också nya satsningar.
          </note>
          <note>
            Målet för hälso- och sjukvården är att arbeta för en kunskapsbaserad
            hälso- och sjukvård som håller en god tillgänglighet och stärker
            patientens delaktighet och valfrihet.
          </note>
          <note>
            Herr talman! Vad det egentligen handlar om är att stärka patientens
            ställning, ge mer insyn i vården och öka mångfalden inom vården.
            Konkurrensverket har tittat på dessa frågor och visat att med
            det fria vårdvalet har antalet vårdcentraler ökat med 19 procent,
            det vill säga ytterligare 190 vårdcentraler som någon sade tidigare.
            Konkurrensverket säger också att den patientupplevda kvaliteten
            har ökat med fler vårdcentraler. Vi kommer att fortsätta denna
            utveckling och förbättra arbetet med mångfald. Vi fortsätter också
            tidigare påbörjade projekt inom cancerområdet, kvalitetsregister,
            öppna jämförelser och strukturerad vårddokumentation.
          </note>
          <note>
            Regeringen har också tagit initiativ till att utveckla ett personligt
            hälsokonto på internet. Det innebär att medborgarna har samlad
            tillgång till information och andra tjänster som rör deras hälsa.
            Det personliga hälsokontot kommer naturligtvis att vara viktigt
            för dem som har stora vård- och omsorgsbehov och deras anhöriga.
            Men tjänsten ska kunna utnyttjas av alla medborgare. Varje invånare
            bestämmer naturligtvis själv över vad som ska stå om deras hälsa
            och finnas tillgängligt på hälsokontot.
          </note>
          <note>
            Herr talman! Regeringen fortsätter sin satsning på prestationsbunden
            vårdgaranti. 1 miljard har vi anvisat, och den har gett resultat.
            År 2011 klarade 16 av 21 landsting av att ge vård i form av besök
            eller behandling inom 60 dagar till 80 procent av patienterna.
            Men ambitionen är också att vårdgarantin ska omfatta en större
            del av patientens kontakter med vården. Bland annat bör röntgen
            och andra undersökningar ingå. Vi vill också kunna följa hur utvecklingen
            ser ut vad gäller återbesöken.
          </note>
          <note>
            Regeringen har nu också tagit ett steg vad gäller rätten till
            vård för papperslösa och gömda. Rätten till subventionerad vård
            för gömda föreslås bli lika som för asylsökande, det vill säga
            vård som inte kan anstå, medan den däremot ska gälla fullständig
            vård för barnen. Ärendet är ute på remiss.
          </note>
          <note>
            Herr talman! Regeringen gör mycket för att utveckla arbetet inom
            socialtjänsten. Här satsas på kompetensutveckling, kvalitetsregister,
            öppna jämförelser och evidensbaserad praktik. För några veckor
            sedan debatterade vi särskilt stöd och skydd för barn och unga.
            Nu sker också en förändring vad gäller försörjningsstödet. Man
            kommer att föreslå att endast en del av inkomsten påverkar bedömningen
            av rätt till försörjningsstöd.
          </note>
          <note>
            Herr talman! Att inte ha tak över huvudet, en egen bostad, är
            ett samhällsproblem som måste tas på allra största allvar. Regeringen
            har utsett en nationell hemlöshetssamordnare för perioden 20122013.
            Vi har också från utskottet fått ta del av hans erfarenheter så
            här långt. Målen är tydliga. Alla ska vara garanterade tak över
            huvudet. Boende ska underlättas för dem som kommer från kriminalvården
            eller andra institutioner. Inträdet på bostadsmarknaden ska underlättas.
            Antalet vräkningar ska minska, och barn ska absolut inte vräkas.
          </note>
          <note>
            Herr talman! Sista mätningen av hemlöshetens omfattning gjordes
            under en vecka i maj 2011. Det framkom då att hemlösheten hade
            ökat men att det är färre personer som helt saknar en bostad jämfört
            med mätningen 2005. Det man kunde se var de långsiktiga boendelösningarna
            med sociala kontrakt. Socialtjänsten har blivit den stora hyresvärden
            för personer som inte blir godkända på den ordinarie bostadsmarknaden.
            Det viktiga nu är att tillsammans med kommunerna komma fram till
            hur arbetet ska samordnas för att förebygga hemlöshet och undvika
            vräkningar. Att barn blir vräkta är helt oacceptabelt, och regeringen
            lägger hög prioritet på att förebygga och motverka att så sker.
          </note>
          <note>
            Herr talman! Jag vill till sist fokusera på de förslag till förändringar
            av LSS som finns med i detta betänkande. Som ni alla vet tillsatte
            regeringen en utredning våren 2011 som skulle se över hur stor
            del av den totala kostnadsökningen inom den statliga assistansersättningen
            som utgörs av fusk, oegentligheter och överutnyttjande. Syftet
            var att säkerställa assistansreformens långsiktiga hållbarhet
            samtidigt som den enskildes rättigheter skulle värnas.
          </note>
          <note>
            Regeringen lägger nu i detta betänkande fram förslag på att motverka
            fusk och överutnyttjande. Regeringen lägger också fram förslag
            på att förbättra rutinerna och kontrollen inom Försäkringskassan.
            Det är självklart viktigt att komma åt fusket eller som en del
            har sagt bedrägeriet, för det är vad det handlar om eftersom det
            förstör för alla som har grava funktionsnedsättningar och är beroende
            av assistans. Det är viktigt för rättighetslagstiftningens legitimitet
            att vi kan stävja fusket.
          </note>
          <note>
            Men tyvärr kan jag personligen tycka att det mediala fokuset
            på fusk har blivit en sanning på bekostnad av betydelsen av en
            rättighetslag. Försäkringskassan som myndighet har också ett ansvar
            här att genomföra ett förbättringsarbete internt och i samverkan
            med andra myndigheter. Det är bra att dessa frågor tas upp i betänkandet.
          </note>
          <note>
            Mycket diskussion och oro har ägnats åt förslaget att hembesök
            ska kunna göras hos assistansberättigade som har anhöriga som
            assistenter som inte är anställda av kommunen. Men det är oerhört
            viktigt att understryka att dessa hembesök får göras endast om
            man vid upprepade tillfällen och utan giltig anledning blir nekad
            att komma hem till någon. Möjligheten till hembesök är begränsad,
            och tröskeln till sanktioner är betydligt högre än vad utredaren
            själv föreslog. Syftet med Försäkringskassans och kommunens besök
            är endast att utreda den enskildes behov och att se till att assistansen
            utförs. Inspektion hemma hos en person kan genomföras bara om
            det föreligger ett verkligt angeläget behov, och besöket ska inte
            sträcka sig längre än till vad som är nödvändigt. Om syftet kan
            uppnås på annat sätt ska det väljas.
          </note>
          <note>
            Ytterligare ett förslag som har väckt mycket diskussion och oro
            är förslaget om att assistansanordnare måste lämna uppgifter till
            Försäkringskassan om hur assistansersättningen används när man
            misstänker fel. Jag har stor respekt för den oron, men jag vill
            understryka att det ska handla om nödvändiga uppgifter och att
            det ska vara tydliga föreskrifter för hur dessa ska inhämtas.
            Det kan vara lämpligt att göra när assistansinsatsen börjar och
            vid förändringar.
          </note>
          <note>
            Herr talman! Skälen till en rättighetslagstiftning är lika viktiga
            i dag som då lagen trädde i kraft 1994. Denna rättighetslagstiftning
            har en humanistisk människosyn, och det är individer med olika
            behov och förutsättningar som det handlar om.
          </note>
          <note>
            Herr talman! Folkpartiet kommer noga att följa utvecklingen av
            det arbete som Inspektionen för socialförsäkringen ska göra i
            form av uppföljning och utvärdering av de åtgärder som föreslagits.
            Problem som uppstår ska uppmärksammas och rapporteras, enligt
            regeringens skrivning. Det känns så här långt betryggande.
          </note>
          <note type="speaker">
            Anf. 162 EVA OLOFSSON (V) replik:
          </note>
          <note>
            Herr talman! Jag vill fortsätta med de frågor jag tog upp i mitt
            tidigare replikskifte. Jag är intresserad av vad Folkpartiet tycker
            om ett vårdval i den öppna specialistsjukvården som har blivit
            helt privatiserat.
          </note>
          <note>
            Stockholms läns landsting är ett av de största landstingen, och
            det landstinget nämns som en föregångare. Socialdepartementet
            anordnade en konferens med den nationella samordnaren för vårdval.
            Vår ansvarige minister Göran Hägglund talade. Stockholms läns
            landsting lyftes fram som ett landsting som andra landsting ska
            inspireras av och ta efter.
          </note>
          <note>
            Det förekommer inte en problematisering och inte ett ifrågasättande
            av vad det här skulle innebära från något håll. Jag tycker nog
            att det är en nationell fråga när den nationella samordnaren och
            Socialdepartementet anordnar det här tillsammans med Stockholms
            län.
          </note>
          <note>
            Jag skulle vilja fråga Maria Lundqvist-Brömster hur Folkpartiet
            ser på kommersialiseringen av den öppna specialistsjukvården och
            en modell där det inte kommer att finnas någon offentligt utförd
            öppen specialistsjukvård över huvud taget.
          </note>
          <note>
            Sedan är jag intresserad av att veta hur Folkpartiet ser på kvinnojourernas
            situation. Jag tror att vi har 120 kvinnojourer runt om i landet.
            De är helt avgörande för att kvinnor som är utsatta för våld och
            övergrepp ska kunna fly hemifrån, få det stöd de behöver, få styrkan
            att kanske anmäla och ta sig igenom en rättegång. Dessa kvinnojourer
            har stora problem med att få sin verksamhet finansierad och får
            sitta år efter år och fundera på hur det ska gå nästa år. Ofta
            får de kortsiktigt stöd, en gång om året, och ofta är det projektpengar.
          </note>
          <note>
            Hur ska vi få en långsiktig finansiering av kvinnojourerna?
          </note>
          <note type="speaker">
            Anf. 163 MARIA LUNDQVIST-BRÖMSTER (FP) replik:
          </note>
          <note>
            Herr talman! När det gäller den öppna specialistvården vill jag
            först och främst säga att det är oerhört viktigt med tillgänglighet
            och mångfald för patienten. Vi har ett patientperspektiv.
          </note>
          <note>
            När det gäller Stockholms läns landstings hantering och seminariet,
            som jag inte var med på, är det upp till landstinget självt att
            konstruera sin modell. Vi har ju nu en samordnare som ska titta
            även på de här frågorna, så jag vill inte gå händelserna i förväg.
          </note>
          <note>
            Det viktiga för mig och för Folkpartiet är vård efter behov.
            Prioriteringsordningen gäller fortfarande det vet vi. Den har
            vi i alla fall inte raserat på något sätt. Men vård efter behov
            innebär inte att man ska stå i kö lika länge. Så var det när jag
            var landstingsråd i Västerbotten före 2006. Då var rättvisan att
            stå i kö lika länge, inte att få vård i tid, som är det som är
            det avgörande.
          </note>
          <note>
            Att vården ska vara offentligt finansierad det finns jättemycket
            att fundera på när det gäller hur ersättningssystemen ser ut.
            Jag kan grubbla på det ganska ofta eftersom jag bor i ett glesbygdslän,
            och jag vet att södra Lappland har jättesvårt att rekrytera doktorer.
            Det är jättebra om man funderar på hur man bygger upp ersättningssystemen,
            att man tittar på den äldre populationen, på barnfamiljer och
            så vidare. Jag kan nog inte ge Eva Olofsson något tydligare svar
            än så i dagsläget.
          </note>
          <note>
            När det gäller kvinnojourerna har den här regeringen verkligen
            satsat på åtgärder mot våld mot kvinnor och utsatta barn, med
            109 miljoner kronor per år. Sedan finns allt det som har satsats
            i våra handlingsplaner. När vi förstärkte perspektivet i socialtjänstlagen
            med barn som bevittnar våld var vi väldigt tydliga med att kvinnojourerna
            skulle komma i fråga.
          </note>
          <note type="speaker">
            Anf. 164 EVA OLOFSSON (V) replik:
          </note>
          <note>
            Herr talman! Att man lyfter upp situationen för barn som bevittnar
            våld är väldigt bra. Det är en fråga som jag själv arbetade med
            när jag var kommunalråd i Göteborg. Men 109 miljoner på 120 kvinnojourer
            blir inte så mycket. Vi har föreslagit att det ska finnas ett
            större och långsiktigare statligt, nationellt ansvar. Vi har plussat
            på med ytterligare 200 miljoner. Nu får de ägna mycket tid åt
            att fundera på hur det ska bli kommande år och har svårt att planera
            och utveckla verksamheten. Det är just basstödet som de behöver
            i jourerna.
          </note>
          <note>
            Jag tänkte fråga något, för tredje året i rad, tror jag. Vi vet
            att de kvinnor som är mest utsatta för våld och som inte har skydd
            och stöd i dag är de papperslösa kvinnorna. De har inte varit
            med, vad jag vet, i några överläggningar mellan regeringen och
            Miljöpartiet. Det har inte hänt något mer i de kommuner som försöker
            börja göra lite.
          </note>
          <note>
            Vi i Vänsterpartiet har lyft upp den här frågan för tredje eller
            fjärde året nu, och i betänkandet från socialutskottet avstyrker
            man bara vårt förslag. Man säger ingenting om hur stödet och situationen
            är för dessa kvinnor, utan man bara avstyrker motionen. Jag tycker
            att man borde se till de mest utsatta kvinnorna, som inte vågar
            söka skydd på kvinnojourer, som inte har någon som betalar för
            dem och som inte vågar anmäla och det kanske utnyttjas av arbetsgivare,
            män eller partner. Om en kvinna ska både hålla sig undan och fly
            från den man som hon har levt ihop med är hon i en mycket svår
            situation.
          </note>
          <note>
            Jag tycker att regeringen borde ta det här på allvar och göra
            något åt det.
          </note>
          <note type="speaker">
            Anf. 165 MARIA LUNDQVIST-BRÖMSTER (FP) replik:
          </note>
          <note>
            Herr talman! Jag känner igen den här frågan, Eva Olofsson. Det
            innebär inte att den är oviktig, utan den är väldigt viktig.
          </note>
          <note>
            Så här långt är jag naturligtvis glad över att vi har nått en
            överenskommelse och att promemorian är ute på remiss. Vi hade
            från Folkpartiets sida velat gå lite längre, men vi är nöjda med
            att vi har kommit så här långt.
          </note>
          <note>
            När det gäller gömda och utsatta kvinnor tror jag att det var
            Anders W Jonsson som var inne på att man kommer att göra någon
            reglering till landstingen när man nu ska genomföra den här reformen.
            Då kan det som doktorn ser och hör vara avgörande, och då är förhoppningen
            stor att man gör bedömningen att vård inte kan anstå och att kvinnan
            får hjälp. Så har man gjort fram till i dag eller hur, Eva Olofsson?
          </note>
          <note type="speaker">
            Anf. 166 LENA HALLENGREN (S) replik:
          </note>
          <note>
            Herr talman! Jag tolkar de båda partierna som att de är överens
            om att de som har privata försäkringar ska kunna gå före i offentligt
            finansierad vård det är helt okej, och det är helt i enlighet
            med vård efter behov.
          </note>
          <note type="speaker">
            Anf. 167 MARIA LUNDQVIST-BRÖMSTER (FP) replik:
          </note>
          <note>
            Herr talman! Nej, då har Lena Hallengren inte förstått vad jag
            har sagt. Det var inte riktigt den frågan som Eva Olofsson ställde.
            Men när det gäller försäkringsfrågorna var det beslut som regeringen
            tog riktat till de sjukhus som har utrymme att ta emot försäkringspatienter.
            Försäkringspatienterna kommer in när det inte är annan verksamhet
            på sjukhuset. Det har varit mycket kvällsmottagningar till exempel.
            Man har inte släppt på prioriteringsordningen på grund av det
            det är vård efter behov som gäller. Så är det ju. Man kan inte
            ta en försäkringspatient före andra patienter. Det utrymmet har
            getts till små sjukhus som har kunnat fylla på med försäkringspatienter.
          </note>
          <note>
            Jag har inte besökt något sådant sjukhus här i Stockholm, för
            jag vet att det är mest privata sjukhus som sköter den delen.
            Men jag har förstått att man tar försäkringspatienter på tider
            när andra patienter inte kommer, för att fylla sin kvot av patienter,
            för att nyttja lokaler och så vidare.
          </note>
          <note type="speaker">
            Anf. 168 LENA HALLENGREN (S) replik:
          </note>
          <note>
            Herr talman! Vi har inte riktigt samma uppfattning, tror jag,
            om vad syftet med den här lagstiftningen är. Vård som är offentligt
            finansierad men driven i privat regi har möjlighet att ta emot
            privatfinansierade patienter. Hur detta ska kunna följas upp,
            huruvida någon annan stod i kön eller hade större behov, vet jag
            inte. Jag tror helt enkelt inte att det är så i verkligheten.
            Lagstiftningens syfte är ju att man har en privat försäkring.
          </note>
          <note>
            Jag konstaterar att tidigare företrädare för den borgerliga Alliansen
            tycker att den här lagstiftningen ska vara kvar. Jag tolkar också
            Maria Lundqvist-Brömster som att hon tycker att lagstiftningen
            ska vara kvar och att ni är nöjda med den.
          </note>
          <note>
            Man kan tro att jag har gjort upp om min andra fråga med Eva
            Olofsson, men det har jag inte alls. Jag hade tänkt ställa frågan
            om kvinnojourer till Maria Lundqvist-Brömster och Folkpartiet.
            Jag är lite besviken över att ni inte tycker att det är angeläget
            att utreda hur vi ska se till att kvinnojourer står till buds
            oavsett vilken kommun man bor i, att det helt enkelt är en nationell
            rättighet därmed inte sagt exakt hur detta ska organiseras och
            därmed inte sagt att alla ideella insatser inte är viktiga, för
            det är de absolut. Vad vi föreslår är att det tillsätts en utredning
            som tittar på hur vi ska finansiera kvinnojourer så att det inte
            är avgörande vilken kommun en våldsutsatt kvinna bor i, för det
            är det i dag.
          </note>
          <note type="speaker">
            Anf. 169 MARIA LUNDQVIST-BRÖMSTER (FP) replik:
          </note>
          <note>
            Herr talman! Naturligtvis tycker Folkpartiet att detta är en
            oerhört viktig fråga, Lena Hallengren. Vår jämställdhetsminister
            Nyamko Sabuni har jobbat mycket med just mäns våld mot kvinnor,
            kvinnors utsatthet, hedersrelaterat våld, trafficking och så vidare.
            Jag vet också att hon har ett upparbetat kontaktnätverk med kvinnojourerna.
          </note>
          <note>
            Jag vet inte om hon i det här läget har någon sådan slags utredning
            på gång, men jag vet att hon värnar kvinnojourerna och att hon
            har tryckt på att samarbetet och samverkan mellan länsstyrelse,
            socialtjänst och kvinnojourer ska vara väl fungerande. Man ska
            nyttja varandras kompetenser. Det är vad jag vet så här långt.
          </note>
          <note type="speaker">
            Anf. 170 AGNETA LUTTROPP (MP) replik:
          </note>
          <note>
            Herr talman! Jag vill börja med att säga några ord om den utredning
            som Maria bland annat har talat om. Inspektionen för socialt arbete
            skulle ha kommit med sin rapport till utskottet i december, men
            nu blir det i januari. I dag har de lämnat den till Socialdepartementet,
            har jag fått förklarat för mig. Utredningen kommer bara att lämna
            en beskrivning. Den kommer ännu inte att ge svar på de frågor
            som vi har ställt, utan det blir bara en allmän beskrivning. Svaren
            om det nu blir några svar över huvud taget kommer vi inte att
            få förrän någon gång under hösten 2014.
          </note>
          <note>
            Jag har en fråga. Om man nu ser i det vi får reda på i januari
            även om det bara är en beskrivning att det inte ger de svar vi
            vill ha, vilket det inte kommer att göra, undrar jag om Maria
            är beredd att vänta till hösten 2014 eller om hon är beredd att
            vilja arbeta för en lagändring före 2014. Det är min ena fråga.
          </note>
          <note>
            Min andra fråga gäller antalet. Vi kan se att det var nio domar
            och att det är ungefär 20 000 personer som har personlig assistens
            i Sverige. Det blir ungefär en halv promille som har blivit dömda
            för bedrägerier eller för kriminell verksamhet. Är det verkligen
            värt alla de försämringar som görs för att komma åt denna promille
            vare sig den är hel eller halv? Är det värt att göra det på detta
            sätt?
          </note>
          <note type="speaker">
            Anf. 171 MARIA LUNDQVIST-BRÖMSTER (FP) replik:
          </note>
          <note>
            Herr talman! När det gäller inspektionens rapport, som har lämnats
            till regeringen i dag, låter det som om Agneta Luttropp vet mer
            än vad jag vet om innehållet. Jag vet inte att det bara är en
            beskrivning som inte kommer att ge några svar och så vidare. Jag
            kan inte svara på det över huvud taget.
          </note>
          <note>
            Däremot kan jag säga något när det gäller lagändring före 2014.
            Folkpartiet har gått ut i val och sagt att vi vill förtydliga
            LSS och 9 a §. Jag har själv väckt motioner om detta. Men jag
            vill naturligtvis se resultatet av utredningen.
          </note>
          <note type="speaker">
            Anf. 172 AGNETA LUTTROPP (MP) replik:
          </note>
          <note>
            Herr talman! Jag tolkar det som att Maria är beredd att vänta
            till hösten 2014. Då vet jag det.
          </note>
          <note>
            Jag ska ta upp någonting som jag hela tiden känner. Nu tror jag
            i och för sig inte att Folkpartiet är den starka kraften just
            i detta, men ni ingår ändå i Alliansen. Du talade om att reformen
            från början var humanistisk. Ja, absolut det håller jag helt och
            fullt med om. Nu är egentligen frågan om Alliansen tycker att
            den har blivit alltför humanistisk eftersom man inte har någonting
            emot de förändringar man gör. Förändringarna är försämringar;
            det går inte att komma ifrån. Omtolkningen av grundläggande behov
            är till exempel någonting som Försäkringskassan tycker är helt
            i enlighet med intentionerna i den lagstiftning som vi gjorde
            när reformen togs.
          </note>
          <note>
            Detta är min andra fråga: Håller Maria med om den tolkning som
            Försäkringskassan har gjort utifrån domen att detta håller sig
            till intentionerna i reformen?
          </note>
          <note type="speaker">
            Anf. 173 MARIA LUNDQVIST-BRÖMSTER (FP) replik:
          </note>
          <note>
            Herr talman! Först och främst handlar det om konklusionen som
            Agneta Luttropp gjorde om mitt förra svar om lagändring före 2014.
            Jag har inte sagt någonting om det. Jag vill se svaret och delrapporten
            nu och diskutera det först och främst med mitt eget parti. Sedan
            har vi ett allianssamarbete.
          </note>
          <note>
            När det gäller det som du tog upp nu kan jag säga så här: Det
            är min och Folkpartiets uppfattning att den dom som kom 2009 och
            som man oftast lutar sig emot inskränker rättighetslagstiftningen
            oerhört mycket. Jag har själv haft kontakt med Försäkringskassan.
            Du refererade till det möte vi hade i utskottet, men jag har också
            träffat Försäkringskassan på egen hand. Då får jag signalen att
            nålsögat har blivit mindre.
          </note>
          <note>
            Detta är ingen lätt fråga. Men jag håller inte med om att Alliansen
            skulle få någon annan syn på rättighetslagstiftningen. Varenda
            talare som har varit uppe här så långt har talat om vikten av
            LSS och att det är en rättighetslagstiftning som vi ska värna.
            Du skakar på huvudet, Agneta Luttropp, men jag talar bara om vad
            jag har hört.
          </note>
          <note>
            Jag tycker att det är tydligt att detta är en rättighetslagstiftning
            som vi vill behålla. Om man tittar på de procentuella delarna
            av fusket och den promille som du talar om har det ändå skett.
            Det har varit mycket om detta i medierna, och det har slagit hårt
            på personer som har en funktionsnedsättning. Någonstans känner
            man att lagstiftningen inte ska behöva fara illa av att sådana
            här bedrägerier begås. Man måste naturligtvis försöka hitta sätt
            att motverka dem. Så ser jag på det hela.
          </note>
          <note type="speaker">
            Anf. 174 ANDERS ANDERSSON (KD):
          </note>
          <note>
            Herr talman! Det är alltid lite klurigt, och kanske till och
            med ibland tveksamt, att ange något som viktigare än någonting
            annat. Men jag vill säga att Socialdepartementets ansvarsområde
            tillhör det som skapar trygghet när allt annat sviktar runt den
            enskilda människan.
          </note>
          <note>
            När sjukdom trycker på eller uppstår akut, när hälsan sviktar
            på grund av ålder, när funktionshinder lägger hinder i vägen,
            när man saknar inkomst för livets nödvändigheter och nödtorft
            i dessa delar av livet kan vi se att det är en grundförutsättning
            att vi har en väl fungerande hälso- och sjukvård, en äldreomsorg
            och en socialtjänst som tar ansvar. Det är därför som den debatt
            som vi nu har är oerhört viktig.
          </note>
          <note>
            Regeringens ambitioner allt sedan valet 2006 har varit att sätta
            fokus på kvalitetsfrågor, kompetensutveckling och valfrihet inom
            den sociala sektorn. Jag är som kristdemokrat glad över att dessa
            utvecklingsfrågor har varit i fokus. Jag gläds också åt att det
            parallellt med dessa utvecklingsfrågor finns en resursutveckling
            generellt för hälso- och sjukvården gått i rätt riktning.
          </note>
          <note>
            I budgetpropositionen, som vi har fått ta del av, kan man utläsa
            att vi har gått från 9,1 procent av bnp till hälso- och sjukvården
            2005 till att fem år senare, i redovisningen för 2010, notera
            att hälso- och sjukvårdens andel av bnp nu är 9,6 procent. För
            den som vill höra det i kronor handlar det om att vi har vandrat
            från 250 miljarder till hälso- och sjukvården till att nu, fem
            år senare, ha 318 miljarder till svensk hälso- och sjukvård. Det
            är ett plus på 68 miljarder under denna femårsperiod. Det är något
            som jag verkligen välkomnar som kristdemokrat att kvalitetsarbetet
            går parallellt med resursutveckling. Ibland kan man höra något
            annat, men jag vill ändå påminna oss om det.
          </note>
          <note>
            Herr talman! Inom hälso- och sjukvården finns en rad viktiga
            reformer. Vårdgarantin och kömiljarden har vänt på siffrorna.
            Förr, under tidigare regeringars tid, var det så att sex av tio
            patienter fick stå och vänta. Nu är det nio av tio som får chansen
            till ett läkarbesök inom vårdgarantins tid.
          </note>
          <note>
            Vi kan läsa i betänkandet på s. 49 om resultaten av 2011 års
            verksamhet gällande vårdgaranti och kömiljard. Då noterar jag
            med glädje att hela 16 av landets 21 landsting nu kan se till
            att 80 procent av patienterna får vård inom 60 dagar, vilket är
            den förbättrade vårdgarantin. 80 procent av patienterna får alltså
            vård inom den förbättrade vårdgarantin när det gäller besök hos
            läkare, behandling och operation eller både besök och behandling.
            Detta är för mig en viktig förbättring, och jag tror faktiskt
            inte att det egentligen finns någon som vill tillbaka till det
            gamla.
          </note>
          <note>
            Patienterna ska inte sitta i väntrum utan de ska tas emot i vårdrum.
            Det är det besked Alliansen har givit, och det är det besked som
            jag som kristdemokrat vill ge här i debatten.
          </note>
          <note>
            Herr talman! Patientsäkerhetsarbetet har utvecklats efter det
            att Alliansen tog över ansvaret på Socialdepartementet. Det är
            nödvändigt. Det har varit ett försummat område, ett område där
            man har blundat med ett öga och ibland med båda. Hur har vi under
            årtionden kunnat leva med att vi har ca 100 000 vårdskador och
            hela 3 000 för tidiga dödsfall när huvuddelen av dessa olyckor
            i sjukvården är undvikbara? Det är inte acceptabelt. Därför är
            den överenskommelse som har gjorts och den som kommer att göras
            i morgon mellan regeringen, SKL och våra landsting oerhört viktig.
            Vi får ett prestationsbaserat patientsäkerhetsarbete. Det handlar
            ibland inte om annat än handhygien, rutiner i sjukvården och kunskapsuppbyggnad.
            Jag gläds åt att förbättringar har skett, och jag välkomnar dessa.
          </note>
          <note>
            Jag kan i detta sammanhang inte låta bli att kommentera det som
            har varit förstasidesnyhet i går och i dag i en rad medier: den
            dåliga städningen på sjukhusen. För mig är det en självklarhet
            att det ska vara rent och att vi ska undvika smittspridning på
            sjukhusen. Allt annat är fullständigt oacceptabelt. Det vill till
            att vi är tydliga, och jag drar mig inte heller för att säga att
            ansvariga kanske en dag som denna borde skämmas en aning när man
            kan konstatera att McDonalds och en rad bensinstationer här i
            Stockholm har renare toaletter än på en del vårdavdelningar. Det
            är inte något som duger. Det är dags att göra om och göra rätt.
            I det avseendet får vi aldrig glömma att det är patientens säkerhet,
            och dessutom trivsel, i sjukvården som ska vara i fokus.
          </note>
          <note>
            Några har berört frågan om brist på vårdplatser. Det finns en
            motion bland alla som tar upp bristen på vårdplatser. Det råkar
            vara en kristdemokratisk motion. Den motionen från oss kristdemokrater
            har fångat att man på vissa delar av sjukvården har en situation
            där brist på vårdplatser skapar en risk för patientsäkerheten.
            Jag välkomnar den skrivning som finns på s. 44 i utskottsbetänkandet.
            Utskottet konstaterar: Bristen på vårdplatser kan få stora konsekvenser
            för patientsäkerheten. Att åtgärda brister i tillgången på vårdplatser
            är i första hand landstingens ansvar. Enligt utskottet är det
            viktigt att vårdplatssituationen inom sjukvården hålls under uppsikt
            inom den närmaste framtiden.
          </note>
          <note>
            Det är en aktiv notering av det som många patienter och många
            inom vårdpersonalen lyft fram. Vi ska se till att ha en dialog
            med våra ansvariga ute i landsting och regioner.
          </note>
          <note>
            Herr talman! Beslutet om värdighetsgarantin enligt propositionen
            om värdigt liv i äldreomsorgen var för mig ett oerhört viktigt
            beslut och en milstolpe i utvecklingen av en ny och kvalitetsfokuserad
            äldreomsorg. Jag har sagt det förut och säger det gärna igen att
            de besked vi får i denna proposition borde ha kommit ännu tidigare,
            men det är bra att de kom nu när vi fått en minister som satt
            fokus på detta. Det handlar om synen på äldre, människosyn. Och
            det är tydligt att det handlar om att äldre ska få leva ett värdigt
            liv och känna välbefinnande och att det finns en värdegrund i
            omsorgen av våra äldre.
          </note>
          <note>
            Under mina mer än 20 år som kommun- och landstingspolitiker har
            det varit en ständigt återkommande debatt jag påstår att det har
            varit i hela landet om patienter, pensionärer, olika vårdbehövande
            som ramlar mellan stolarna, som man brukar uttrycka det. Därför
            är den satsning som nu görs på de mest sjuka äldre en hörnpelare
            när det gäller att lyckas nå ett stycke på väg mot en organisation
            och ett arbetssätt som innebär att ingen längre hänger i luften
            eller hamnar mellan stolarna när kommunens och landstingens intressen
            går åt olika håll. Satsningen på de mest sjuka äldre, med Eva
            Nilsson Bågenholm som äldresamordnare, är uttryck för den vilja
            regeringen visat i dessa frågor. Man har prioriterat dem genom
            att inte bara markera det viktiga i denna fråga utan också avsatt
            pengar, 4,3 miljarder, för detta utvecklingsarbete.
          </note>
          <note>
            Jag vill till slut beröra ytterligare en fråga. Den handlar om
            gårdsförsäljningen. Två statliga utredningar har analyserat och
            sökt finna lösningar. Men i båda fallen har man kommit fram till
            att det inte skulle vara möjligt att behålla Systembolaget och
            det försäljningsmonopol vi nu har om vi genomför de framlagda
            förslagen om gårdsförsäljning.
          </note>
          <note>
            Problemet är att vi inte klarar det EU-rättsligt, vilket bland
            annat justitiekanslern framfört i sitt remissvar. Grundproblemet
            när det gäller gårdsförsäljningen är inte att bönder på Österlen,
            Öland eller Gotland skulle få sälja några liter lokalt producerat
            vin. Tvärtom, det skulle vara okej också för min del. Men jag
            är inte beredd att riskera den folkhälsopolitik som vi har byggt
            på solidaritet och Systembolagets monopol. Därför har jag hela
            tiden varit kritisk till de utredningsförslag som funnits i luften.
          </note>
          <note>
            Jag är mycket glad över att regeringen till slut har stannat
            för samma uppfattning. Eftersom hittillsvarande förslag om gårdsförsäljning
            inte går att kombinera med Systembolagets monopol på försäljning
            av alkohol kommer dessa inte att genomföras.
          </note>
          <note>
            Det är ett tydligt och välkommet besked som statsrådet Maria
            Larsson lämnade den 16 september. Det är ett besked som visar
            på att regeringen inte tänker spela bort den betydelse Systembolaget
            har för att ge service men också för att ge oss en bättre hälsa
            och trygghet för de hundratusentals barn och ungdomar som växer
            upp i missbruks- och riskbruksmiljöer.
          </note>
          <note>
            Herr talman! Jag välkomnar de här beskeden, som redovisas i betänkandet.
            Frågorna om assistans och hemlöshet kommer min kollega Roland
            Utbult att beröra i sitt anförande.
          </note>
          <note>
            Jag yrkar till sist bifall till förslaget i socialutskottets
            betänkande SoU1.
          </note>
          <note type="speaker">
            Anf. 175 EVA OLOFSSON (V) replik:
          </note>
          <note>
            Herr talman! Anders Andersson pratar om kvalitet, kompetens och
            valfrihet. Då kom jag osökt att tänka på att Vårdförbundet inför
            förra valet var ute och frågade hur de olika partierna såg på
            specialistutbildningen för sjuksköterskor. Jag tror att Anders
            Andersson utlovade att det skulle hända något, men jag kan ha
            fel. Du kommer ihåg det bättre själv, tror jag, Anders.
          </note>
          <note>
            Det handlar om både kvalitet och kompetens. Det är så viktigt
            därför att det handlar om kvalitet i hälso- och sjukvården. Jag
            tror att det är 1,6 procent av vårdpersonalen inom äldreomsorgen
            som har specialistutbildning på området. Det innebär att kvaliteten
            kunde ha varit bättre. Det behövs specialistutbildning inom psykiatrin,
            och det behövs inom en massa olika områden.
          </note>
          <note>
            Andelen specialistutbildade sjuksköterskor har sjunkit oroande
            mycket och ligger långt under den nivå som den borde vara på.
            Sedan 2005 hade den sjunkit från 65 till 50 procent på några år.
            Vårdförbundet säger att andelen borde vara 70 procent. Det borde
            vara betydligt fler, de som finns går i pension, och det kommer
            inte tillräckligt många nya. En av anledningarna är att sjuksköterskorna
            ofta får bekosta utbildningen själva. En specialistsjuksköterska
            tjänar i genomsnitt bara 6,2 procent mer än en sjuksköterska,
            så det tar 19 år att fixa det här. Man får avstå i lön om man
            bekostar det själv. Ibland går det att få bidrag från hälso- och
            sjukvården, men det gäller oftast då man är väldigt illa ute och
            inte klarar verksamheten utan specialistsjuksköterskor.
          </note>
          <note>
            Vänsterpartiet har lagt närmare 1 miljard på att specialistsjuksköterskor
            ska kunna få 80 procent av lönen medan de utbildar sig. Nu undrar
            jag om det var så att du, Anders Andersson, lovade att något skulle
            hända på det området. När sker det i så fall?
          </note>
          <note type="speaker">
            Anf. 176 ANDERS ANDERSSON (KD) replik:
          </note>
          <note>
            Herr talman! Eva Olofsson har ganska bra minne, och det finns
            också de som hjälper dig. Jag skulle vilja säga att jag fortfarande
            har uppfattningen att om vi ska klara svensk hälso- och sjukvård
            med hög kvalitet och med trygghet för patienterna är det viktigt
            att den personal som finns känner att de har kompetensen och den
            rätta utbildningen. Det finns en fara i att vi i framtiden inte
            kommer att ha ett tillräckligt antal specialistutbildade sjuksköterskor
            för olika enheter i sjukvården. Det var därför vi gav signaler
            om att vi vill se en förbättring när det gäller de ekonomiska
            förutsättningarna för sjuksköterskor att få en specialistutbildning.
          </note>
          <note>
            Detta behandlas i betänkandet. Det finns en skrivning, som jag
            nu får ta ur minnet eftersom jag inte hittar den rätta sidan,
            där vi markerar att det finns en fara med detta, både vad gäller
            patientens trygghet och sjuksköterskerekryteringen i allmänhet.
            I betänkandet sägs att huvudansvaret i första hand ligger på landstingen.
            Jag har personligen samma ambition som tidigare, nämligen att
            få en förbättring av de ekonomiska villkoren för sjuksköterskor
            när det gäller specialistutbildning. Det är angeläget för denna
            yrkesgrupp.
          </note>
          <note>
            Framför allt handlar det emellertid om att de tusentals patienter
            som uppsöker en vårdcentral eller öppenvårdsmottagning eller behandlas
            på en vårdavdelning ska känna tryggheten i att den personal som
            finns haft möjlighet att skaffa sig adekvat utbildning när det
            gäller den behandling man får.
          </note>
          <note>
            Varje personalgrupp måste känna att de har en viss rimlig förutsättning.
            För sjuksköterskornas vidkommande hoppas jag att vi kan få en
            förbättring till stånd. I första hand är det landstingens ansvar.
            Klarar inte landstingen det kan det bli nödvändigt med andra insatser.
          </note>
          <note type="speaker">
            Anf. 177 EVA OLOFSSON (V) replik:
          </note>
          <note>
            Herr talman! Jag konstaterar att så länge det är ett landstingsansvar
            kan man abdikera från det nationella ansvaret. Vi i Vänsterpartiet
            tycker att man ska ta ett nationellt ansvar. Därför har vi avsatt
            drygt 900 miljoner för att sjuksköterskor ska kunna gå en specialistsköterskeutbildning
            med 80 procent av lönen.
          </note>
          <note>
            Anders Andersson tog upp patientsäkerheten. Det är viktigt. Alldeles
            för många blir vårdskadade. 3 000 människor dör. Vi måste se hur
            vi kan få ned antalet ordentligt. Det har gjorts och görs en del
            av regeringen. Det kan jag instämma i. Jag var inne på Skåne tidigare.
            Den här frågan handlar inte bara om hygien och rutiner jag minns
            inte det tredje som Anders Andersson nämnde utan den handlar naturligtvis
            också om en sjukvård som har tillräckligt med resurser. I Skåne
            har de haft så många som fem dödsfall kopplade bland annat till
            bristen på vårdplatser och resurser. Samtidigt har de stora sparbeting
            framöver. Det är ytterst farligt för patientsäkerheten när landstingens
            ekonomi blir alltför dålig. I Skåne har de också ett effektiviseringskrav
            på sig. Man kan inte tänka sig att höja skatten, men ändå ska
            det effektiviseras med 1 ½ procent.
          </note>
          <note>
            Effektiviseringskraven är lurigt fixade genom att man räknar
            upp priser och löner i primärvården med 40 miljoner och sedan
            lägger ut en effektivisering på 1 ½ procent. Därefter tar man
            tillbaka 37 ½ miljoner men inte från alla vårdcentraler utan bara
            från de offentliga utförarna. De privata drabbas inte av det.
            Där kan man snacka om konkurrensmöjligheter och sätt att bedriva
            verksamhet på, men så är det också borgerligt styrt.
          </note>
          <note>
            Vänsterpartiet har lagt en vårdplatsmiljard i sitt budgetförslag.
            Vad vill egentligen regeringen och Anders Andersson göra för att
            vi ska få tillräckligt med vårdplatser och slipper se fem döda
            på grund av vårdplatsbrist?
          </note>
          <note type="speaker">
            Anf. 178 ANDERS ANDERSSON (KD) replik:
          </note>
          <note>
            Herr talman! När det gäller vårdplatsernas betydelse för patientsäkerheten
            deklarerade jag tidigare och upprepar gärna: Jag tycker att frågan
            är oerhört viktig. Patientskador är egentligen det mest ovälkomna
            och orimliga vi har i sjukvården, alltså att man får skador under
            tiden som man blir behandlad för någonting annat. Det är helt
            orimligt.
          </note>
          <note>
            I vissa landsting kan vi nog se att antalet vårdplatser är ett
            bekymmer. En del läkare säger till mig att de får söka vårdplatser
            och ibland göra inläggningar där det inte finns rätt kompetens
            hos dem som behandlar och ger omvårdnaden. Det ger dessa effekter.
          </note>
          <note>
            På s. 56 i betänkandet har vi gemensamma skrivningar. Även om
            ni, Eva Olofsson, har en egen budgetmotion, som är lite egen,
            har vi gemensamma skrivningar om att bristen på vårdplatser kan
            få stora konsekvenser, att det är landstinget som har ansvaret
            och att vi måste följa frågan i framtiden. Vi ska ge riktlinjer
            och ange målsättningar. En tydlig målsättning är att inte låta
            vårdplatserna bli ett hinder i patientsäkerhetsarbetet.
          </note>
          <note>
            När det sedan gäller resurserna tror jag inte att det är rimligt
            att vi tar över landstingens och regionernas ansvar. Jag är inte
            för att skapa ett storlandsting som heter Sverige. Jag tror fortfarande
            att Eva Olofssons och mina partikamrater i Skåne är de som bäst
            avgör det i Skåne, på samma sätt som våra partikamrater i Gävleborgs
            län, Örebro län, Smålandslänen Kalmar, Jönköping, Kronoberg. Jag
            vill inte ha en situation där vi tar över det ansvaret, men låt
            oss aldrig tveka att tala om vad som är grundläggande. I det här
            fallet vill jag påstå att det är landstings- och regionpolitiker
            som har det grundläggande ansvaret att göra resursavvägningen.
            Inriktningen är: Låt aldrig patientskador bli någonting accepterat
            i sjukvården!
          </note>
          <note type="speaker">
            Anf. 179 LENA HALLENGREN (S) replik:
          </note>
          <note>
            Herr talman! Jag vill börja med att ge Anders Andersson en eloge
            för att han stod upp när det gällde beslutet om gårdsförsäljning.
            Jag inser att den frågan har tröskats många varv, och det är viktigt
            att ta ställning när det handlar om försäljningsmonopolet för
            Systembolaget. Där har vi precis samma uppfattning.
          </note>
          <note>
            Jag vill också säga att för att vara ett kristdemokratiskt anförande
            var det riktigt bra. Nog med ros.
          </note>
          <note>
            Med anledning av Eva Olofssons fråga om specialistsjuksköterskorna
            undrar jag om Anders Andersson kunde förtydliga sig lite grann.
            Det duger inte riktigt att ha en personlig uppfattning när man
            företräder majoriteten och till och med ersätter socialministern.
            Frågan är om vi kan förvänta oss att staten tar ansvar för betalningen
            av specialistsjuksköterskeutbildningen.
          </note>
          <note>
            Sedan kommer min lilla följetong som Anders Andersson kanske
            har förberett sig för. Jag hoppas att ingen missförstår mig nu,
            vilket skedde i ett tidigare replikskifte där det framställdes
            som att jag bara såg nackdelar med kömiljard och vårdgaranti.
            Jag understryker därför för ungefär sjunde gången att vårdgarantin
            infördes 2005 av en socialdemokratisk regering. Jag tyckte att
            det var ett mycket bra beslut. Jag tycker också att kömiljarden
            i grunden har varit ett bra styrmedel.
          </note>
          <note>
            Nu är jag dock bekymrad över de undanträngningseffekter som vi
            får rapporter om. Det går inte att vifta bort dem och säga att
            det finns lite olika uppfattningar. Det finns ganska samstämmiga
            uppfattningar hos professionen läkare, vårdförbund, Socialstyrelsen
            och patientorganisationer som säger att det finns undanträngningseffekter.
          </note>
          <note>
            Jag blir bekymrad när jag uppfattar att jag har en nyanserad
            uppfattning om att det finns för- och nackdelar medan majoriteten,
            som sitter på verktygen och gör överenskommelser med sig själv,
            bara ser fördelar med hur kömiljarden fungerar, inte uppmärksammar
            undanträngningseffekterna och inte har en strategi för att hantera
            dem.
          </note>
          <note type="speaker">
            Anf. 180 ANDERS ANDERSSON (KD) replik:
          </note>
          <note>
            Herr talman! Jag får inleda med att tacka Lena för elogen och
            berömmet. Det är i och för sig alltid farligt med bamsekramar,
            för man kan slukas av dem. Men man ska inte vara annat än lite
            generös när vi debatterar så här på kvällskvisten.
          </note>
          <note>
            När det gäller specialistsjuksköterskornas utbildning ges i betänkandet
            besked om hur vi formulerar oss beträffande vikten av att få kompetens
            och utveckling för sjuksköterskorna i sjukvården samt att rekryteringen
            gör att vi kan ha kontinuitet. Det är landstingens ansvar. Det
            står tydligt i skrivningarna. Det är landstingens huvudansvar.
            Det innebär att om vi säger att det är landstingens huvudansvar
            vet vi också var bollen ligger. Det utesluter inte att landstinget
            inte klarar av detta det är min uppfattning men det viktiga är
            att vi når resultat.
          </note>
          <note>
            Den nuvarande regeringen är känd för att nå resultat, att så
            att säga nå dit man vill. Det angelägna på det här området är
            att vi har kompetens hos vår sjukvårdspersonal och att vi har
            en patientsäkerhet som gör att man kan känna trygghet.
          </note>
          <note>
            När det sedan gäller vårdgarantin ska jag säga att även jag mött
            läkare som talar om undanträngningseffekter, men när man talar
            med dem på tu man hand säger de att det var likadant tidigare
            även om de inte sade någonting om det. Att det finns undanträngningseffekter
            är ett förhållande som är oönskat och oacceptabelt. Jag kan inte
            acceptera undanträngningseffekter. Hälso- och sjukvårdslagen ligger
            i botten. Det är den som reglerar det. Därför vill jag säga att
            vi behöver förbättringar.
          </note>
          <note>
            Låt oss inte ramla tillbaka och säga att vi går tillbaka till
            något gammalt. Låt oss ge oss Vårdgarantin 2.0 och Kömiljarden
            2.0. Det innebär en utveckling av vårdgarantin och en utveckling
            av kömiljarden. Det vet jag att socialministern jobbar med och
            har funderingar om. Den dialogen har vi tillsammans med Läkarförbundet,
            Svensk sjuksköterskeförening, sjukgymnaster och andra inom sjukvården.
          </note>
          <note type="speaker">
            Anf. 181 LENA HALLENGREN (S) replik:
          </note>
          <note>
            Herr talman! Det gläder mig ändå att undanträngningseffekterna
            äntligen erkänns på den borgerliga sidan. Det är ingen som riktigt
            har velat ta i den bollen tidigare under kvällen. Det vore intressant
            med en reflexion när det gäller patientkontrakt, som jag tror
            att Anders Andersson också känner väl till. Exemplet är hämtat
            från vårt gemensamma hemlän. Men det gör bara saken ännu bättre.
          </note>
          <note>
            Det handlar om att se till vårdkedjan och helheten och i det
            fallet inte behöva möta varje enskild del av vårdgarantin på ett
            sådant absolut sätt som man tvingas till i dag. Man ska kunna
            hålla en dialog med patienten. Jag tror att det är en väldigt
            intressant väg. Jag vet inte vad Anders Andersson tycker om det.
          </note>
          <note>
            Jag har en annan fråga. År 2006 antog riksdagen på förslag från
            den socialdemokratiska regeringen en nationell strategi mot hiv/aids.
            Målet var att halvera antalet nysmittade i vårt land på tio års
            sikt. För att nå det målet krävdes ett intensifierat arbete bestående
            av särskilda informationsinsatser om smittskydd och hiv.
          </note>
          <note>
            Under ett antal år har regeringens anslag legat still på en miniminivå
            som skiljer sig markant från 80-talets resurser. Inga särskilda
            initiativ har tagits trots att problemen inte på något sätt har
            minskat.
          </note>
          <note>
            Jag vill fråga varför sexualpolitiken generellt och hiv/aids
            i synnerhet inte heller i denna budget är föremål för några insatser
            och satsningar och inte ens ett synliggörande.
          </note>
          <note type="speaker">
            Anf. 182 ANDERS ANDERSSON (KD) replik:
          </note>
          <note>
            Herr talman! Jag har mött uppgifter om undanträngningseffekter
            ute bland läkare. Jag har också fört samtal i Socialstyrelsen
            där jag har förmånen att sitta i Insynsrådet. Jag har också noterat
            att det har varit en viss förskjutning. Socialstyrelsen har sagt
            att man egentligen har ett ganska smalt underlag och borde se
            till helheten.
          </note>
          <note>
            Jag tror inte att det finns anledning att blåsa upp detta. Men
            enbart misstanken att undanträngningseffekter nämns i debatten
            och att Lena Hallengren nu tar upp det här gör att jag säger att
            jag vill se till att vi inte lever med en hälso- och sjukvård
            där hälso- och sjukvårdslagen har naggats i kanten och inte följs
            fullt ut och att vi lever med att patienter upplever att de hamnar
            i ett B-lag i behandling. Det är inte acceptabelt.
          </note>
          <note>
            Det är därför som jag uttryckte mig lite fritt, men det finns
            väl en liten bakgrund, med formuleringen Vårdgarantin 2.0. Vi
            går vidare. Skillnaden mellan dig och mig är att när många socialdemokrater
            talar om detta vill de rulla det tillbaka till år 2000, 2004 eller
            2005.
          </note>
          <note>
            Vad jag nu vill är att rulla framåt mot 2014, 2016 och 2018,
            där jag ser att grunden finns i den tillgänglighet där vi vänt
            siffrorna från att de flesta stått i vårdkö till att de numera
            finns i behandling. Man konstaterar att köerna är en del av problemet
            att skapa en god hälsa.
          </note>
          <note>
            Det är också därför som jag vill säga att vi har markerat. Jag
            letade i mina papper för att hitta ett Hägglundtal som jag plockade
            med mig. Där hade han inte använt ordet patientkontrakt, som Lena
            Hallengren gillar och jag lever med som boende i Kalmar län. Det
            finns många fördelar med det. Men vi ser till att bygga ihop hela
            vårdkedjan.
          </note>
          <note>
            Vi noterar från Alliansen att det inte är rimligt när man talar
            om tillgänglighet att man har ett avbrott för röntgenundersökning
            och annat mitt i vårdkedjetänkandet. Man måste se patienten från
            första gången den lyfter telefonluren eller finns på vårdcentralen
            eller hälsocentralen och gör läkarbesöket till att den får sin
            behandling och skrivs ut från sjukhuset och känner att den kan
            fortsätta ett nytt liv.
          </note>
          <note>
            Det är dit vi vill. Det kan man kalla olika saker. Alliansen
            kommer att leverera. Det innebär att vi också ser till att det
            finns en vårdkedja som håller från start till slut.
          </note>
          <note type="speaker">
            Anf. 183 LENNART AXELSSON (S):
          </note>
          <note>
            Herr talman! Som Anders Andersson sade ska vi vara generösa denna
            sena timma. Jag tänkte ge vår ordförande ett välment råd. I funktionshindersdebatten
            ska man nog inte använda ordet rullstolsbunden. Då blir det extra
            besvärligt. Jag tänkte att det måste vara ett misstag första gången
            jag hörde det. Men när ordföranden sade det en gång till förstod
            jag att han inte riktigt visste hur man skulle använda ordet.
          </note>
          <note>
            Jag går från detta ämne till det jag skulle tala om. Det är den
            del i betänkandet som handlar just om funktionshindersfrågor.
            Det är vad som i vardagligt tal har kallats för fusk men som i
            grunden handlar om något helt annat.
          </note>
          <note>
            Att ha möjlighet att få vara delaktig i samhället är en av de
            absolut viktigaste grunderna till om vi mår bra eller inte. Det
            kan handla om att ha ett arbete eller att utbilda sig. Men det
            kan också handla om att få tillgång till ett socialt liv genom
            att få gå på en fotbollsmatch, på en teaterpjäs eller en bioföreställning.
          </note>
          <note>
            För de flesta av oss är det helt självklart att vi kan göra dessa
            val på egen hand. Men för många med olika typer av funktionsnedsättning
            är en förutsättning för att kunna välja att man faktiskt får det
            stöd man behöver för att kunna vara delaktig.
          </note>
          <note>
            För en synskadad kan det handla om syntolkning eller ledsagning,
            för en hörselskadad om teckenspråkstolkning och för många så är
            den personliga assistansen en helt avgörande förutsättning.
          </note>
          <note>
            Herr talman! Vi får aldrig glömma att det finns många människor
            som faktiskt behöver mer bara för att få lika mycket som vi andra.
            Det är i det ljuset vi måste se alla de debatter och aktioner
            som nu pågår. De handlar alla i grunden om hur vi ser till att
            vårt samhälle blir tillgängligt för alla människor i hela landet.
          </note>
          <note>
            Det gäller de demonstranter som står utanför Rosenbad varje torsdag
            morgon och väntar på att regeringens besked ska komma om när brist
            på tillgänglighet ska tas in i diskrimineringslagstiftningen.
          </note>
          <note>
            Det gäller alla oroliga assistansanvändare som väntar på regeringens
            besked om behovet av lagstiftningsförändringar för att garantera
            att det som var tanken med den personliga assistansen när den
            kom till för snart 20 år sedan fortfarande ska gälla.
          </note>
          <note>
            I det sammanhanget vill jag också nämna den debatt som har uppstått
            utifrån en debattartikel i Dagens Nyheter nyligen där det talades
            om att det kanske var dags att gå från personlig assistans till
            mer institutionsliknande boenden. Det är något som vi kraftigt
            måste säga nej till. Den utvecklingen tror jag inte någon i denna
            kammare vill stå bakom. Jag vill gärna säga det i detta sammanhang.
          </note>
          <note>
            Det gäller också hela Teckenspråkssverige, som bara kan konstatera
            att den utredning som många knöt förhoppningar till, och som skulle
            kunna få ordning på den röra som nu råder när det gäller teckenspråkstolkning,
            visst hamnade i en byrålåda på Regeringskansliet.
          </note>
          <note>
            Är det något som kännetecknar den här regeringen numera är det
            en fullständig brist på agerande. Det gäller inte minst inom funktionshindersområdet.
          </note>
          <note>
            Men när man helt plötsligt gör något, som när det gäller det
            område som vi nu diskuterar som en del av budgetförslaget, gör
            man det på ett illa genomtänkt sätt och helt utan politisk fingertoppskänsla
            för reaktionerna från dem som berörs.
          </note>
          <note>
            Herr talman! Vi socialdemokrater står naturligtvis, precis som
            hela den seriösa funktionshindersrörelsen, helt bakom att vi måste
            skapa regler för hanteringen av den personliga assistansen så
            att vi så långt det någonsin är möjligt tar bort förutsättningarna
            för att kriminella ska kunna missbruka systemet. Men det måste
            ske på ett sätt som inte kollektivt bestraffar alla assistansanvändare.
          </note>
          <note>
            Det första misstaget som regeringen gjorde var att inte presentera
            förslaget i en egen proposition utan som en väldigt liten del
            av hela den stora budgetpropositionen. Det gör det inte möjligt
            att ha en bra politisk behandling av förslaget. Men det skapar
            också en oro och misstänksamhet om vad syftet med denna hantering
            är.
          </note>
          <note>
            Det andra gäller själva förslagen, där det råder stor osäkerhet
            om vad som gäller i vissa delar. Det gäller till exempel assistenternas
            roll i rapporteringen av hur assistansen används och rutinerna
            kring hembesöken. Här är det oerhört viktigt att det klargörs
            ordentligt så inte den enskildes integritet och självbestämmande
            urholkas.
          </note>
          <note>
            Efter att ha deltagit vid flera debatter där både representanter
            från Försäkringskassan och Socialdepartementet har deltagit är
            min bild helt klart att mycket av den oro som nu sprids hade kunnat
            undvikas om regeringens hantering hade varit bättre.
          </note>
          <note>
            Nu är tyvärr skadan redan skedd. Men regeringen måste nu börja
            ta frågan på allvar och klargöra vad som gäller, samtidigt som
            man noga följer och utvärderar förslagen, särskilt i de delar
            som befaras påverka integritet och självbestämmande på ett negativt
            sätt.
          </note>
          <note>
            Jag yrkar bifall till reservationerna 5, 24 och 29.
          </note>
          <note>
            I detta anförande instämde Catharina Bråkenhielm, Christer Engelhardt,
            Christin Hagberg, Gunnar Sandberg och Meeri Wasberg (samtliga
            S) samt Agneta Luttropp (MP).
          </note>
          <note type="speaker">
            Anf. 184 MARGARETA B KJELLIN (M):
          </note>
          <note>
            Herr talman! Timmen är sen, och jag ska försöka vara så kortfattad
            som möjligt.
          </note>
          <note>
            Vi debatterar ett väldigt brett område, där vi rör oss mellan
            hälsovård, sjukvård och social omsorg. Jag kommer därför att koncentrera
            mig på två områden. Det är äldrepolitiken och kanske allra mest
            funktionshinderspolitiken.
          </note>
          <note>
            Herr talman! Regeringen har lagt fast mål för äldrepolitiken.
            Äldre ska kunna leva ett aktivt liv och kunna ha inflytande i
            samhället och över sin vardag. Man ska kunna åldras i trygghet
            och med bibehållet oberoende. Man ska bemötas med respekt. Man
            ska ha tillgång till god vård och omsorg.
          </note>
          <note>
            Det är ytterst centralt, för det ska styra alla de insatser som
            sker från nationell nivå ända ned på lokal nivå. För att kunna
            vara säker på att nå de målen har man lagstiftat om en nationell
            värdegrund, som ska säkerställa att människor kan påverka sin
            vardag, få individanpassad vård och omsorg, bemötas med respekt
            och känna både trygghet och välbefinnande.
          </note>
          <note>
            Jag är imponerad över diskussionerna kring den värdegrunden och
            hur människor bemöts utifrån den nya lagstiftningen när man besöker
            äldreboenden i dag.
          </note>
          <note>
            År 2012 slöt regeringen en överenskommelse med Sveriges Kommuner
            och Landsting om vården för de mest sjuka äldre, de allra sköraste.
            Det arbetet har fortsatt, och resultatet har varit mycket bra.
          </note>
          <note>
            Jag ser fram emot en fortsättning som ska säkerställa god medicinering,
            undvikbar slutenvård och stöd till kommuner och landsting för
            ett systematiskt förbättringsarbete i vården och omsorgen om de
            mest sjuka äldre.
          </note>
          <note>
            Herr talman! Jag vill sedan gå över till att diskutera funktionshinderspolitiken.
            Lagen om stöd och service till personer med varaktiga funktionshinder
            är central. Den lagstiftningen tillkom under den tidigare borgerliga
            regeringen på 90-talet.
          </note>
          <note>
            Det har varit många och långa diskussioner kring utvecklingen
            av lagen och problem som har uppstått kring lagen, framför allt
            problem som har uppstått kring tvåårsomprövningarna när det gäller
            biståndsbedömningen. Nu i december ska vi få en redovisning av
            vad som sker i de fall Försäkringskassan inte har beviljat fortsatta
            LSS-insatser, vad som har hänt med de människorna och vilka insatser
            de får i stället. Jag ser fram emot det och kommer att jobba för
            att de intentioner som vi lade fast 1994 fortfarande ska gälla.
          </note>
          <note>
            Det är viktigt att lägga fast att de förändringar som har skett
            inom området inte beror på att riksdag och regering har fattat
            andra beslut utan på att Högsta förvaltningsdomstolen har gjort
            en tolkning av lagen. Det har vi att rätta oss efter.
          </note>
          <note>
            Om det ska göras någon förändring i den delen måste det först
            vara noggrant underbyggt, och det är det inte. Vi vet ju inte,
            och man kan inte säga något förrän man vet. Det tror jag att oppositionen
            egentligen är mycket medveten om.
          </note>
          <note>
            I budgetpropositionen finns också ett förslag om ökad säkerhet
            vid beslut om utbetalning av assistansersättning, det som tidigare
            har benämnts fuskutredningen. Orsaken är de förändringar som har
            grundat sig på att det har förekommit fusk och oegentligheter.
            Det är olagliga saker man har gjort. LSS-reformen är så otroligt
            viktig att den inte får bli förstörd av att några kan missbruka
            den. Den får inte mista sin trovärdighet. I alla de här fallen
            gäller det dessutom att säkerställa att de som är berättigade
            till assistans får rätt insatser.
          </note>
          <note>
            Jag tänkte ta upp lite om de punkter som man har diskuterat och
            som ingår i förslaget.
          </note>
          <note>
            Det är skärpta krav för tillstånd att bedriva verksamhet enligt
            LSS. Man måste ha ordning på ekonomin, ska ha tillräcklig kompetens
            och får inte ha ett brottsligt förflutet.
          </note>
          <note>
            Socialstyrelsen kan återkalla tillståndet om det visar sig att
            man inte sköter sig. Framför allt riktar man in sig på att beakta
            kvalitetskravet enligt 6 § för att säkerställa den enskildes rättigheter.
          </note>
          <note>
            Nästa förbättring är att assistansanordnaren ska tillhandahålla
            all assistans. En assistansanordnare ska inte kunna välja bort
            vissa insatser. Det stärker den enskildes rätt att inte tvingas
            anlita fler assistansanordnare.
          </note>
          <note>
            Utbetalning av pengar ska kunna ske bara till den som har tillstånd
            att bedriva assistans, förutom till den försäkrade själv och till
            kommunen. Assistansersättning ska inte heller kunna utbetalas
            till personer utanför EES-området om det inte finns särskilda
            skäl.
          </note>
          <note>
            Det är de förbättringar som ingen pratar om. När det däremot
            finns lite ökade skyldigheter pratar man väldigt mycket om det.
          </note>
          <note>
            Det handlar faktiskt fortfarande om att sätta den enskilde i
            centrum. När en närstående utför assistansen ska Försäkringskassan
            kunna göra hembesök för att säkerställa att den assistansberättigade
            får rätt insatser. Hembesök får göras endast om syftet inte kan
            uppnås på annat sätt. Så står det mycket tydligt.
          </note>
          <note>
            En annan skyldighet är också att assistansersättningen kan återkrävas
            om den inte har använts för att köpa assistans.
          </note>
          <note>
            Bestämmelser finns också för hur man ska hantera ärenden när
            assistansen har utförts under Försäkringskassans handläggningstid
            eller när den har utförts på sjukhus.
          </note>
          <note>
            En omdiskuterad bestämmelse som har diskuterats här i kväll är
            skyldigheten för assistansanordnaren att lämna uppgifter om vilken
            assistans som har utförts. Grunden för kravet är att kontrollera
            att den assistansberättigade får rätt insatser, att man inte är
            i en sådan beroendeställning att man får fel vård.
          </note>
          <note>
            Uppgiftsskyldigheten är inte generell, står det också mycket
            tydligt, utan gäller endast när det finns verklig anledning att
            anta att sådana förhållanden föreligger som är i strid med gällande
            rätt eller att assistenten inte förmår ge den assistansberättigade
            rätt insatser. Det ska alltså finnas tydliga föreskrifter. Det
            får aldrig vara godtyckligt. Det ska vara för att säkerställa
            den enskildes rättigheter.
          </note>
          <note>
            Dessutom ska Försäkringskassan förbättra sina rutiner och sin
            egenkontroll för att hålla en hög kvalitet.
          </note>
          <note>
            Herr talman! Jag är stolt över LSS-lagstiftningen. Men jag vill
            att den ska vara rättssäker. Jag vill att den ska ha hög kvalitet.
            Och jag vill att den hela tiden ska utgå från den enskildes rättigheter.
          </note>
          <note>
            Mot den bakgrunden yrkar jag bifall till utskottets förslag i
            betänkandet och avslag på samtliga motioner.
          </note>
          <note type="speaker">
            Anf. 185 EVA OLOFSSON (V) replik:
          </note>
          <note>
            Herr talman! Jag tänkte egentligen prata mest om äldreomsorg.
            Det blir ju en blandning i debatten, beroende på vilka partier
            som tar upp vad genom vilka talare.
          </note>
          <note>
            Det kom i dag en rapport från Kommunal, skriven av två forskare,
            Marta Szebehely och Petra Ulmanen på institutionen för socialt
            arbete i Stockholm. Den heter Åtstramningens pris hur påverkas
            de medelålders barnen av äldreomsorgens minskning?
          </note>
          <note>
            Rapporten visar hur anhörigomsorgen har ökat väsentligt. Det
            är mot bakgrund av att ett antal äldreboendeplatser har försvunnit
            och att hemtjänsten inte har levt upp till att ersätta den vården
            och omsorgen. Det som har hänt är att anhöriga har fått gå in
            väldigt mycket mer.
          </note>
          <note>
            Om man jämför 20022003 med 20092010 kan man se att det 20022003
            var 21 procent som hade hjälp av både hemtjänst och anhörigvård.
            Åren 20092010 hade det ökat till 32 procent. Det är en rejäl ökning
            av andelen människor som inte klarar sig bara med hemtjänst utan
            också måste ha komplettering av sina anhöriga. De som har bara
            hemtjänst var 20022003 24 procent. Nu har den siffran halverats,
            12 procent.
          </note>
          <note>
            Ofta handlar det om kvinnor, kanske i 5560-årsåldern som får
            rycka in och hjälpa till. Den senaste tiden har det ökat både
            för kortutbildade och för dem med längre utbildning, alltså både
            för dem med lite lägre löner och för dem med högre löner. De som
            gör den allra största insatsen är kvinnor som har lägre utbildning
            och lägre lön. Jag skulle vilja veta vad Margareta B Kjellin och
            regeringen gör åt detta. Tycker man att den här utvecklingen är
            acceptabel?
          </note>
          <note type="speaker">
            Anf. 186 MARGARETA B KJELLIN (M) replik:
          </note>
          <note>
            Herr talman! År 2002 sade Göran Persson att det kommande mandatperiod
            skulle behövas 10 000 fler platser på äldreboenden. Resultatet
            2006 var 18 000 färre. Under den mandatperioden kom det till något
            som heter kvarboende i hemmet. Det fastnade väldigt många kommunpolitiker
            för, oavsett partifärg. Man tänkte att det skulle bli billigare.
            Jag har hela tiden hävdat att det skulle komma att bli dyrare
            och sämre.
          </note>
          <note>
            Jag beklagar det som gjordes. Alliansregeringen såg genast problemet
            2006, varför man avsatte stimulansmedel för fler platser på äldreboende.
            Det måste komma till fler, och det har blivit för hårt. Det är
            min bestämda uppfattning. Därför har vi också tillsatt ett anhörigcentrum.
            Vi vill ha ett anhörigvänligt samhälle som gör det möjligt att
            göra insatser som inte kräver biståndsbedömning. Det handlar om
            att en dotter, son eller annan anhörig vill vara med och stötta.
          </note>
          <note>
            Vi har tagit upp att det ska finnas anhörigstöd. Vi har ändrat
            socialtjänstlagen till att det ska finnas anhörigstöd i varje
            kommun inte bara bör, som det stod tidigare. Det byggs fler boenden,
            och man har i en utredning tagit fram en ny boendeform som heter
            trygghetsboende. Vi har alltså gjort stora insatser, och det här
            är en icke önskvärd situation.
          </note>
          <note>
            Jag har inte läst rapporten, men jag har hört tillräckligt mycket
            om den, så jag har bett RUT att titta på vad det beror på att
            man inte får biståndsbedömda insatser. Det är ju detta det måste
            handla om. Annars skulle människor inte behöva vara hemma för
            att stötta. Vårt samhälle är inte uppbyggt på det sättet.
          </note>
          <note>
            Jag tycker att alliansregeringen har tagit allvarligt på detta
            och gör stora insatser.
          </note>
          <note type="speaker">
            Anf. 187 EVA OLOFSSON (V) replik:
          </note>
          <note>
            Herr talman! Vi kan väl konstatera att utvecklingen från 20022003
            har fortsatt fram till 20092010, och jag tror inte att vi skulle
            se någon vändning i siffrorna 20112012. De finns väl inte än,
            så man kan inte göra det.
          </note>
          <note>
            Det är bra att anhörigstödet har byggts ut. Det har ju anslagits
            pengar till det under flera år, också innan man bytte regering.
            Det håller jag helt med om. Men problemet är väl att det bästa
            anhörigstödet, en fungerande äldreomsorg, inte alltid finns. Då
            hjälper kanske inte stimulanspengar till investeringsstöd när
            det egentligen är personalen som kostar pengar. Det handlar om
            personal för att driva ett äldreboende, för att göra tillräckligt
            bra biståndsbedömningar i hemtjänsten, för att man ska ha timtider
            i hemtjänsten i stället för behovsinsatser, för att man ska få
            räkna in gångtider och inte ta det på de äldres tid, för att man
            ska ha tid och utrymme så att man får tillräcklig kontinuitet.
            Jag tror att det är många av dessa saker det handlar om när anhöriga
            måste rycka in när någon bor hemma med mycket omfattande omsorgsbehov.
          </note>
          <note>
            Vi i Vänsterpartiet har öronmärkt pengar till äldreomsorgen.
            Utifrån motioner om bindande bemanning i demensvården har riksdagen
            fattat beslut som nu ska träda i kraft med en förordning från
            Socialstyrelsen 2014. Utifrån ett utskottsinitiativ ställde sig
            hela utskottet bakom att det skulle gälla andra äldreboenden också.
            Men här ska det vara inom ramarna, och inga pengar följer med.
            Ska vi ha mer personal, fler äldreboenden och en bättre hemtjänst
            gäller det att se till att det finns personalresurser. Det har
            vi öronmärkt medel för 2 miljarder för nästa år och det ska göra
            skillnad. Vad vill egentligen Alliansen göra för att man ska få
            mer resurser och mer personal i äldreomsorgen?
          </note>
          <note type="speaker">
            Anf. 188 MARGARETA B KJELLIN (M) replik:
          </note>
          <note>
            Herr talman! Man kan börja med frågan om pengarna och säga att
            om man tar bort skattelättnaden för att anställa unga ökar man
            kostnaden för kommunen med 3 miljarder. Det fattas alltså 1 miljard
            i Eva Olofssons exempel.
          </note>
          <note>
            Kommunen är faktiskt skyldig att uppfylla socialtjänstlagens
            krav på en god vård på lika villkor även inom äldreomsorgen. Det
            är en skyldighet som man har och som man också har rätt att ta
            ut skatt för kommunalt och som man har ett ansvar för. Det tror
            jag är väldigt viktigt. Om man nu lägger fast bemanningsregler
            för äldreboenden lär det knappast hjälpa de anhöriga som vårdar
            i hemmet.
          </note>
          <note>
            Vad som är viktigt att belysa är vad det kostar inom äldreomsorgen.
            Jag hävdar att fem timmar om dagen i totala insatser inom hemtjänsten
            är lika mycket som en plats på ett äldreboende. Men om man använder
            lagen om valfrihetssystem måste man också sätta upp kvalitetskriterier
            och pris. Då blir det väldigt tydligt att den mesta delen av tiden
            inom hemtjänsten inte används till hemtjänst utan är kringtid.
            När man räknar ut priset har man sett att det kanske bara är 35
            procent av arbetstiden som används till hemtjänst medan 65 procent
            är kringtid hälften av den är oförklarlig.
          </note>
          <note>
            Det hände i min egen kommun. Så ser det ut över Sverige. Om vi
            börjar använda lagen om valfrihetssystem och titta på kvalitetskriterier
            och använder de pengar som finns inom äldreomsorgen till att sköta
            de äldre i hemmet i stället för till kringtid tror jag att vi
            kommer att få en betydligt bättre äldreomsorg.
          </note>
          <note type="speaker">
            Anf. 189 AGNETA LUTTROPP (MP) replik:
          </note>
          <note>
            Herr talman! Jag ska ställa två korta frågor till Margareta.
            Den första är: Anser du att LSS fyller samma funktion i dag, 2012,
            som den gjorde när den instiftades 1994?
          </note>
          <note>
            Den andra är samma fråga som jag ställde till Maria. Den redovisning
            som vi skulle ha fått i december får vi inte förrän i januari.
            Den kommer inte att ge svar på de här frågorna. De svaren kommer
            inte förrän 2014 på hösten. Vi kommer att få en beskrivning, inget
            mer. Är du beredd att föreslå en översyn av lagen före 2014 om
            du inte ser att det blir svar när vi får genomgången?
          </note>
          <note type="speaker">
            Anf. 190 MARGARETA B KJELLIN (M) replik:
          </note>
          <note>
            Herr talman! Jag skulle vilja börja med den sista frågan och
            ställa en motfråga. Är du, Agneta Luttropp, beredd att gå fram
            med ett lagförslag utan att ha en riktig utredning i grunden?
            Nu kommer det en kartläggning, men den måste också bearbetas.
            Vi har aldrig hittills i svensk riksdag stiftat lag utan att ha
            haft ett ordentligt, klart och tydligt förslag som har blivit
            utrett och gått igenom Lagrådet. Det hoppas jag att Miljöpartiet
            fortfarande ställer upp på.
          </note>
          <note>
            När det gäller frågan om LSS fyller samma funktion skulle jag
            vilja säga att den fyller många fler funktioner.
          </note>
          <note>
            I dag får man fortsätta med LSS efter 65. Det har blivit utbyggt.
            Men jag är bekymrad över den dom som Högsta förvaltningsdomstolen
            har meddelat. Det har jag varit mycket tydlig med. Jag tycker
            nämligen att man måste ha mat på tallriken för att bli mätt. Det
            hjälper inte att man kan lyfta gaffeln till munnen.
          </note>
          <note>
            Den diskussionen, Agneta Luttropp, har vi haft många gånger.
            Där är vi helt överens. Men vad jag hoppas att få veta från socialförsäkringsinspektionen
            är: Vad har hänt med de här människorna? Det vet varken Agneta
            Luttropp eller jag. Men jag vill att människor ska ha rätt till
            den här reformen på ett kvalitetssäkert och rättssäkert sätt.
          </note>
          <note type="speaker">
            Anf. 191 AGNETA LUTTROPP (MP) replik:
          </note>
          <note>
            Herr talman! Ja, jag är absolut beredd att göra det här före
            2014, för jag tycker att det är alldeles för lång tid.
          </note>
          <note>
            Jag tror att vi kommer att ha så pass mycket på fötterna. Och
            vi är överens, precis som du sade, Margareta, om att förändringen
            2009 är till stort förfång. Och det är bara den förändringen som
            vi vill åt. Eller det är kanske inte en lagändring. Det är kanske
            ett förtydligande som gör att den praxis som man är tvungen att
            ha utifrån en dom förändras.
          </note>
          <note>
            Sedan vill jag säga att det som jag har väldigt mycket emot det
            här lagförslaget är att handikappföreningarna inte har varit delaktiga
            i processen. De har blivit presenterade ett förslag. De har uttryckt
            sina farhågor, och de har på intet sätt blivit lyssnade på.
          </note>
          <note>
            Det jag ser med lagen som var från början, 1994, är precis det
            som IFAU säger. Jag var väldigt stolt över LSS. Jag hoppas att
            jag kan fortsätta att vara det. Men det är svårt att vara det
            i dag. Det är ingen mer än de som själva ska använda det som kan
            förstå hur det känns med de här lagförändringarna. Ingen av oss
            kan det. Det är bara de assistansberättigade som kan se vad det
            här innebär. Att de då blir förflyttade från subjekt till objekt
            är ingenting som jag är stolt över.
          </note>
          <note type="speaker">
            Anf. 192 MARGARETA B KJELLIN (M) replik:
          </note>
          <note>
            Herr talman! Jag är fortfarande bekymrad när Agneta Luttropp
            ska lagstifta utifrån att hon tror att vi har på fötterna.
          </note>
          <note>
            Vi har också infört ett bedömningsinstrument som kommer att träda
            i kraft den 1 januari. Det kommer att bli en viktig del i hur
            man kommer att få sin biståndsbedömning, som är grunden för vad
            som kommer att hända.
          </note>
          <note>
            Jag tror att en anledning till att antalet timmar fortfarande
            ökar för dem som har biståndsbedömning är att bedömningsinstrumentet
            kanske är mer generöst. Och då får vi se vad som händer med den
            delen.
          </note>
          <note>
            Jag tror att de delarna finns. Men jag är inte beredd att lagstifta
            utifrån att vi tror något. Jag vill veta.
          </note>
          <note>
            När det gäller lagstiftningen om säker utbetalning av assistansersättning
            var man inte en del i utredningen. Det var en utredning som grundade
            sig på att det hade förekommit fusk och oegentligheter. Och man
            ska inte utsätta människor som är berörda och låta dem vara en
            del i det. Däremot har de varit en remissinstans.
          </note>
          <note>
            En del av de diskussioner som har varit under remisstiden har
            ju blivit förtydligade i det här betänkandet. Vi har lyft in lagtexten,
            som visar tydligt att det bara är när det inte kan göras på annat
            sätt, och det är bara utifrån särskilda regler som man ska kunna
            ha uppgiftsskyldighet.
          </note>
          <note>
            När man inom funktionshindersrörelsen ser effekterna av det här
            tror jag inte att man kommer att vara särskilt orolig. I vissa
            delar har man ju släppt oron. Jag tycker också att ni har ett
            ansvar för att inte blåsa upp en osaklig oro, för det är människor
            som vi ska samarbeta med och ha att göra med i framtiden.
          </note>
          <note type="speaker">
            Anf. 193 LENNART AXELSSON (S) replik:
          </note>
          <note>
            Herr talman! Jag vet inte om Margareta B Kjellin har förträngt
            kritiken som har funnits mot den nuvarande regeringen när det
            gäller beredningen av vissa ärenden, bland annat försämringen
            i arbetslöshetsförsäkringen. Jag tycker nog att man ska vara lite
            försiktig med att vara så kategorisk kring hur man har hanterat
            det.
          </note>
          <note>
            Men det var inte det jag tänkte prata om.
          </note>
          <note>
            Vi har båda varit med i ett antal debatter och liknande när det
            gäller funktionshindersfrågor. Jag antar att Margareta B Kjellin
            också har känt den oro som finns bland de här människorna över
            det som nu händer.
          </note>
          <note>
            En av mina frågor är om hon delar min syn, att ett förtydligande
            av vissa delar i det här förslaget skulle ha kunnat lindra den
            oro som många uttrycker.
          </note>
          <note>
            Jag skulle också vilja veta om man, när man ser det i backspegeln,
            inte tycker att det skulle ha varit bättre om det hade kommit
            en särskild proposition inom det här området. Kan man säga det
            utan att ha några försvarsförsök om att det faktiskt är regeringen
            som har gjort det?
          </note>
          <note>
            Vi som håller på med det borde ändå kunna se att det hade varit
            en väldigt bra markering mot de här grupperna om vi hade visat
            dem den respekten och att det här är frågor som vi tar på största
            allvar. Jag tycker i alla fall att man borde ha tagit det i en
            särskild proposition. Det vore intressant att veta hur Margareta
            B Kjellin ser på den frågan.
          </note>
          <note type="speaker">
            Anf. 194 MARGARETA B KJELLIN (M) replik:
          </note>
          <note>
            Herr talman! Om man lider brist på respekt kan jag säga att en
            väldigt stor del av den här debatten i kväll har handlat om just
            den frågan, oavsett om det har varit en enskild proposition eller
            inte.
          </note>
          <note>
            Flera av mina kolleger har gått upp och pratat särskilt om den
            frågan. Vi tycker att det är en viktig fråga. Men den är budgetpåverkande.
            Ska man lägga fram en proposition precis när man lägger fram en
            budget utan att plocka in en fråga som är så pass viktig? Inte
            menar väl Lennart Axelsson att han tycker att fusket eller bedrägerierna
            ska få möjlighet att fortsätta för att man ska avvakta en lämplig
            tid för att lägga fram en enskild proposition? Det tycker inte
            jag är rimligt.
          </note>
          <note>
            Vi ser att det här är så pass viktigt. Därför lägger vi in det
            i den största delen av arbetet som vi har under året.
          </note>
          <note>
            När det gäller tydliga besked kan jag läsa högt ur den här boken,
            om Lennart Axelsson inte har läst själv. Det står:
          </note>
          <note>
            Regeringen anser att det krävs tydliga föreskrifter om när uppgifterna
            ska lämnas. Mot bakgrund av att uppgifterna ska användas för kontroll
            är det rimligt att ändrade förhållanden.
          </note>
          <note>
            Men det ska vara utifrån särskilt grundade skäl.
          </note>
          <note>
            När det gäller den andra delen, som handlade om oanmälda besök,
            upplever jag att oron hos personer inom funktionshindersrörelsen
            har släppt med tanke på den skrivning som vi har. Vi har lyft
            in lagtexten i betänkandetexten för att göra det tydligt att det
            bara ska ske när behoven inte kan tillgodoses på annat sätt.
          </note>
          <note>
            Jag tycker, Lennart Axelsson, att du och jag som ofta är ute
            tillsammans i sådana här sammanhang ska underlätta genom att visa
            vad som finns i texterna i stället för att blåsa under oron.
          </note>
          <note type="speaker">
            Anf. 195 LENNART AXELSSON (S) replik:
          </note>
          <note>
            Herr talman! Jag har nog varit den som i de här debatterna verkligen
            har försökt att tona ned den oro som i många lägen har kommit
            fram. Vi står ju alla bakom förslagen om skärpningar av det här
            för att undvika att kriminella personer tjänar pengar i den här
            verksamheten. Därför tycker jag att det är lite orättvist om jag
            får detta på mig.
          </note>
          <note>
            Sedan tycker jag inte att Margareta B Kjellin tar den första
            frågan, om det hade varit bättre att ha detta i en proposition
            för sig, på riktigt allvar. Men man kanske rent reflexmässigt
            försöker försvara det som man redan har gjort i stället för att
            se på det som kanske skulle ha kunnat göra det här bättre.
          </note>
          <note>
            Nu har ni fått hela funktionshindersrörelsen på er för att ni
            har gjort på det här sättet. Det är klart att frågan hade gjort
            sig förtjänt av att slippa just den kritiken. Nu döljer den lite
            grann av det som är viktigt i den här frågan.
          </note>
          <note>
            En fråga som vi inte alls har diskuterat här är tandvården. En
            av fem säger att de väljer bort att gå till tandläkaren för att
            de tycker att det är för dyrt. Vad drar Margareta B Kjellin för
            slutsatser av det? Vad vill hon göra för att åtgärda det?
          </note>
          <note type="speaker">
            Anf. 196 MARGARETA B KJELLIN (M) replik:
          </note>
          <note>
            Herr talman! Hej hopp, det här blir långt. När det gäller särskild
            proposition tycker jag fortfarande att om det hade funnits möjlighet
            att få den här klar tidigare så att man hade kunnat göra den före
            budgetpropositionen hade det varit en annan sak. Men att lägga
            den efter för att få en särskild tycker inte jag är rimligt, för
            den är budgetpåverkande och måste komma in.
          </note>
          <note>
            Jag tycker dock inte att vi döljer den i den här, utan vi är
            väldigt tydliga och vi är stolta över att vi gör någonting åt
            de här bekymren snabbt.
          </note>
          <note>
            När det gäller tandvården får jag återigen gå till Göran Persson.
            Han sade att det inte ska synas i munnen vad man har i plånboken.
            Men inget hände förrän alliansregeringen kom. Då lade vi 6 miljarder
            till en ny tandvårdsreform som har gjort det möjligt för fler
            att gå till tandläkaren, framför allt när man har stora problem.
          </note>
          <note>
            Sedan vet vi att det finns andra delar som vi jobbar vidare med,
            till exempel svårt sjuka som behöver mer insatser. Det finns också
            en annan del i tandvården som fanns redan på den gamla regeringens
            tid och som det har misshushållats med, och det är tandvården
            för de äldre där man kan göra mer för att använda de resurser
            som faktiskt står till buds.
          </note>
          <note>
            Vi jobbar vidare med tandvårdsreformen, och jag har någon gång
            i yngre dagar haft motioner om att det ska räknas in i sjukvårdsdelen.
            Jag förstår problemen med att man inte kan göra det, men det är
            klart att vi hela tiden jobbar med att göra förbättringar i de
            reformer vi gör.
          </note>
          <note>
            Vi har tagit ett stort steg för att göra det möjligt för människor
            att sköta sina tänder, och jag är stolt över den reformen också.
          </note>
          <note type="speaker">
            Anf. 197 BARBRO WESTERHOLM (FP):
          </note>
          <note>
            Herr talman! Folkpartiets politik utgår från att vi är olika
            som individer och har olika behov. Men genom hälso- och sjukvårdslagen
            och socialtjänstlagen ska våra behov tillgodoses. Vi ska behandlas
            lika. Vi ska inte diskrimineras.
          </note>
          <note>
            Samtidigt måste de resurser som vi satsar på vård, omsorg, hälso-
            och sjukvård användas på ett klokt sätt. Här finns en hel del
            att göra. Det finns möjligheter att arbeta på ett mer effektivt
            sätt, och det är någonting som vi driver på om.
          </note>
          <note>
            Vi har sjösatt ett antal stora reformer sedan vi kom till makten
            2006. Stora reformer har alltid skönhetsfläckar, och vi har kontinuerlig
            uppföljning av de här reformerna och rättar till allteftersom
            vi upptäcker brister som behöver åtgärdas.
          </note>
          <note>
            Jag vill också påminna om det kommunala självbestämmandet. Det
            är viktigt. Sverige är ett land där miljö och allt möjligt ser
            olika ut och där beslut tas bättre i lokalsamhället.
          </note>
          <note>
            Några områden ska jag beröra här. Först har vi folkhälsan. När
            man går igenom budgetpropositionen ser man att det görs stora
            satsningar, men de ligger under olika avsnitt av budgeten. En
            del ligger inom den sociala budgeten, hälso- och sjukvården. För
            att samordna detta har det talats om att man skulle ha en Marmotgrupp,
            men regeringen har här föreslagit ett nationellt forum eller en
            plattform där alla berörda myndigheter inom Socialdepartementets
            område, Boverket, Myndigheten för samhällsskydd och beredskap
            och så vidare tillsammans med kommuner och SKL men också det civila
            samhället ska arbeta för en bättre folkhälsa.
          </note>
          <note>
            En annan sak som händer inom det här området är att Folkhälsoinstitutet
            och Smittskyddsinstitutet nu ska samordnas. Därmed närmar man
            sig lite grann det som Folkpartiet har arbetat för sedan väldigt
            länge, det vill säga motsvarigheten till Centers for Disease Control
            and Prevention som man har i USA, en enhet som arbetar tillsammans
            med andra enheter i USA med forskning men som också tar fram kunskapsunderlag.
            Vi har förutsättningar för att skapa ett sådant centrum genom
            att Folkhälsoinstitutet är samlokaliserat med Mittuniversitetet.
            Det kommer också att behöva ligga en enhet i Stockholm med mer
            strategisk inriktning.
          </note>
          <note>
            Jag skulle även ha sagt något om gårdsförsäljning, men för tids
            vinnande instämmer jag till fullo i det som Anders Andersson har
            sagt.
          </note>
          <note>
            Så till de äldre. Här händer väldigt mycket spännande, alltifrån
            det som gäller att bevara hälsan för äldre och att se äldre som
            resurser till satsningar på de mest sjuka och svaga i samhället.
            Då är det, tycker jag, den rätta vägen att gå med de 4,3 miljarder
            som man satsar under den här perioden. Det är nämligen så att
            de som når de mål vi har satt upp får del av de här pengarna.
          </note>
          <note>
            Vilka är då dessa mål? Jo, det är rehabilitering, socialt innehåll,
            demensvård, läkemedelsgenomgångar, förebyggande arbete, kost och
            nutrition, läkartillgång och så de nationella kompetenscentrumen.
            Detta är satsningar som kommer att visa att vi bättre kan utnyttja
            resurserna inom äldreomsorgen och äldrevården.
          </note>
          <note>
            Speciellt viktigt är det här med samordningen av resurserna mellan
            hälso- och sjukvård, socialtjänst och äldreomsorg. I Norrtälje
            kommun, som jag kan lite mer om, har den här samordningen lett
            till en vinst på 50 miljoner, vilket inte är någon dålig summa
            för en kommun av Norrtäljes storlek.
          </note>
          <note>
            Jag vill också nämna värdet av kvalitetsregistren. I nästa pass
            kommer vi att diskutera en tillsynsmyndighet som på ett bättre
            sätt kommer att kunna följa upp vad som händer inom äldreomsorgen
            än vad Socialstyrelsen kan i dag.
          </note>
          <note>
            Sedan nämndes tandvården. Då tycker jag att det är viktigt att
            man tittar i backspegeln. År 1974 fick vi allmän tandvård med
            stöd, och där fanns då en nationell taxa. År 1999 gjorde man en
            förändring, och man kan sammanfatta det med att det då blev oförutsägbart,
            dyrt och långa väntetider för människor med stora tandvårdsbehov.
          </note>
          <note>
            Det var helt uteslutet att fortsätta på den vägen, så 2008 fick
            vi den tandvårdsreform vi har i dag som går ut på att bevara det
            friska och att hjälpa människor som har smärta och behöver lagningar.
            En viktig målsättning är att vi alla ska kunna tugga i oss vår
            mat. Utseendet kommer också med, och där kommer inte minst de
            hemlösa människorna i Sverige som ofta har väldigt dålig tandstatus
            in i bilden.
          </note>
          <note>
            Konstruktionen känner ni alla till. Lennart Axelsson nämnde att
            det är dyrt. Ja, det är klart att det kostar, men vi får ta det
            hela stegvis. Nämnden för statligt tandvårdsstöd, Socialstyrelsen
            och Försäkringskassan analyserar fortlöpande utfallet av den här
            reformen, och vi plussar på med mer medel för dem som har sjukdomar
            som leder till sämre tandhälsa, till exempel. Vi tar ett steg
            i taget.
          </note>
          <note>
            Jag vill understryka att det är viktigt att vi inte förköper
            oss. Irland är ett land som har förköpt sig alldeles väldigt när
            det gäller hälso- och sjukvård och äldreomsorg. Nu står man där
            med stora problem när man måste dra tillbaka de insatser som man
            tidigare har så att säga bjudit på.
          </note>
          <note>
            Vi gjorde så med pensioneringen, med ATP-systemet. Det var ett
            system som vi inte hade råd att underhålla. Sedan bytte vi pensionssystem
            till det vi har i dag. Det är inte lika förmånligt som det tidigare,
            men det här klarar vi att finansiera.
          </note>
          <note>
            Nu har mina åtta minuter gått. Ingen har tagit upp läkemedelsfrågan,
            så då gör inte jag det heller.
          </note>
          <note type="speaker">
            Anf. 198 EVA OLOFSSON (V) replik:
          </note>
          <note>
            Herr talman! Jag skulle vilja ställa några frågor till Barbro
            Westerholm om den här åtstramningens pris. Det som är väldigt
            tydligt är att anhörigstödet har ökat, fortsatt att öka och håller
            på att öka fortfarande. Det står naturligtvis för något. Det står
            naturligtvis för att de offentliga insatserna inte räcker till,
            att hemtjänsten inte räcker till och att vi har färre äldreboendeplatser.
            Det beror kanske också på vilken bedömning vi gör av vilka omsorger
            och insatser äldre med omfattande omsorgsbehov behöver när de
            bor hemma och att vi inte har stärkt upp hemtjänsten på det sätt
            som skulle behövas när fler äldre människor ska bo hemma. Du var
            också inne på samarbetsfrågorna, som naturligtvis är viktiga men
            som kanske inte löser allt.
          </note>
          <note>
            Om man tittar närmare på detta ser man att anhörighjälpen ökade
            från 48 procent till 63. Det man lyfter fram som skiljer sig från
            tidigare utveckling är att den har ökat. Förut var det väldigt
            många äldre som inte hade så hög utbildning och som hade låg inkomst
            som hade hjälp av sina barn, ofta döttrar som också hade låg utbildning
            och mindre anknytning till arbetsmarknaden. Men nu ökar hjälpen
            också från barn som jobbar och jobbar heltid. Det påverkar naturligtvis
            på många sätt.
          </note>
          <note>
            Många anhöriga vill hjälpa till, men de kanske vill hjälpa till
            med det känslomässiga, det sociala, inte ta över sådant som inte
            fungerar i hemtjänsten. Man pekar på att det finns människor som
            väljer att gå ned på deltid och att inte jobba, men det finns
            också kvinnor som känner att de måste ha flexibla arbetstider,
            de kan inte satsa på jobbet och de kommer efter sina arbetskamrater.
            Det här är både en fråga om en bra äldreomsorg för de äldre och
            en jämställdhetsfråga för dem som får rycka in när äldreomsorgen
            inte räcker till.
          </note>
          <note type="speaker">
            Anf. 199 BARBRO WESTERHOLM (FP) replik:
          </note>
          <note>
            Herr talman! Jag har bara hört på radio i dag om den här forskningsrapporten.
            Den ska jag läsa noggrant därför att det är viktigt att se vad
            som ligger bakom de här siffrorna. Är det biståndsbedömningen
            som har dragits åt på något sätt, eller vilket annat skäl är det?
            Jag förutsätter att det här är en rapport som Socialstyrelsen,
            kanske också i förlängningen den nya myndigheten, kommer att ta
            till sig och utöva sin tillsyn över det här området. Man har mer
            koncentrerat sig på de särskilda boendena tidigare, inte så mycket
            på just hemtjänsten, så det här tror jag är en mycket viktig rapport
            att gå vidare från och se vad som ligger bakom.
          </note>
          <note>
            Vi har väl i Folkpartiet varit särskilt oroade av vad som händer
            med invandrarkvinnor. När man ställer frågan till invandrare hur
            de ser på äldreomsorgen, om den är till fyllest, har jag flera
            gånger fått svaret: Vi tar hand om våra äldre själva. Och så har
            de tittat anklagande på oss svenskar som om vi lämnade våra äldre
            i sticket. Det gör vi naturligtvis inte på något sätt. Det här
            fordrar alltså fortsatt analys. Det kan också drabba relationen
            mellan anhörig och den äldre personen negativt.
          </note>
          <note type="speaker">
            Anf. 200 EVA OLOFSSON (V) replik:
          </note>
          <note>
            Herr talman! Det viktiga tycker jag är hur man ser på det här.
            Är det en utveckling vi ska acceptera, eller ska vi säga att det
            handlar om att vi måste satsa de resurser som behövs för att ha
            en fungerande, bra och offentligt finansierad äldreomsorg? Annars
            hamnar vi i ett läge där några får göra det här. De får jobba
            för mycket. De mår dåligt om de inte får tillräckligt stöd från
            den offentliga äldreomsorgen. De klarar kanske inte att jobba
            heltid. De klarar inte att sköta sitt jobb på rätt sätt.
          </note>
          <note>
            Vi har ju sett barnomsorgen som en samhällsstruktur som är till
            för barnen men som också är till för att föräldrarna, både män
            och kvinnor, ska kunna jobba. Äldreomsorgen borde vara en lika
            viktig samhällsstruktur för att se till att kvinnor som ofta kanske
            är i 50-årsåldern och uppåt också ska ha möjlighet att jobba och
            försörja sig. Annars får vi en struktur som fortsätter med att
            lågutbildade kvinnor, som ibland är lite längre ifrån arbetsmarknaden,
            jobbar deltid och annat, hjälper sina äldre föräldrar, får lägre
            pension, sitter där själva så småningom och behöver hjälp av sina
            döttrar.
          </note>
          <note>
            Vi kan också se att de som har högre inkomst och utbildning köper
            mer privat hjälp. Men det man köper är ju inte omsorg, utan det
            är praktisk städning och sådant i första hand. Där tror jag att
            utvecklingen ligger nu, att också från högutbildade kvinnor och
            en del män ökar anhörigstödet till föräldrarna.
          </note>
          <note>
            Just att faktiskt se äldreomsorgen som en viktig samhällsfråga
            är lika viktigt som barnomsorgen för att vi ska få ett samhälle
            där människor, både kvinnor och män, ska kunna jobba och där vi
            inte vältrar över ansvaret för de äldre på kvinnor, framför allt
            de kvinnor som har lägst inkomster och sämst möjligheter att få
            ett jobb.
          </note>
          <note type="speaker">
            Anf. 201 BARBRO WESTERHOLM (FP) replik:
          </note>
          <note>
            Herr talman! Det måste ju vara ömsesidig frivillighet när det
            gäller anhöriginsatser och att som äldre motta insatser från den
            yngre.
          </note>
          <note>
            Jag tror att de siffror som nu presenterades är viktiga för att
            vi ska se hur insatserna hänger ihop med tillgången till vård-
            och omsorgsboende eller särskilt boende. Vi kan ju konstatera
            att de stimulansmedel som har avsatts inte har gått åt. Jag upplever
            en tröghet hos kommunerna med att bygga. De kommer att landa i
            en krissituation omkring 2020 när andelen mycket gamla kommer
            att vara ganska stor. Den är på väg att växa.
          </note>
          <note>
            Då kommer vi in på kommunernas planering av byggande: prioritering
            av byggande av äldrebostäder, inte bara vård- och omsorgsboende
            utan trygghetsbostäder, och att säga ja till seniorboende, som
            är att betrakta som ordinärt boende. I alltför många kommuner
            har det visats i utredningar att det här inte är prioriterat.
            Jag har tagit upp den frågan med departementsledningen och att
            vi ganska snart ska ha överläggningar om hur man kan få fart på
            det här byggandet.
          </note>
          <note type="speaker">
            Anf. 202 ROLAND UTBULT (KD):
          </note>
          <note>
            Herr talman! Det har sagts väldigt många kloka ord här i kväll.
            Jag har tänkt att jag ska försöka att inte upprepa sådant som
            redan har sagts. Vi får se om jag lyckas med det.
          </note>
          <note>
            Mitt inlägg handlar om två områden. Det är personlig assistans
            och hemlöshet. Jag börjar med den personliga assistansen.
          </note>
          <note>
            Jag har blivit kung över livet, sade en person som erhållit personlig
            assistans.
          </note>
          <note>
            Jag har träffat många som berättar hur viktig den här reformen
            är och vilken enorm betydelse den har haft när det gäller att
            få leva ett fullvärdigt liv. Jag har blivit kung över livet. Det
            är ett bra uttryck för vad den här reformen har betytt och betyder
            för väldigt många människor.
          </note>
          <note>
            En av förutsättningarna för rätt till personlig assistans enligt
            LSS är att en person behöver hjälp för att klara sina grundläggande
            behov.
          </note>
          <note>
            Det görs ju en första grundlig utredning om vilka behov personen
            har. Jag menar att den första utredningen måste vara oerhört väl
            genomförd. Den ska ligga till grund för fortsatta omprövningar.
            När omprövningen görs ska det vara en fråga om vad som har blivit
            bättre eller sämre under tiden. Man ska inte börja om från början
            vid en tvåårsomprövning. Den första bedömningen är viktig.
          </note>
          <note>
            Regeringen har lämnat ett uppdrag till Inspektionen för socialförsäkringen
            som handlar om att ta fram ett säkrare underlag för att bedöma
            hur tillämpningen av reglerna om grundläggande behov i assistansersättningen
            har utvecklats över tid och vad utvecklingen beror på. Det är
            bland annat mot bakgrund av domen i Regeringsrätten 2009 som flera
            har relaterat till här i dag som handlade om grundläggande behov.
          </note>
          <note>
            Herr talman! Det finns en oro som gäller oanmälda hembesök hos
            den assistansberättigade. Men förslaget handlar inte om att införa
            oanmälda hembesök till alla som har assistans. Förslaget innebär
            egentligen ett slags förtydligande att om man vid upprepade tillfällen
            och utan giltig förklaring nekar myndigheten ett sammanträffande
            är det aktuellt med ett oanmält hembesök. Om det förekommer oegentligheter
            kan ersättningen sättas ned eller dras in.
          </note>
          <note>
            En annan oro gäller Försäkringskassans bedömningar. Därför är
            jag glad att regeringen har lämnat uppdraget till Inspektionen
            för socialförsäkringen att också ta fram en fullständig bild av
            beslutsfattandet vad avser både initiala beslut och omprövningar
            av beslut.
          </note>
          <note>
            Så gäller det fusket. Den som gör rätt behöver inte känna oro
            eller hur? Jag tror att oron ibland kommer av att man vet att
            det förekommer fusk därute och att det kan göra allmänheten mindre
            positiv till reformen. Den bakomliggande utredningen konstaterade
            att en av de vanligaste situationerna där medvetet fusk med assistansersättning
            förekommer är när vuxna assistansberättigade har sina närstående
            som assistenter. Det är oerhört tråkigt att höra eftersom närstående
            gör heroiska insatser varje dag. Jag har träffat många av dem.
            För dem jag har träffat har det fungerat bra.
          </note>
          <note>
            Om jag har förstått det hela rätt är assistansanordnarna positiva
            till att man ställer höga krav för att få bedriva verksamhet.
          </note>
          <note>
            Låt oss värna assistansreformen, där målet är att den enskilde
            får möjlighet att leva som andra, ha samma levnadsvillkor och
            vara fullt delaktig i samhällslivet.
          </note>
          <note>
            Jag fick ett inlägg i dag på facebook av Anna Eklund Tarantino.
            Jag har fått lov att återge hennes inlägg det är bra. Anna Eklund
            Tarantino skriver på facebook att hon kan berätta att efter ett
            minutiöst granskande av Försäkringskassan fick hennes son personlig
            assistans. Han kan nu ha ett värdigt och tryggt liv med självbestämmande.
            Alternativet hade troligtvis varit att hållas neddrogad, stundtals
            fastspänd och befinna sig i ett för honom obegripligt kaos. Nu
            bor han i egen lägenhet, går på gymnasiet, har fritidsaktiviteter
            och berikar många andra människors liv.
          </note>
          <note>
            Herr talman! Jag vill också säga något om hur vi ser på hemlösheten
            inom Kristdemokraterna.
          </note>
          <note>
            Jag arbetade tio år i Göteborg bland de hemlösa. Det handlade
            om akut hemlösa människor, de som Moder Teresa kallar de fattigaste
            bland de fattiga. De har förlorat allt bostad, kontakter med anhöriga
            och respekt från andra människor. Jag lärde mig i det arbetet
            att se människan först, inte missbruket.
          </note>
          <note>
            När Socialstyrelsen räknade de hemlösa var de 2005 drygt 17 000
            personer. Nu har de stigit till ca 34 000 personer. Orsaken till
            ökningen är bland annat breddningen av begreppet hemlös.
          </note>
          <note>
            Vi har ju fyra olika definitioner på hemlöshet. Eftersom jag
            arbetade med personer i den första definitionen, det vill säga
            akut hemlösa, ska jag uppehålla mig lite grann vid dem. Samtidigt
            vet vi att hemlöshet det hör vi i ordet i hög grad handlar om
            bostadsfrågan. Det råder stor brist på bostäder i många kommuner.
          </note>
          <note>
            Bostad först är en modell som hittills har prövats på ett fåtal
            platser i landet. Allt fler kommuner visar intresse för att införa
            den formen. Det handlar för en hemlös om att få en bostad, precis
            som det låter, ett kontrakt och alltså en nyckel till en egen
            lägenhet. Det kan vara så att kontraktet börjar i samarbete med
            socialtjänsten men sedan övergår helt och hållet till ett avtal
            mellan hyresvärden och hyresgästen.
          </note>
          <note>
            Där bostad först har prövats, till exempel i New York och Hannover,
            har det slagit mycket väl ut. Det gäller även på de platser där
            det har prövats i Sverige. Men för att det ska fungera krävs ordentliga
            sociala insatser i form av stöd till den boende. Det handlar om
            att på nytt bli en del av det normala livet. Det är en svår omställning
            för många, men vi ser att det händer.
          </note>
          <note>
            Vi har alla under årens lopp sett hemlösa på våra gator. Det
            är inget nytt. Men jag är mycket glad att regeringen tillsatt
            en hemlöshetssamordnare med uppgiften att ge kommunerna stöd i
            deras arbete med långsiktiga och hållbara strukturer och fungerande
            rutiner i arbetet mot hemlöshet och utestängning från bostadsmarknaden.
            Här behövs samverkan mellan länsstyrelserna, Sveriges Kommuner
            och Landsting, Socialstyrelsen, Boverket, Kriminalvården, Kronofogdemyndigheten
            och inte minst frivilligorganisationerna, som bidrar i högsta
            grad till att ge dessa personer stöd.
          </note>
          <note>
            Herr talman! Det finns ett starkt samband mellan vräkning och
            hemlöshet. Att barn vräks är fullständigt oacceptabelt. Socialtjänsten
            har ett stort ansvar att agera snabbt och samverka med andra så
            att man, om det behövs, kan flytta familjen till ett annat ordnat
            boende. Men nu är det också viktigt att socialtjänsten informeras
            om att vräkning är på gång. Dessutom måste fler myndigheter samverka,
            till exempel Kronofogdemyndigheten och även fastighetsägaren,
            så att barn inte vräks. Som kristdemokrat anser jag att vräkning
            är oacceptabelt och inte värdigt vårt land.
          </note>
          <note>
            Därmed vill jag yrka bifall till propositionen och önska mina
            kolleger i socialutskottet god jul och ett gott nytt år.
          </note>
          <note type="speaker">
            Anf. 203 AGNETA LUTTROPP (MP) replik:
          </note>
          <note>
            Herr talman! Jag kommer att hålla med dig, Roland Utbult.
          </note>
          <note type="speaker">
            (ROLAND UTBULT (KD):
          </note>
          <u who="unknown" xml:id="i-508d91c3f6d2dcc6-1">
            <seg>
              Vad bra!)
            </seg>
          </u>
          <note>
            Den första bedömningen är absolut den som är avgörande. Det är
            den som utgör grunden för om det går att fuska. Därför är det
            synd att man inte från början haft med handikapporganisationerna,
            som säkert hade lagt fram förslag på mer precisa instrument för
            att komma åt överutnyttjandet av assistansen. Där håller jag med,
            och det är synd att man inte har tagit vara på den kunskap som
            finns hos handikappföreningarna.
          </note>
          <note>
            Jag återkommer till det du pratade om i början, Roland, nämligen
            grundläggande behov. Det handlar ju om den dom vi alla talar om.
            Jag är övertygad om att det inte behövs en lagförändring med lagrådsremiss
            och hela den apparaten, men det behövs ett förtydligande av 9
            §. Många gånger handlar den paragrafen om att använda sitt sunda
            förnuft. Margareta B Kjellin tog upp frågan om att äta och klara
            hela processen.
          </note>
          <note>
            Hur ser du, Roland, på frågan om att förtydliga vad som är grundläggande
            behov så att vi går tillbaka till hur det var före den praxis
            som inrättades?
          </note>
          <note type="speaker">
            Anf. 204 ROLAND UTBULT (KD) replik:
          </note>
          <note>
            Herr talman! Jag håller med Margareta B Kjellin och Agneta Luttropp
            om att domen kan ifrågasättas när det gäller att kunna förbereda
            mat och efterarbetet. Många av oss tycker att den är tveksam.
          </note>
          <note>
            Vad jag ser framöver är resultatet av det uppdrag som Inspektionen
            för socialförsäkringen, ISF, har fått att titta på det här. Det
            handlar om att ta fram ett säkrare underlag för att bedöma hur
            tillämpningen av reglerna om grundläggande behov i assistansersättningen
            har utvecklats över tid och vad utvecklingen beror på. Man kommer
            att titta på det. Utifrån det tror och hoppas jag att man kommer
            fram till bättre, tydligare och kanske, om vi utgår från det vi
            sade om maten, något generösare regler.
          </note>
          <note type="speaker">
            Anf. 205 AGNETA LUTTROPP (MP) replik:
          </note>
          <note>
            Herr talman! Ja, det hoppas verkligen jag också.
          </note>
          <note>
            Från början var det bestämt att det här över huvud taget inte
            skulle redovisas förrän 2014. Det var vi i oppositionen som fick
            till ett delbetänkande nu i december 2012. För Alliansen var det
            helt okej att vänta ytterligare två år. Nu är risken, eftersom
            man inte kommer att få så mycket svar i januari, att det slutgiltiga
            beslutet kommer 2014.
          </note>
          <note>
            Därför ställer jag samma fråga till dig, Roland, som jag har
            ställt till dina allianskamrater, om du är beredd att agera före
            2014. Då menar jag framför allt att göra ett förtydligande av
            9 §.
          </note>
          <note type="speaker">
            Anf. 206 ROLAND UTBULT (KD) replik:
          </note>
          <note>
            Herr talman! Vi brukar ofta säga att tiden går ganska fort. Vi
            inväntar delrapporten, och jag är beredd att vänta till 2014.
            Jag tror att det måste få ta sin tid. När vi nu pratar om det
            här visar det sig att det är viktigt att det blir helt korrekt.
            Jag tycker att man ska se till de personer som kommer i åtnjutande
            av den personliga assistansen, och det är så viktigt att det fungerar
            gentemot dem. Då är vi tillbaka till det här att kunna förbereda
            sin mat, ta sin mat och efteråt avsluta det hela.
          </note>
          <note>
            Det här är väldigt viktiga frågor. Det stora frågetecken som
            vi har haft kring 9 a § ska rätas ut, och det kanske behöver ta
            den tiden. Vi har delrapporten, och sedan ser jag fram emot att
            vi får ett riktigt bra avslut på det här.
          </note>
          <note type="speaker">
            Anf. 207 GUNNAR SANDBERG (S):
          </note>
          <note>
            Herr talman! Det råder enighet i utskottet kring den viktiga
            frågan om Rett Centers långsiktiga finansiering. Emellertid återstår
            frågan om en nödvändig anpassning av nivån på statens bidrag till
            Rett Center att lösa en nödvändig konsekvens av långsiktigheten.
          </note>
          <note>
            Rett Center är en viktig verksamhet som ligger på Frösön i Jämtland
            och har sedan 2003 fått ett statsbidrag på 7 miljoner kronor.
            Bidraget skulle täcka kostnader för forskning och utveckling samt
            kunskap och information. Kostnaderna för den kliniska verksamheten
            skulle täckas av patientavgifter, eftersom staten inte betalar
            för sjukvård utan detta åligger sjukvårdshuvudmännen.
          </note>
          <note>
            Rent ekonomiskt innebär detta att när Rett Center ska öka antalet
            patienter krävs ytterligare resurser för att täcka kostnaderna
            för forskning med mera eftersom patientavgifterna endast motsvarar
            kostnaderna för själva vården, i enlighet med riksdagsbeslutet
            2002.
          </note>
          <note>
            Sedan 2003 har kostnaderna ökat, och framför allt gäller det
            lönekostnaderna. Kostnadsökningen är närmare 300 000 kronor per
            år.
          </note>
          <note>
            Inflödet av remisser var 2003 på en sådan nivå att det räckte
            med ett team för de så kallade tvärprofessionella undersökningarna
            och motsvarande nivå för hjärnstamsundersökningarna. Sedan dess,
            och framför allt under de senaste fem åren, har inflödet av patienter
            ökat kraftigt, vilket innebär att Rett Center har så många patienter
            att de behöver öka kapaciteten för att möta behovet. För hjärnstamsundersökningarna
            har Rett Center en väntetid på cirka tolv månader, trots att de
            inom befintliga ramar kunnat mer än fördubbla kapaciteten jämfört
            med 2003.
          </note>
          <note>
            En ökning av kapaciteten innebär att Rett Center behöver fördubbla
            antalet läkare och terapeuter eftersom de måste använda antingen
            ett eller två team. En ökning av antalet patienter innebär ökade
            intäkter via patientavgifter men ingen finansiering av forskning
            med mera för den tillkommande personalen.
          </note>
          <note>
            Herr talman! Om Rett Center inte erhåller ett bidrag som gör
            det möjligt att anpassa kapaciteten blir effekten att denna patientgrupp
            inte får den vård som de har rätt till. Rett Center kommer att
            få ännu längre väntetider, och risken finns att patienterna får
            vänta alltför länge på vård och behandling. Rett Center kan också
            hamna i den situationen att de tvingas avvisa patienter, vilket
            vore djupt olyckligt för alla parter. Det är vanligt att patienterna
            efter vistelse på Rett Center får rekommendationer att förändra
            sin medicinering så att de inte blir så neddrogade som ibland
            kan vara fallet. Detta ger förbättrad funktionsförmåga och ökad
            livskvalitet för dessa patienter.
          </note>
          <note>
            Långa väntetider medför också förhöjda risker. Om till exempel
            patienternas andningsstörningar inte åtgärdas fortsätter obalanserna
            i kroppen med långsiktiga skador som följd. Brukarföreningen för
            Rett Syndrom, RSIS, är mycket förvånade och bestörta över att
            Rett Centers framtid kan vara hotad som en följd av att de ytterligare
            ekonomiska medel som behövs för att kunna bedriva verksamheten
            kanske inte tillskjuts i regeringens kommande budget.
          </note>
          <note>
            Staten har ett särskilt ansvar för Rett Center, och vi föreslog
            därför i vårt budgetalternativ att statsbidraget till Rett Center
            räknas upp till 10 miljoner för 2013 inom befintligt totalanslag
            1:6 Bidrag till folkhälsa och sjukvård. Detta förslag röstades
            ned i samband med beslut om statsbudgetramarna. Beslutet om vilken
            nivå Rett Center ska få ligger i händerna på regeringen, och de
            kan välja att höja anslaget eller att inte göra det.
          </note>
          <note>
            Jag utgår ifrån att frågan om en anpassning av nivån för bidraget
            till Rett Center snarast kommer att lösas av regeringen så att
            verksamheten vid Rett Center har en möjlighet att finnas kvar.
          </note>
          <note>
            I detta anförande instämde Lennart Axelsson, Catharina Bråkenhielm,
            Christer Engelhardt, Christin Hagberg, Lena Hallengren och Meeri
            Wasberg (alla S), Agneta Luttropp (MP) samt Eva Olofsson (V).
          </note>
          <note>
            Överläggningen var härmed avslutad.
          </note>
          <note>
            12 § Inspektionen för vård och omsorg en ny tillsynsmyndighet
            för hälso- och sjukvård och socialtjänst
          </note>
          <note>
            Föredrogs
          </note>
          <note type="speaker">
            Anf. 208 MEERI WASBERG (S):
          </note>
          <note>
            Herr talman! Vi är positiva till förslaget att skapa en särskild
            myndighet för tillsyn av hälso- och sjukvård och socialtjänst.
          </note>
          <note>
            Tillsynsverksamheten är en helt avgörande kvalitetsfaktor för
            hälso- och sjukvården och socialtjänsten. Tillsynen av hälso-
            och sjukvård, socialtjänst och LSS-verksamhet berör i många fall
            människor som av olika skäl är särskilt utsatta men också deras
            anhöriga. Det är därför viktigt att tillsynen fungerar på ett
            effektivt och rättssäkert sätt.
          </note>
          <note>
            Tillsynsverksamheten är ett viktigt inslag i patientsäkerhetsarbetet
            och i kvalitetsarbetet. De senaste åren har det trots goda intentioner
            varit väldigt stora problem med tillsyn och klagomålshantering.
            Ansvaret för detta vilar på regeringen. Huvudskälet är den ogenomtänkta
            förändringen av patientsäkerhetsarbetet 2010.
          </note>
          <note>
            Den nya patientsäkerhetslagen 2010 hade många fördelar. Bland
            annat var den nya lagen ett steg i riktning mot att titta på system
            och styrning snarare än att bara fokusera på enskilda mänskliga
            misstag. Det var och är positivt.
          </note>
          <note>
            Tyvärr skedde införandet av den nya lagen på ett alltför snabbt
            och ogenomtänkt sätt. Regeringen hade för bråttom, hade en alltför
            optimistisk tidsplanering, bland annat till följd av att man väldigt
            gärna ville ha beslut före valet.
          </note>
          <note>
            En av de stora förändringarna var att Socialstyrelsen tog över
            merparten av Hälso- och sjukvårdens ansvarsnämnds uppgifter. Socialstyrelsen
            kan inte sägas ha fått tillräckliga personella resurser och inte
            heller förberedelsetid för att sköta den viktiga klagomålshanteringen.
            Detta gjorde att tusentals ärenden försenades kraftigt. Socialstyrelsen
            fick helt omöjliga arbetsförutsättningar, vilket har varit förödande
            och också till stor skada för många enskilda.
          </note>
          <note>
            Samhället måste kunna erbjuda tydliga kommunikationsvägar för
            patienter som har blivit felbehandlade eller skadade av vården.
            Dessa patienter måste kunna känna tryggheten i att veta att deras
            fall verkligen prövas. Det handlar om förtroende för hela sjukvårdssystemet.
          </note>
          <note>
            Dagens beslut innebär att tillsynsverksamheten bryts ur Socialstyrelsen.
            Även enskildas klagomål ska hanteras i den nya myndigheten. Vi
            tror att det är till fördel med en egen myndighet.
          </note>
          <note>
            Socialstyrelsen är i dag en jättemyndighet och tvingas agera
            i flera olika roller samtidigt. Man både utfärdar regler och granskar.
            Socialstyrelsen har verkligen försökt men har haft undermåliga
            resurser. De har haft undermåliga förutsättningar att klara uppdraget.
          </note>
          <note>
            Enligt en uppgift i Dagens Medicin var över 5 000 klagomålsärenden
            ouppklarade när Socialstyrelsen lämnade sin rapport för oktober
            månad till Socialdepartementet. När myndigheten tog över ansvaret
            att utreda klagomål från Hälso- och sjukvårdsnämnden var motsvarande
            siffra 2 300. Vi har inte tillräckliga resurser att ta hand om
            allt; det är den enkla förklaringen, säger Socialstyrelsens enhetschef
            i en kommentar.
          </note>
          <note>
            Situationen är med andra ord mycket allvarlig. Dagens beslut
            är riktigt, men det räcker inte för att reda upp situationen.
            Arbetet med att bilda den nya myndigheten måste följas mycket
            noga så att det denna gång blir rätt.
          </note>
          <note>
            Samtidigt måste arbetet med att få en ändamålsenlig myndighetsstruktur
            på Socialdepartementets område fortgå. Statens vård- och omsorgsutredning
            föreslog i sitt slutbetänkande Gör det enklare! att antalet myndigheter
            minskas genom sammanslagningar.
          </note>
          <note>
            Vi är positiva till detta och delar utredningens bedömning att
            statens arbete på området är alltför splittrat. Vi anser att utredningens
            förslag ger en långsiktigt hållbar statlig grundstruktur som kan
            vidareutvecklas successivt. Regeringen har valt att i ett första
            steg gå fram med förslag om en tillsynsmyndighet. Det kan vara
            positivt mot bakgrund av det som jag har beskrivit här. Men jag
            vill ändå verkligen understryka vikten av att processen i sin
            helhet inte avstannar. Utredningens förslag och remissinstansernas
            synpunkter behöver såklart analyseras, och regeringen bör lägga
            fram ett samlat förslag om myndighetsstruktur på Socialdepartementets
            område.
          </note>
          <note>
            Herr talman! Jag vill avsluta med att yrka bifall till reservationen.
          </note>
          <note type="speaker">
            Anf. 209 ANDERS W JONSSON (C):
          </note>
          <note>
            Herr talman! Det är en mycket viktig proposition på socialutskottets
            område som vi i dag har att behandla. Jag yrkar bifall till utskottets
            förslag i betänkandet i dess helhet och därmed också avslag på
            reservationen.
          </note>
          <note>
            Alliansens politik på hela området står på två ben, kan man säga.
            Det ena benet är väl beskrivet tidigare under den debatt vi har
            haft, där individen, den som behöver hjälpen, ges betydligt större
            makt och där vi också får ett större inslag av entreprenörskap
            inom hela området.
          </note>
          <note>
            Det andra benet är minst lika viktigt. Det handlar om en ordentlig
            uppföljning där de öppna jämförelserna kanske är det viktigaste.
            Det handlar dessutom om en skärpt tillsyn. Det steg vi tar i dag
            är det andra steget i en process som började vid maktövertagandet
            2006. Vi hade då en situation i landet där vi i hälso- och sjukvården
            hade en ganska väl fungerande tillsyn inom Socialstyrelsens ram.
            Men på det sociala området hade vi en tillsyn som var utlokaliserad
            på de olika länsstyrelserna.
          </note>
          <note>
            Det första och viktiga steg vi tog var att lyfta tillsynen över
            socialtjänstens område från länsstyrelserna och lägga in den på
            Socialstyrelsen tillsammans med övrig tillsynsverksamhet. Jag
            vill definitivt inte instämma i beskrivningen att det skulle ha
            varit ett misstag.
          </note>
          <note>
            Jag vill bara lyfta fram ett exempel som var möjligt i den nya
            organisationen. Det var det som uppdagades i Piteå att man på
            ett demensboende låste in de dementa, som sedan inte hade någon
            möjlighet att få kontakt med personal. I den nya organisationen
            var det inget problem för Socialstyrelsen att organisera vad som
            kom att beskrivas som en nattlig räd då man besökte 100 demensboenden
            runt om i landet och kunde konstatera att det på 60 procent av
            dem var precis som i Piteå. Det var möjligt i den nya organisationen.
            Det var inte möjligt i den gamla, när tillsynen låg på länsstyrelserna.
          </note>
          <note>
            I dag ska vi debattera och diskutera det andra, ytterligare,
            steget som också det är oerhört viktigt. Det handlar om att man
            lyfter ut tillsynen ur Socialstyrelsen och lägger den i en särskild
            myndighet. Det är viktigt av ett principiellt skäl: Det är inte
            lyckat att ha en och samma myndighet som både står för normering
            och för tillsyn. Det vi gör i dag eller i morgon i samband med
            beslutet är att vi skiljer på dessa uppgifter. Därmed möjliggör
            vi en betydligt effektivare och tuffare tillsyn. Det är en oerhört
            viktig del i Alliansens reformpolitik på området.
          </note>
          <note>
            Precis som talaren före mig nämnde finns det ytterligare förslag
            på hur man ska gå vidare i att reformera myndighetsstrukturen
            inom det sociala området. En mycket bra utredning har tagits fram,
            och den bereds vidare inom Socialdepartementet. Det kommer helt
            säkert att komma ytterligare steg i detta. En sak som exempelvis
            tidigare har diskuterats är sammanläggning av Folkhälsoinstitutet
            och Smittskyddsinstitutet. Ytterligare andra förslag är säkert
            att vänta.
          </note>
          <note>
            Sammanfattningsvis yrkar jag bifall till utskottets förslag i
            betänkandet och avslag på reservationen. Samtidigt, herr talman,
            vill jag använda tillfället åt att också önska god jul och gott
            nytt år till utskottets ledamöter och ersättare.
          </note>
          <note type="speaker">
            Anf. 210 MEERI WASBERG (S) replik:
          </note>
          <note>
            Herr talman! Det blir inte julledighet riktigt ännu, eftersom
            jag begärde replik. Som jag sade i mitt anförande finns det många
            positiva saker med att bryta ut tillsynen och göra det hela tydligare.
            Men ett av de stora problemen med den förändring som du beskrev
            var frågan om tiden och resurserna. Det jag kan känna en viss
            oro för är att man inte heller denna gång ser till att det finns
            tillräckligt med tid och framför allt tillräckligt med resurser.
            De siffror som jag redogjorde för om de 5 000 respektive de 2
            300 tycker jag visar någonting om den ärendemängd, den tyngd och
            den omfattning på uppdraget som den nya myndigheten kommer att
            få.
          </note>
          <note>
            Jag skulle vilja att du utvecklar dina tankar lite grann omkring
            att detta bara är guld och gröna skogar, om jag får uttrycka mig
            på det sättet.
          </note>
          <note type="speaker">
            Anf. 211 ANDERS W JONSSON (C) replik:
          </note>
          <note>
            Herr talman! Det är aldrig guld och gröna skogar när man ska
            göra en stor förändring i en befintlig organisation. Det som skedde
            under den förra mandatperioden var egentligen två olika förändringar.
            Den första var när vi tog tillsynen från länsstyrelserna och lade
            in det i Socialstyrelsen. Denna mycket stora förändring var huvudsakligen
            framgångsrik.
          </note>
          <note>
            Den andra stora förändringen kom i och med den nya patientsäkerhetslagen.
            Där är det helt klart så att vi fick stora problem på Socialstyrelsen
            i och med att man inte kunde hantera ärendemängden. Detta ledde
            till att Socialdepartementet hade mycket tät kontakt med Socialstyrelsen.
            Resurser tillfördes för att man skulle kunna hantera detta.
          </note>
          <note>
            När vi nu tar det ytterligare steget i att särskilja tillsynen
            från den övriga verksamheten på Socialstyrelsen är det flera saker
            som gör att jag är övertygad om att situationen kommer att bli
            bättre. Det handlar inte minst om de informella kontakter som
            vi har möjlighet att ha med den nya blivande generaldirektören
            för myndigheten, då vi kan höra om hennes sätt att fundera på
            hur man ska strukturera arbetet. Det handlar också om att vi från
            politisk nivå kan vara helt säkra på att tillsynen verkligen får
            de resurser som tillsynen ska ha. I den gamla situationen, när
            vi hade tillsynen som en del av Socialstyrelsen, hade vi från
            regeringens sida möjlighet att tillskjuta resurser till Socialstyrelsen
            men inte att specialdestinera just till tillsyn. Nu, i den nya
            organisationen, är det möjligt att faktiskt specialdestinera resurser
            och ge dem direkt till den nya tillsynsmyndigheten för att man
            där ska kunna arbeta.
          </note>
          <note>
            Hanteringen av denna stora ärendemängd kräver inte bara mer pengar
            och en egen myndighet, utan det krävs också att man hittar ett
            nytt sätt att arbeta i den nya myndigheten. Det gamla sättet att
            arbeta där man har behandlat i princip alla ärenden på ett likartat
            sätt oavsett om de har varit av enkel beskaffenhet eller inte
            har varit alldeles för resurskrävande.
          </note>
          <note type="speaker">
            Anf. 212 MEERI WASBERG (S) replik:
          </note>
          <note>
            Herr talman! Jag börjar i den ände där du slutade, Anders. Det
            är alldeles riktigt att resurser inte bara är en fråga om pengar.
            Det var därför jag använde uttrycket tid och resurser. Resurser
            kan mycket väl handla om arbetssätt också.
          </note>
          <note>
            Sedan gör jag en reflexion över det du sade. Du säger att man
            kan ge mer pengar eller resurser till Socialstyrelsen, men man
            kan inte styra det uppdrag som den har. Jag har en liten känsla
            av att du glömmer bort regleringsbreven. Regleringsbreven till
            myndigheterna är oerhört viktiga, ett av de viktigaste styrinstrumenten
            naturligtvis över vilka saker som en myndighet förväntas göra.
            Det är en styrmetod som du verkar bortse ifrån.
          </note>
          <note>
            Jag funderade på kvalitetsaspekterna och förtroendet från den
            enskilda. En oerhört viktig sak när man lyfter ut den här delen
            från Socialstyrelsen är att myndigheten får både tid och resurser
            att verkligen genomföra den tillsyn som behöver göras. De enskilda
            som är intresserade av resultatet ska känna sig trygga med att
            kommuner, landsting, HVB-hem verkligen följer den nya myndighetens
            utslag.
          </note>
          <note type="speaker">
            Anf. 213 ANDERS W JONSSON (C) replik:
          </note>
          <note>
            Herr talman! Jag kan försäkra min meddebattör att regeringen
            har gjort allt som står i dess makt för att försöka avhjälpa situationen
            på Socialstyrelsen med den alldeles för stora ärendebalansen.
            Det har delvis självklart skett i form av regleringsbrev, men
            det har också skett i form av en mycket tät och intensiv informell
            myndighetsdialog, som man brukar kalla det när man har direktkontakt.
            Socialstyrelsen har med väldigt täta tidsintervall fått rapportera
            till Regeringskansliet hur man ligger till med ärendebalansen
            och vilka åtgärder man avser att vidta för att komma till rätta
            med den situation som varit. Det har varit helt oacceptabelt att
            ärenden har legat så lång tid på kö.
          </note>
          <note>
            Med en ny tillsynsmyndighet får vi nu den stora möjligheten att
            skapa nya rutiner för att handlägga den här typen av ärenden.
            Även om tillsyn kan låta som ett enda begrepp är det väldigt mycket
            av en diversebutik. Man har att hantera allt ifrån individens
            klagomål på det enskilda äldreboendet till att göra stora systematiska
            genomgångar, exempelvis av det som har varit aktuellt i dag, nämligen
            städningen på våra sjukhus.
          </note>
          <note>
            Jag har god förhoppning om att det här kommer att vara en viktig
            del i lösningen att få en effektivare tillsyn. Man ska ändå ha
            respekt för den här typen av stora organisationsförändringar.
            Det handlar om hundratals enskilda individer som ska byta arbetsplats
            från Socialstyrelsen till den nya tillsynsmyndigheten och få hela
            denna administration och viktiga samhällsfunktioner inom det här
            området att fungera. Jag har all respekt för det stora arbete
            som ligger framför den nya myndighetschefen och inte minst medarbetarna.
            Jag är full av tillförsikt att det kommer att bli bättre.
          </note>
          <note type="speaker">
            Anf. 214 ISABELLA JERNBECK (M):
          </note>
          <note>
            Herr talman! En av de svåraste uppgifterna för förtroendevalda
            och tjänstemän ute i kommunerna är att säkra kvaliteten i verksamheten
            i äldreomsorgen, hemtjänsten, särskilda boenden och LSS-boenden.
            Det är i kommunen som det dagliga arbetet utförs, och kontroll
            och uppföljning måste verkligen garanteras.
          </note>
          <note>
            Genom att många kommuner infört ett kundvalssystem ger man varje
            individ möjlighet att både välja en bra verksamhet och, kanske
            ännu viktigare, välja bort det som är mindre bra. Att utöva tillsyn,
            som man gör i kommunerna, kräver att man ställer krav och granskar
            all verksamhet oberoende av vem som driver den. Det görs lättare
            om man är oberoende, inte är både beställare och utförare, och
            har en oberoende ställning när man tittar på verksamheten och
            driften.
          </note>
          <note>
            Regeringen har tagit initiativ till en myndighetsförändring,
            en ny myndighet för tillsyn som ska överta de uppgifter som i
            dag ligger på Socialstyrelsen, en myndighet som har det övergripande
            ansvaret för tillsynen, också över det som kommunerna arbetar
            med.
          </note>
          <note>
            Budgeten för den här myndigheten består av medel som överförs
            från Socialstyrelsen, men myndigheten får även en förstärkning.
            Den här förstärkningen har dels en permanent del, dels en del
            som går till it-samordning, register, kontroll och så vidare.
          </note>
          <note>
            Varför gör man det här? Jo, därför att tillsynen inom hälso-
            och sjukvård och socialtjänst behöver stärkas. Avsikten är att
            skapa en fristående myndighet med en oberoende ställning. Det
            är viktigt för att säkerställa att medborgarna får en vård och
            omsorg som är säker och har en god kvalitet. Ansvaret ska tydliggöras
            och medborgarnas inflytande stärkas.
          </note>
          <note>
            Herr talman! Om jag får relatera till ett annat viktigt uppdrag
            som jag har i min hemkommun kan jag säga att där kan man tydligt
            se de brister som faktiskt finns i dag. Det ser man när man tittar
            på tillståndsgivningen. Det kan vara så att ett gruppboende till
            exempel inte har fått tillstånd när de ska börja driva sin verksamhet.
            Där ser man att det sackar efter. Det är precis det som Statskontoret
            har sagt. Det finns vissa brister när det gäller tillståndsgivning
            och tillsyn därför att man inte har skilt på dessa. Den som har
            tillsyn ska inte vara den som föreskriver.
          </note>
          <note>
            Jag yrkar bifall till utskottets förslag i betänkandet.
          </note>
          <note type="speaker">
            Anf. 215 AGNETA LUTTROPP (MP):
          </note>
          <note>
            Herr talman! Det här är ett förslag där hela utskottet är enigt.
            Därför har jag inte på något sätt tänkt förlänga debatten, utan
            jag har strukit nästan allt jag hade tänkt säga och säger bara
            ja till utskottets förslag.
          </note>
          <note>
            Miljöpartiet hade uttryckt en önskan om en särskild inspektion
            för äldrevården. Så blev det inte nu, men inspektion för vård
            och omsorg är ändå en bit på väg. Vi tycker nämligen att det är
            bra att det blir en egen myndighet. Vi nöjer oss med det så länge.
          </note>
          <note type="speaker">
            Anf. 216 BARBRO WESTERHOLM (FP):
          </note>
          <note>
            Herr talman! Ibland är det bra att titta i backspegeln för att
            kunna köra vägen framåt. Jag börjar år 1663, och nu blir ni jätteförskräckta.
            Då skapade läkare i Stockholm en myndighet som hette Collegium
            Medicorum. Skälet var att man tyckte att man behövde tillsyn över
            apotekarna så att deras läkemedel höll kvalitet och att apotekarna
            inte ägnade sig åt kvacksalveri.
          </note>
          <note>
            Sedan utvecklades det hela till ett sundhetskollegium och allt
            vad det hette, och tillsynen vidgades till andra yrkesgrupper.
            År 1968 slogs Medicinalstyrelsen, som det då hette, ihop med Socialstyrelsen.
            Socialstyrelsen var en myndighet av helt annan karaktär. Den kom
            till 1912. Man plockade ihop enheter i olika myndigheter inom
            fattigvård, det handlade om vanartiga barn och vad göra med dem
            och en rad andra sociala problem. Socialstyrelsens uppgift var
            att ta fram beslutsunderlag för politiska beslut.
          </note>
          <note>
            Ni kan tänka er att det här giftermålet mellan en uttalad kvalitetssäkrande
            myndighet med evidensbasering och tillsyn och en myndighet som
            skulle skapa underlag för politiska beslut inte har varit alldeles
            enkelt att leva med under årens lopp. Fortfarande finns det en
            hel del problem.
          </note>
          <note>
            Därför tycker jag och Folkpartiet att det är väldigt bra att
            man lyfter ut tillsynsansvaret i en egen myndighet där man kan
            skapa bättre förutsättningar för hälso- och sjukvården och socialtjänsten
            i alla dess delar att kroka arm och utöva tillsyn med gemensamma
            principer.
          </note>
          <note>
            Jag vet att den blivande generaldirektören är i full färd med
            att planera för hur bemanningen ska organiseras man tar ju över
            mycket personal från Socialstyrelsen. Med nya tillsynsrutiner
            hoppas jag att arbetet mycket kommer att bygga på egentillsyn
            i kommunerna, att kommunerna får verktyg för egentillsyn. Jag
            ser därför hoppfullt på förändringen. Sedan vet jag att andra
            förslag som finns i utredningen gör det enklare. De bereds vidare.
            Det syntes tydligt till exempel vid utlysningen av generaldirektörstjänsten
            för TLV. Där står det att det kan bli ett kortare förordnande
            eftersom man håller på med myndighetsöversynen.
          </note>
          <note>
            Jag yrkar bifall till propositionen och till utskottets förslag
            i betänkandet och avslag på reservationen.
          </note>
          <note type="speaker">
            Anf. 217 EVA OLOFSSON (V):
          </note>
          <note>
            Herr talman! Jag tänker hålla mig mycket kort. Vänsterpartiet
            står bakom utskottets förslag i betänkandet. Jag yrkar därför
            bifall till det. Det är viktigt med en inspektion som har tillräckliga
            resurser. Inspektionsarbetet är viktigt för kvalitetsarbetet,
            för att människor ska få den hjälp de behöver.
          </note>
          <note type="speaker">
            Anf. 218 ANDERS ANDERSSON (KD):
          </note>
          <note>
            Herr talman! Bästa vänner! Jag vill kort säga att från Kristdemokraternas
            sida tycker vi att det är ett bra förslag som regeringen lagt
            fram. En väl fungerande tillsyn för hälso- och sjukvården och
            socialtjänsten är oerhört viktig. Propositionen syftar till att
            stärka tillsynen och göra den ännu mer kraftfull. Därför vill
            jag säga att jag delar regeringens uppfattning att det bör finnas
            en tydlig gränslinje mellan å ena sidan den kunskapsutveckling,
            bidragsgivning och normering som finns och å andra sidan den tillsyn
            som man har ansvar för att följa upp. Därför är en renodlad tillsynsmyndighet
            att välkomna.
          </note>
          <note>
            Jag tror att framför allt boende, patienter och andra i sjukvård,
            äldreomsorg och annan omsorg gör en vinst i och med det förslag
            som nu föreligger. Med detta vill jag yrka bifall till utskottets
            förslag i betänkandet.
          </note>
          <note>
            Överläggningen var härmed avslutad.
          </note>
          <note>
            13 § Subsidiaritetsprövning av kommissionens förslag om fonden
            för europeiskt bistånd till dem som har det sämst ställt
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            14 § Integration och jämställdhet
          </note>
          <note>
            Föredrogs
          </note>
          <note type="speaker">
            Anf. 219 MARIA STENBERG (S):
          </note>
          <note>
            Herr talman! Jag börjar med att yrka bifall till reservation
            2.
          </note>
          <note>
            Det politiska målet för integrationspolitiken är lika rättigheter,
            skyldigheter och möjligheter för alla oavsett etnisk och kulturell
            bakgrund. Det går att läsa i regeringens budgetproposition för
            år 2013.
          </note>
          <note>
            De allra flesta av oss i samhället och i den här kammaren kan
            ställa oss bakom de orden lika rättigheter och lika möjligheter.
            Men vad innebär det egentligen i praktiken, vad händer med den
            målsättningen i människors vardag och lever Myndighetssverige
            verkligen upp till målen? Det är intressant att debattera, trots
            den sena timmen.
          </note>
          <note>
            Jobb och därmed egen försörjning är grunden till ett fritt och
            självständigt liv. Därför kommer även den här debatten, debatten
            om integrationen, att landa i frågeställningen om den borgerliga
            regeringens jobbpolitik har lyckats eller om den har misslyckats.
          </note>
          <note>
            I snart sju år har den borgerliga regeringen haft ansvaret för
            arbetsmarknadspolitiken, jämställdhetspolitiken och integrationspolitiken.
            Det är viktiga politikområden, som hamnar hos oss i arbetsmarknadsutskottet.
            Vad kan vi då alla se, och vilka resultat har regeringen att visa
            upp efter sju års regeringsinnehav?
          </note>
          <note>
            Ja, vi har en massarbetslöshet och en långtidsarbetslöshet som
            ökar hela tiden, och det har de gjort ända sedan den borgerliga
            regeringen tillträdde. En av konsekvenserna av massarbetslösheten
            är att antalet människor som hamnar i regeringens åtgärd fas 3
            är rekordhögt i dag. Utöver det har Sverige dessutom Europas högsta
            ungdomsarbetslöshet.
          </note>
          <note>
            Det går också att se att sysselsättningsgraden minskar och att
            människor nu efter två år börjar ramla ur etableringsreformen.
            Sverige har en arbetslöshetsförsäkring som inte längre är värd
            namnet, och antalet människor som tvingas till kommunernas försörjningsstöd
            ökar. Ovanpå det har vi en statlig myndighet som nästan har det
            lägsta förtroendet hos svenska folket, den myndighet som faktiskt
            ska hjälpa människor tillbaka i arbete. Det hjälps inte, men det
            måste sägas: Regeringens jobbpolitik har, helt krasst, havererat.
          </note>
          <note>
            Hur förklaras då allt detta? Vi har ett krisande Europa och vikande
            efterfrågan på varor som Sverige tillverkar och exporterar. Regeringens
            svar på det blir bland annat en sänkning av bolagsskatten och
            en sänkning av krogmomsen. Sug på den karamellen en sänkning av
            krogmomsen när marknaden för varor som Sverige exporterar viker.
            På vilket sätt anser regeringen att en sänkt krogmoms ska bidra
            till svensk exportkraft, det kan jag verkligen undra över.
          </note>
          <note>
            Herr talman! Människor har i alla tider flyttat över nationsgränser
            till jobb, till utbildning eller för kärlekens skull. I dag flyr
            många människor från krig, svält och förföljelser. I regeringens
            egen utredning Med rätt att delta går att läsa att år 2011 fick
            ca 13 000 människor uppehållstillstånd hos oss som flykting eller
            skyddsbehövande i övrigt medan 32 500 personer beviljades uppehållstillstånd
            som anhörig. Två av tre bland de övriga anhöriginvandrarna är
            kvinnor, och var tredje av dem är gift med en person som är född
            i Sverige.
          </note>
          <note>
            Så vad händer när du kommer som anhöriginvandrare till Sverige?
            Ja, om du är anhörig till en skyddsbehövande hamnar du i etableringsreformen,
            och då är det viktigt att komma ihåg att många av de anhöriga
            är kvinnor. Kommer du som övrig anhörig ska du kunna ta del av
            Arbetsförmedlingens vanliga åtgärder. Men här börjar utmaningarna
            och för vissa människor problemen.
          </note>
          <note>
            En av utmaningarna är att människorna som kommer till Sverige
            har väldigt olika utbildningsbakgrund. Men egentligen kan eller
            bör inte det vara ett sådant gigantiskt problem för oss i Sverige.
            Vi lever ju i ett kunskapssamhälle där utbildning är en del av
            vår vardag. Därför borde vi alla ha förutsättningar att klara
            det. Men även här haltar den borgerliga regeringens resultat anmärkningsvärt.
          </note>
          <note>
            Med alla de resurser som finns hos Arbetsförmedlingen är det
            väl egentligen bara att sätta i gång processen med att få människor
            i arbete. Så enkelt är det dock inte, och svårast har det visat
            sig vara för nyanlända kvinnor. Nyanlända kvinnor erbjuds mindre
            relevant stöd och dessutom i mindre omfattning jämfört med nyanlända
            män. Det duger inte för ett land som Sverige där jämställdhetsarbetet
            alltid har hävdats vara bra. Kvinnor diskrimineras uppenbarligen
            i etableringsreformen, eftersom män som har en etableringsplan
            tre gånger så ofta får gå en arbetsmarknadsutbildning, och instegsjobben
            går dubbelt så ofta till en man. Det är varken rätt eller jämställt.
            Här finns en hel del att jobba med, och så svårt kan det egentligen
            inte vara. Ibland måste man helt enkelt bestämma sig för att prioritera
            och ha en strategi för jämställdhetsarbetet.
          </note>
          <note>
            Herr talman! På många håll runt om i Sverige finns lysande exempel
            på hur det arbetas för att få nyanlända och anhöriginvandrare
            i jobb. Arbetsmarknadspolitiken ska leda till jobb. Integrationspolitiken
            ska leda till jobb. Men utbildningspolitiken leder faktiskt till
            jobb.
          </note>
          <note>
            Därför blir det obegripligt när den borgerliga regeringen först
            kraftigt skär bort utbildningsplatser inom vuxenutbildningen,
            sedan tas på sängen av utvecklingen och då försöker att få en
            återställare att bli en satsning. Om jag vore vänlig skulle jag
            säga att regeringen haft otur med sina prognoser.
          </note>
          <note>
            Sanningen är att regeringens otur drabbat alltför många människor
            som blivit utan en utbildningsplats och därmed missat sina chanser
            till ett jobb. Därför vill vi socialdemokrater investera 950 miljoner
            kronor 2013 i 17 000 nya platser inom yrkesvux och komvux. Utbildning
            leder till jobb.
          </note>
          <note>
            Herr talman! Språket är nyckeln till jobb, inflytande och gemenskap.
            Därför skriver vi i vår motion om behovet av att investera i sfi-lärarnas
            kompetensutveckling och att låta det som kallas korta vägen blomma
            ut. Det är en språkutbildning för invandrade akademiker. Vi anser
            också att man bör göra en översyn av hur studiemedelssystemet
            är utformat för människor som behöver grundskolebehörighet.
          </note>
          <note>
            När vi nu nästan alla verkar vara överens om att språket är viktigt,
            investera då i språket och möjliggör för kommunerna att ha flexibla
            intagningar på sfi. Satsa på och organisera valideringen av tidigare
            kunskaper så att människor inte behöver ställa sig i vänteläge
            på grund av att deras utbildning eller tidigare kunskap inte omsätts
            och de därför heller inte blir anställbara.
          </note>
          <note>
            Låt mig ge ett skräckexempel på vad jag menar när jag talar om
            validering. I min hemkommun Arjeplog har en optiker flyttat in,
            glad i hågen öppnat sin butik och väntar bara på att få sin optikerlicens
            validerad. Det har nu strax gått två år, och ingenting har hänt.
            Det är dags för krafttag när det gäller validering. Vi socialdemokrater
            föreslår ett nationellt valideringssystem.
          </note>
          <note>
            Herr talman! Åter till etableringsreformen, som snart fyller
            två år. Den ska innehålla en individuell plan med insatser för
            att underlätta och påskynda den nyanländes etablering. Har man
            en etableringsplan utgår en ersättning. Ersättningen är individuell,
            och det är jättebra.
          </note>
          <note>
            I etableringsreformen har regeringen gjort en avknoppning av
            de så kallade jobbcoacherna. Det kallas för lotssystemet. Med
            förra veckans debatt i färskt minne, herr talman, där det konstaterades
            att jobbcoacherna inte leder till jobb och dessutom kostar statskassan
            3 miljarder, går tankarna till lotssystemet som regeringen infört.
            När det gäller lotssystemet skickas även där ungefär hälften av
            pengarna tillbaka.
          </note>
          <note>
            Vad tänker regeringen göra ifall lotssystemet likt coachsystemet
            inte visar sig leda till jobb? Det logiska borde vara att alla
            insatser som inte visar sig leda till jobb omprövas och tas bort.
          </note>
          <note>
            Vi Socialdemokrater har i dagsläget ansett att det är bättre
            att ta 600 miljoner som finns för lotssystemet och 100 miljoner
            från sfi-bonusen och föra pengarna till insatser i Arbetsförmedlingens
            regi. De ska användas för insatser vars syfte är att leda till
            arbete och för att utveckla samverkan med kommunerna.
          </note>
          <note>
            Varför ska de användas till samverkan med kommunerna? Jo, därför
            att det finns många goda exempel på insatser som kommunerna gör
            för människor som har försörjningsstöd som visar sig effektiva.
            Kommunerna har faktiskt en hel del arbetsplatser som går att först
            öppna för praktik så att människor sedan kan gå vidare till en
            anställning.
          </note>
          <note>
            I en del kommuner finns något som heter språkstödjare som visat
            sig vara en framgångsrik strategi att satsa på. Framtiden visar
            att välfärdssektorn behöver nya medarbetare. Vi anser att det
            är en bra och nödvändig investering för framtiden med en stabil
            samverkan mellan kommunerna och Arbetsförmedlingen när det gäller
            nyanlända flyktingars inträde på arbetsmarknaden.
          </note>
          <note>
            Herr talman! Det är få människor som har fått jobb efter sina
            två år i etableringsreformen. Nu funderar jag på vad som ska hända.
            Jo, jag vet att integrationsminister Erik Ullenhag har hänvisat
            till att Arbetsförmedlingens ordinarie verksamhet då ska ta över,
            allt medan kommunerna oroas över att försörjningen ska hamna där.
          </note>
          <note>
            Blir det bättre och lättare för till exempel kvinnorna som redan
            i etableringsreformen inte fick ta del av samma utbud som männen?
            Jag tvivlar på det. Om inte kravet på att jämställdhetsperspektivet
            ska stärkas och noggrant bevakas är jag rädd att kvinnorna även
            i Arbetsförmedlingens vanliga åtgärdsprogram diskrimineras.
          </note>
          <note>
            Herr talman! Avslutningsvis i denna sena timme vill jag säga
            följande. Språk och arbete är grunden till ett aktivt deltagande
            i samhället. Därför behöver arbetsmarknadspolitiken omvärderas
            så att åtgärderna verkligen leder till arbete och inte till långtidsarbetslöshet
            och utanförskap. För att åstadkomma det är jag fullständigt övertygad
            om att Sverige behöver en ny regering.
          </note>
          <note type="speaker">
            Anf. 220 MEHMET KAPLAN (MP):
          </note>
          <note>
            Herr talman! Miljöpartiet vill skapa ett öppet, jämlikt och jämställt
            samhälle med lika rättigheter för alla. Vår gröna vision är ett
            demokratiskt hållbart samhälle där alla får och kan vara olika.
            Vår övertygelse är att det sker med hjälp av öppenhet mot omvärlden
            och ett öppet, inkluderande samhälle där alla har samma möjligheter
            till självförverkligande.
          </note>
          <note>
            Jag vill yrka bifall till vår gemensamma reservation med Socialdemokraterna,
            reservation nr 2. Den handlar om Diskrimineringsombudsmannen,
            DO.
          </note>
          <note>
            DO är en viktig aktör för att åstadkomma lika rättigheter och
            möjligheter för alla. Vi från Miljöpartiet de gröna menar att
            DO bör arbeta strategiskt i syfte att nå resultat inom hela sitt
            verksamhetsområde. För att åstadkomma detta krävs en stark främjandefunktion.
            Det är en funktion som i samband med sammanslagningen för några
            år sedan i princip blev obefintlig.
          </note>
          <note>
            Miljöpartiet anser att främjande av jämställdhets- och mångfaldsarbetet
            är av stor vikt för att förändra attityder och strukturer och
            för att förebygga diskriminering. Miljöpartiet vill därför ge
            DO ett förstärkt och förtydligat tillsynsansvar och återinrätta
            denna främjandefunktion.
          </note>
          <note>
            Vi vill återgå till den tidigare jämställdhetslagens krav att
            arbetsplatser måste upprätta lönekartläggningar varje år. Vi vill
            också att planer för jämställda löner och jämställdhetsarbete
            ska upprättas varje år på arbetsplatser med fler än tio arbetstagare.
            Det torde inte vara någon nyhet för ledamöterna i utskottet, men
            det tål att upprepas då arbetet på detta område har backat.
          </note>
          <note>
            DO:s ansvar för att granska arbetsgivarnas lönekartläggningar
            måste också stärkas. Vi från Miljöpartiet anser att när ärendebalansen
            hos DO nu har minskat, vilket Riksrevisionens rapport tyder på,
            bör DO koncentrera sig på att driva diskrimineringsmål med väsentlig
            betydelse för rättspraxis.
          </note>
          <note>
            Detta bör göras för att påskynda utvecklingen mot diskrimineringslagens
            mål och intentioner, något som även ligger i linje med DO:s egen
            avsikt enligt skrivelsen Bättre möjligheter att driva diskrimineringsmål
            . Det är dock av yttersta vikt att andra aktörer har möjlighet
            att driva diskrimineringsmål så att fler individer som utsatts
            för diskriminering ska få upprättelse.
          </note>
          <note>
            Vi föreslår i vår partimotion Drömmen om Sverige en mängd förslag
            för att underlätta för fler aktörer att driva diskrimineringsmål
            i domstol. De viktigaste åtgärderna är att stärka de antidiskrimineringsbyråer
            som finns att se till att resurser finns för att fler byråer ska
            kunna öppna och bedriva verksamhet.
          </note>
          <note>
            Vi vill också inrätta en processfond ur vilken enskilda och föreningar
            kan söka medel för att driva diskrimineringsmål i domstol. Syftet
            med fonden är att påskynda utvecklingen av rättspraxis inom diskrimineringsområdet
            men också att ge talerätten för enskilda och ideella organisationer
            en reell innebörd, något som den inte har i dag.
          </note>
          <note>
            Allt detta handlar förstås om resurser. I årets budget har regeringen
            ett utrymme för reformer på 23 miljarder kronor. Av det går knappt
            en krona till satsningar på jämställdhet mellan kvinnor och män.
            Det betyder att regeringen avstår från att använda statsbudgeten
            det mest kraftfulla politiska verktyg som finns till förfogande
            för att uppnå den ökade jämställdhet som är av vikt.
          </note>
          <note>
            Av jämställdhetsbilagan till budgeten framgår tydligt hur illa
            det står till. Men det blir också tydligt att regeringen varken
            har analyserat orsakerna till den negativa utvecklingen eller
            föreslår några åtgärder för att förändra.
          </note>
          <note>
            Nyligen publicerade Statistiska centralbyrån, SCB, dystra siffror
            som visar att det går trögt för jämställdheten i Sverige. Trots
            att kvinnor har högre utbildning än män har de lägre lön. Kvinnor
            tar fortfarande ut 76 procent av föräldraledigheten och lägger
            mer tid på obetalt hemarbete än män.
          </note>
          <note>
            De nuvarande jämställdhetspolitiska målen beslutades våren 2006.
            Det övergripande målet är att kvinnor och män ska ha samma makt
            att forma samhället och sitt eget liv. Därom är vi ense. I teorin
            ska samtliga politikområden genomsyras av ett jämställdhetsperspektiv.
            I praktiken har alliansregeringen snarare försvagat jämställdhetspolitiken.
          </note>
          <note>
            Regeringens politik med nedmontering av trygghetssystem redovisade
            Maria Stenberg förtjänstfullt i det föregående anförandet. Den
            nedmonteringen har missgynnat kvinnorna som grupp. Vi har också
            sett att det låtsasproblem som har uppdagats genom att jobbskatteavdraget
            skulle gynna jämställdhet och att det är männen som gynnats mest,
            eftersom deras löner är högre, är något som har påtalats gång
            efter annan.
          </note>
          <note>
            Siffror från riksdagens utredningstjänst visar att skillnaden
            i nettoinkomst mellan kvinnor och män har ökat med nästan 40 procent
            sedan år 2006. Mäns genomsnittliga nettoinkomst är i dag 62 000
            kronor högre än kvinnors. Det är en ökning med drygt 17 000 kronor
            sedan 2006. Regeringens politik har således ökat den ekonomiska
            ojämställdheten.
          </note>
          <note>
            Före regeringsskiftet år 2006 utreddes ett förslag att förtydliga
            och öka kraven på myndigheternas jämställdhetsarbete, en förordning
            om jämställdhetsintegrering. Tyvärr stoppades förordningen av
            alliansregeringen.
          </note>
          <note>
            Jag vill med detta yrka bifall än en gång till reservation 2.
            Vi har ett antal andra reservationer i betänkandet, men för tids
            vinnande meddelar jag bara att vi står bakom de övriga.
          </note>
          <note type="speaker">
            Anf. 221 SVEN-OLOF SÄLLSTRÖM (SD):
          </note>
          <note>
            Herr talman! I den gångna helgen var jag, för jag vet inte vilken
            gång i ordningen, återigen på Vasamuseet. Skeppet Vasa var antagligen
            1600-talets största statsfinansiella fiasko.
          </note>
          <note>
            För några decennier sedan påbörjades det fortfarande pågående
            invandrings- och integrationspolitiska fiasko som slår regalskeppet
            Vasa med oändligt många båtlängder. I går kunde jag ta del av
            en debatt mellan den före detta kommunisten och numera socialdemokratiska
            riksdagsledamoten Ylva Johansson och regeringens representant,
            statsrådet Erik Ullenhag. Slutsatsen av den debatten och av föreslagna
            budgetar för budgetperioden är mer av samma mycket mer av samma
            misslyckade integrationspolitik som har förts av samtliga regeringar
            de senaste 30 åren.
          </note>
          <note>
            Likheterna mellan fiaskoskeppet Vasa och den nuvarande fiaskoartade
            invandrings- och integrationspolitiken är slående. På 1620-talet
            fanns kritik mot skeppets utformning. Man var orolig för stabiliteten.
            Vasa var ett skepp att glänsa från, ett högt, instabilt skepp
            utformat för regenter och statsmän att från en uppburen plats
            se ned på medborgarna.
          </note>
          <note>
            Genom otaliga ändringsförslag, ibland direkt från kungen, förlängdes,
            förhöjdes, förändrades och försämrades en redan dålig grundkonstruktion
            till en fullständig katastrof. Stabilitetstesterna som genomfördes
            fick avbrytas i förtid. De visade att skeppet inte var sjödugligt.
            Men resultaten av dessa tester tystades ned. Dem fick man inte
            prata om. De sopades under mattan.
          </note>
          <note>
            Trots alla varningssignaler som fanns sjösattes skeppet Vasa.
            Resultatet är väl känt.
          </note>
          <note>
            Den svenska sedan 30 år misslyckade integrationspolitikens haveri
            har ett något långsammare förlopp. Den skuta som Erik Ullenhag
            och Ylva Johansson seglar på lär inte förlisa vare sig i dag eller
            i morgon. Så länge det finns några riksdaler kvar på kistbotten
            för att betala ytterligare några skattesänkningar och så länge
            väljarna fortfarande tror på ofinansierade löften om guld och
            gröna skogar lär väljarna ge er möjlighet att spendera ytterligare
            några hundra miljarder på en omöjlig politik utan resultat.
          </note>
          <note>
            Både borgerliga och socialdemokratiska kommunalpolitiker runt
            om i landet säger sig ha fått nog nu. De klarar inte mer. Trots
            lotsar, ja, bara en sådan sak, extrapengar som följs av ytterligare
            extrapengar, fler fantasifulla projekt och mer av samma politik
            som har förts de senaste 30 åren försämras resultaten stadigt.
          </note>
          <note>
            Det blir inte mer integration. Det blir inte fler invandrare
            i arbete. Det blir inte bättre resultat i skolorna, vare sig med
            den nuvarande regeringens politik eller med en eventuell socialdemokratisk
            regerings politik.
          </note>
          <note>
            Antalet segregerade utanförskapsområden blir bara fler och fler
            med nuvarande politik. Trots tredubbla anslag till Rosengårdsskolan
            blir studieresultaten allt sämre, samtidigt som andra elever som
            en konsekvens av dessa prioriteringar får finna sig i sämre undervisning,
            med sämre resultat även för deras del.
          </note>
          <note>
            Fiaskoskeppet Vasa kan numera, 384 år efter förlisningen, beskådas
            på museum att förundras av, skaka på huvudet åt, förfasas över
            och imponeras av storslagna men fullständigt misslyckade statliga
            projekt.
          </note>
          <note>
            Det är dags nu att vi förpassar er invandrings- och integrationspolitik
            till den plats där den hör hemma, till historieböcker och museer,
            att förfasas över och skaka på huvudet åt. Men låt det för guds
            skull inte ta 384 år!
          </note>
          <note>
            Herr talman! Från ett fiasko till ett annat: Diskrimineringsombudsmannen.
            Trots Riksrevisionens svidande, nästan förödande kritik har inte
            alliansregeringen dragit rätt slutsatser utan väljer att behålla
            Diskrimineringsombudsmannen i sin nuvarande form.
          </note>
          <note>
            Vi i Sverigedemokraterna har i stället motionerat om att avskaffa
            DO. Utskottsmajoriteten anser vårt förslag vara både anmärkningsvärt
            och ansvarslöst. Ja, det må ni tycka. Men sanningen är ju att
            DO har misslyckats totalt med sitt uppdrag. Antalet vunna mål
            i domstol är försvinnande litet. I stället ägnar sig den politiska
            institution som DO de facto är åt vad som kan liknas vid den beskyddarverksamhet
            som kriminella mc-gäng ägnar sig åt ibland.
          </note>
          <note>
            I stället har vi Sverigedemokrater föreslagit att brott mot diskrimineringslagen
            överförs till allmän åklagare. För detta har vi höjt anslagen
            både till domstolsväsendet och till åklagarämbetet. På så sätt
            anser vi att diskrimineringsmål får en mer professionell och rättssäker
            bedömning. De som anklagas för diskriminering kan också få sin
            sak prövad i rättegång, ett krav som finns enligt Europakonventionens
            artikel 6.
          </note>
          <note>
            Som det är i dagsläget tvingas till exempel näringsidkare ofta,
            genom DO:s oseriösa hantering i samverkan med medierapportering,
            till en orättfärdig förlikning där skuldfrågan aldrig riktigt
            har utretts.
          </note>
          <note>
            Herr talman! Slutligen: Förespråkare för den nuvarande invandrings-
            och integrationspolitiken försöker ofta ge sken av att stå för
            en mer human, en mer medmänsklig och solidarisk politik än de
            som är kritiska till densamma.
          </note>
          <note>
            Ofta från en självpåtagen position högt över alla andra försöker
            man med hjälp av skattebetalarnas pengar framstå som godheten
            själv medan vi andra ska stå för ondskan. Det är dags nu att ni
            kliver ned från era höga hästar. Positionen passar er inte. Det
            är dags att komma ned på jorden.
          </note>
          <note>
            De pengar som regeringen föreslår till utgiftsområde 13 för 2013,
            minus de pengar som går till jämställdhet och EU-finansieringar,
            är, omräknat från dagens dollarkurs, nästan på öret lika mycket
            som FN:s flyktingorgan UNHCR har att disponera för uppemot 46
            miljoner flyktingar för innevarande år. Ja, ni hörde rätt. De
            pengar som vi spenderar på integration ska UNHCR använda till
            46 miljoner flyktingar världen runt.
          </note>
          <note>
            Sverigedemokraternas budgetförslag, med ökande anslag till UNHCR,
            skulle under budgetperioden mer än fördubbla Sveriges bidrag till
            UNHCR och öka UNHCR:s totala anslag med nästan 15 procent, till
            gagn för världens uppemot 46 miljoner flyktingar som inte har
            råd att betala flyktingsmugglare för att ta sig till Sverige.
          </note>
          <note>
            Ni kan sluta slå er för bröstet och tala om humanism, medmänsklighet
            och solidaritet. Det är för er tomma ord utan innehåll.
          </note>
          <note>
            Herr talman! När det gäller anslagen för utgiftsområde 13 har
            vi ett särskilt yttrande. I övrigt vill jag yrka bifall till vår
            reservation 1.
          </note>
          <note type="speaker">
            Anf. 222 MARIA STENBERG (S) replik:
          </note>
          <note>
            Herr talman! I utskottets betänkande går att läsa att ca 700
            000 människor som är utrikes födda är sysselsatta. Det är siffror
            som är hämtade från AKU, Statistiska centralbyråns arbetskraftsundersökning,
            för oktober 2012. Det innebär att det är väldigt många människor
            med utländsk bakgrund som går till jobbet, betalar skatt och bidrar
            till uppbyggnaden av svensk välfärd. Det är faktiskt människor
            från andra länder som har gjort det i Sverige under många år.
            De har bidragit till välfärden genom sitt arbete. Det är bra,
            anser jag, och det gynnar ett demokratiskt och öppet samhälle
            som bygger på alla människors lika värde.
          </note>
          <note>
            När jag läser Sverigedemokraternas text i betänkandet undrar
            jag var i all världen de har hämtat modellen för sin skrivning
            om att det finns ett helt homogent samhälle. Var har Sverigedemokraterna
            varit för att uppfylla den skrivningen?
          </note>
          <note>
            Man skriver så här: Mångkulturella och identitetsmässigt splittrade
            samhällen fungerar dessutom generellt sämre än samhällen där befolkningen
            delar en gemensam identitet, ett gemensamt språk och en gemensam
            kultur. Ni pratar om ett samhälle som inte innehåller en mix av
            kulturer och ett samhälle där man pratar bara ett enda språk.
            Min fråga blir: Var i all världen har Sverigedemokraterna hittat
            det samhället?
          </note>
          <note type="speaker">
            Anf. 223 SVEN-OLOF SÄLLSTRÖM (SD) replik:
          </note>
          <note>
            Herr talman! Problemet, Maria Stenberg, är inte de 700 000 som
            är sysselsätta med allt ifrån 1 timme till 40 timmar i veckan,
            varav mycket är skattefinansierade bidragsjobb. Problemet är alla
            de som inte är sysselsatta.
          </note>
          <note>
            Sverige är sämst i hela OECD på att få invandrare i arbete, och
            det vet Maria Stenberg om. Vi är sämst i klassen.
          </note>
          <note>
            2009 redovisade Institutet för arbetsmarknadspolitisk utvärdering
            i Växjö att för att det ska bli statsfinansiellt sunt och utjämna
            kostnader mot intäkter krävs en etableringsgrad hos invandrare
            på arbetsmarknaden som motsvarar den inhemska befolkningen. I
            det läget skulle den vara ungefär 75 procent. Vi är långt ifrån
            det läget nu.
          </note>
          <note>
            Det är ingen som förnekar att det är en massa invandrare som
            går till jobbet varje dag och utför en massa samhällsviktiga sysslor,
            men det räcker inte. Ni har misslyckats mer er politik i 30 år,
            både ni och alliansregeringen. Den har inte tagit oss någonstans.
            Den innebär bara en massa samhällskostnader.
          </note>
          <note>
            Sätt er inte på era höga hästar och tro att ni står för godhet,
            rättfärdighet och solidaritet samtidigt som 46 miljoner flyktingar
            världen runt ska leva på allmosor och de smulor som finns kvar
            på det festbord som ni har bjudit de relativt få som lyckats ta
            sig till Sverige på. Det är inte rättvisa eller solidaritet, och
            det är inte humanism och medmänsklighet.
          </note>
          <note>
            Till Maria Stenbergs andra fråga får jag återkomma i nästa replikskifte.
          </note>
          <note type="speaker">
            Anf. 224 MARIA STENBERG (S) replik:
          </note>
          <note>
            Herr talman! Det ska bli spännande att höra var i världen Sverigedemokraterna
            har varit för att hitta det samhället.
          </note>
          <note>
            Sverigedemokraterna skriver dessutom i sin text att de intar
            ett pragmatiskt och verklighetsanpassat förhållningssätt i ekonomiska
            frågor. Det pragmatiska förhållningssättet innebär att när vi
            andra ser krigets offer i Aleppo, människor som önskar skapa sig
            ett bättre liv eller flyktinglägrens barn verklighetsanpassar
            Sverigedemokraterna sin budget på utgiftsområde 13, Integration
            och jämställdhet, med en minskning på 4,8 miljarder kronor under
            2013.
          </note>
          <note>
            Som socialdemokrat upplevde jag när den borgerliga regeringen
            dramatiskt och med ett enda pennstreck drog bort pengarna för
            Arbetslivsinstitutet och vad det innebar för arbetsmiljöarbetet.
            När nu Sverigedemokraterna i sin budget tar bort alla satsningar
            på särskilda jämställdhetsåtgärder, ser till att Diskrimineringsombudsmannen
            blir finito och borta och kapar kommunersättningen vid flyktingmottagande
            med en femtedel undrar jag om Sverigedemokraterna inte ser, inte
            förstår eller helt enkelt inte önskar se att det får konsekvenser
            för kommunerna och deras invånare. Det är en fråga.
          </note>
          <note>
            En annan fråga handlar om när man tar bort jämställdhetssatsningarna.
            Då undrar jag om Sverigedemokraterna inte ser, inte önskar eller
            inte vill förstå att det får effekter för jämställdhetsarbetet.
            Man skriver så här: Sverigedemokraterna anser svenska kvinnor
            vara kompetenta, resursstarka och således fullt kapabla att ta
            plats inom vilken bransch de än väljer att söka sig till. Har
            ni inte sett att det finns en löneskillnad mellan män och kvinnor
            och att kvinnor till mycket större del tar ansvar för det obetalda
            hemarbetet? Jag undrar hur ni får detta att gå ihop.
          </note>
          <note type="speaker">
            Anf. 225 SVEN-OLOF SÄLLSTRÖM (SD) replik:
          </note>
          <note>
            Herr talman! De flesta anslagen under rubriken Särskilda jämställdhetsåtgärder,
            Maria Stenberg, Socialdemokraterna, går inte till att förbättra
            kvinnors löner eller till att förbättra jämställdheten i hemmet.
            Kvinnors löner förbättras framför allt genom att man från fackföreningshåll
            tar ansvar för lönebildningen i Sverige när det gäller kvinnors
            löner och visar allvar när man talar om jämställdhetspotter och
            liknande, vilket man inte har gjort historiskt sett.
          </note>
          <note>
            Under de särskilda jämställdhetsåtgärderna finns däremot en mängd
            olika projekt som närmast kan beskrivas som genustrams och att
            kasta pengar i sjön. Norge har helt avskaffat statligt stöd till
            genustramset och genusvansinnet, för man anser inte att det är
            en vetenskap som man kan bygga politiska beslut på. Jag tycker
            att vi ska följa efter Norge där.
          </note>
          <note>
            När det gäller det andra tramset om Aleppo, om att vi inte vill
            hjälpa flyktingar och att det får konsekvenser i svenska kommuner
            vill jag säga: Maria Stenberg, om du har följt med i debatten
            och sett vår budget kan du se att vi utgår från att vi ska ta
            emot väsentligt färre så kallade flyktingar än ni gör, för vi
            vill hjälpa dem i närområdet. Precis som jag beskrev vill vi stötta
            UNHCR med betydligt mer pengar än ni för att hjälpa betydligt
            fler flyktingar än Maria Stenberg och Socialdemokraterna vill.
          </note>
          <note>
            Sätt er inte på de höga hästarna! Ni platsar inte där. Kom ned
            på jorden!
          </note>
          <note>
            De flyktingar som ni lämnar i sticket är dem som vi är beredda
            att hjälpa inte dem som av olika anledningar lyckas ta sig till
            Sverige med hjälp av flyktingsmugglare och andra kanaler. Kliv
            ned från de höga hästarna och se verkligheten! UNHCR har lika
            mycket pengar, eller lika lite, som ni lägger på integrationspolitik.
          </note>
          <note type="speaker">
            Anf. 226 CHRISTINA HÖJ LARSEN (V):
          </note>
          <note>
            Herr talman! Det är dags att ta debatten, för det finns frågor
            som inte ställs i dagens Sverige, perspektiv som inte lyfts fram
            och röster som inte hörs.
          </note>
          <note>
            Det är dags att ta debatten om hur Sverige är och hur det borde
            vara. Det är dags att ställa frågan: Hur mycket rasism tål Sverige?
          </note>
          <note>
            Vi vet att fattigdom i Sverige alltmer kopplas till etnisk bakgrund.
            SCB:s siffror visar att de mest sårbara är utomeuropeiska invandrare
            som har varit i landet i mindre än tio år. Av dessa räknas hela
            60 procent som fattiga, det vill säga att de har mindre än 60
            procent av medianinkomsten.
          </note>
          <note>
            Det här är familjer som kanske inte har råd med vinterskor, familjer
            som inte har pengar till en bussbiljett, och det är barn som ibland
            dricker sött te för att stilla hungern.
          </note>
          <note>
            Klasstrukturen i Sverige har en etnisk dimension. Fattigdom har
            färg.
          </note>
          <note>
            Detta hänger självklart ihop med svårigheterna för dem som slarvigt
            kallas utlandsfödda att komma in på arbetsmarknaden. Men det drabbar
            faktiskt inte bara människor som är födda utomlands utan alla
            som upplevs som utlandsfödda. Det drabbar människor som är födda
            i Sverige, som levt sina liv här, gått på samma gator som vi,
            lekt i samma snö, smakat på samma regn och kisat mot samma vårsol.
          </note>
          <note>
            Men de har kanske mörkare hudfärg, mörkare hår, ber till en annan
            gud eller har ett namn som inte är Andersson, Pettersson eller
            Lundström.
          </note>
          <note>
            Vi vet sedan tidigare att det är åtta gånger svårare för människor
            med utländskt klingande namn att kallas till en jobbintervju.
            Vi vet att kompetens, utbildning och yrkeslivserfarenhet inte
            tas till vara i samma utsträckning om din bakgrund är utomeuropeisk
            som när du har rötterna i Norden.
          </note>
          <note>
            Vi vet att kvinnor i romska kläder nekas att hyra bilar på Statoil.
            Vi vet att kvinnor med slöja får utstå glåpord och att det spottas
            efter dem när de rör sig på gator och torg. Vi vet att män i kippa
            utsätts för hatbrott.
          </note>
          <note>
            Vad är detta, herr talman, om inte rasism?
          </note>
          <note>
            Det är dags att ta debatten om det som orsakar detta, det som
            varje dag drabbar människor i hela landet. Det är dags för alla
            oss som företräder politiska partier som menar allvar med allas
            lika värde att sätta ord på diskrimineringen.
          </note>
          <note>
            Det är dags att från denna kammare erkänna att det finns strukturell
            rasism i Sverige och att vi alla, medvetet eller omedvetet, är
            en del av den strukturen. Först då kan vi påbörja det verkliga
            arbetet och åstadkomma förändring.
          </note>
          <note>
            För Vänsterpartiet är det ett första litet steg i rätt riktning
            att öka anslaget till Diskrimineringsombudsmannen för att arbeta
            förebyggande mot diskriminering. Vi ser även ett behov av att
            DO i framtiden driver fler mål till domstol för att åstadkomma
            en praxis som kan ge avtryck i vardagen.
          </note>
          <note>
            Förutom detta behövs det en separat diskrimineringslag för arbetslivet,
            så att parterna på arbetsmarknaden tar ansvar för antidiskrimineringsarbetet
            på sina ansvarsområden.
          </note>
          <note>
            För att stärka arbetet mot diskriminering ska arbetsgivare med
            fler än tio anställda arbeta förebyggande för likabehandling.
          </note>
          <note>
            Det offentliga ska vara en föregångare och förebild när det gäller
            att rekrytera personal som speglar befolkningen i alla delar.
            Tvärkulturell kompetens liksom flerspråkighet bör därför vara
            meriterande vid offentliga anställningar. I samhället talar vi
            många språk och har många identiteter. Det måste självklart också
            återspeglas i personalsammansättningen.
          </note>
          <note>
            Herr talman! Det senaste halvåret har jag ofta sett mig omkring
            och undrat om jag befinner mig i 90-talets Danmark. Jag gillade
            det inte då, och jag gillar det inte nu heller.
          </note>
          <note>
            Tiden efter valet och SD:s inträde i riksdagen var full av tillkännagivanden
            om att SD inte skulle få ändra någonting, att vi i Sverige tillsammans
            skulle se till att rasistisk retorik inte skulle smyga sig in
            i debatten och att etablerade partier minsann skulle hålla fast
            vid anständighet och gemensamma värden för att hindra en så kallad
            dansk utveckling där främlingsfientlighet normaliseras och bereds
            plats i det politiska finrummet.
          </note>
          <note>
            Det var naturligtvis bra och viktigt att säga så. Men saken är
            den att samhällsdebatten ändå har förändrats.
          </note>
          <note>
            Den förändras när försvar för majoritetens rätt att använda sig
            av nedsättande språk eller rasistiska stereotyper är viktigare
            än debatten om vardagsrasism som drabbar så många varje dag.
          </note>
          <note>
            Den förändras när rädsla för det nya får skymma vår skyldighet
            till solidaritet med dem som söker asyl undan krig och förföljelse
            här hos oss.
          </note>
          <note>
            Den förändras när symbolpolitik ska ersätta grundläggande välfärdspolitik,
            som ju är förutsättningen för ett jämlikt samhälle.
          </note>
          <note>
            När integrationsminister Ullenhags statssekreterare påstår att
            oppositionen inte har en integrationspolitik försöker han bortse
            från att de grundläggande integrationspolitiska förutsättningarna
            är helt beroende av huruvida vi bygger en välfärd som ger alla,
            oavsett ursprung, hud- eller hårfärg, religion eller klasstillhörighet,
            samma rättigheter, skyldigheter och möjligheter.
          </note>
          <note>
            Den borgerliga regeringen väljer gång på gång inom samtliga områden
            att prioritera skattelättnader och subventioner av allt från bartendrar
            till läxhjälp för dem som redan har framför satsningar på en välfärd
            för oss alla.
          </note>
          <note>
            Ett samhälle med ökande klassklyftor skapar inte förutsättningar
            för integration. Det skapar fattigdom och segregation.
          </note>
          <note>
            Regeringens lösningar är i första hand inriktade på att fortsätta
            den ideologiska marknadiseringen av välfärden. Genom att skapa
            ännu fler köp-och-sälj-system i välfärden vill man lösa alla problem.
            Det gäller den misslyckade satsningen på jobbcoacher liksom den
            på etableringslotsar.
          </note>
          <note>
            Vi ser att denna metod inte har lett till något annat än att
            välfärden dräneras när ägarna försöker maximera sin vinst.
          </note>
          <note>
            De människor det gäller, de som verkligen önskar sig utbildning
            och arbete för att bli en del av samhället, blir en handelsvara
            i detta spel och lämnas utanför.
          </note>
          <note>
            Det andra regeringen har att erbjuda är symbolpolitik som ska
            täcka över grundläggande brister. Sfi-bonusen lägger ensidigt
            ansvaret att lära på individen och bortser från att bristande
            lärarkompetens och resurser påverkar resultatet.
          </note>
          <note>
            I satsningen på det så kallade urbana utvecklingsarbetet låter
            man stadsdelar tävla om medel för att kompensera ökande bostadssegregation,
            arbetslöshet och klasskillnader i inkomst- och utbildningsnivå.
            Men man kan inte lappa på en nedmonterad välfärd med projektpengar
            som fördelas via ett bonussystem.
          </note>
          <note>
            Herr talman! Det är dags att ta debatten. Hur stora skillnader
            i utbildningssystemet tål Sverige?
          </note>
          <note>
            Den svenska skolan har blivit allt mindre likvärdig. Skolornas
            elevsammansättning förändras men efter nya mönster. Den sociala
            och ekonomiska segregationen ökar. Men segregationen mellan skolor
            beroende på om man har utländsk bakgrund ökar ännu mer märkvärt.
          </note>
          <note>
            Det fria skolvalet har bidragit till ökande skillnader mellan
            skolors resultat och till etnisk segregation. Betydelsen av vilken
            skola en elev går i har blivit avsevärt större.
          </note>
          <note>
            I stället för RUT-avdrag för läxhjälp och alltmer segregerade
            skolor vill Vänsterpartiet ha en likvärdig utbildning för alla
            som kompenserar för elevernas olika förutsättningar.
          </note>
          <note>
            Med direkta satsningar på de skolor som har störst behov och
            en generell ökning av lärartätheten prioriterar Vänsterpartiet
            allas rätt till grundskola och gymnasium. Dessutom satsar vi på
            bättre kvalitet i sfi, utbildning av lärare i alfabetisering för
            vuxna, fler platser på komvux samt yrkeshögskola, högskolor och
            praktikplatser. Det behövs en politik som ger alla rätt till utbildning.
          </note>
          <note>
            Herr talman! Det är dags att ta debatten. Hur stor bostadsbrist
            och segregation tål Sverige? Varken ursprung eller klasstillhörighet
            ska avgöra var vi kan bo. Men på 20 år har bostadssegregationen
            i Sverige fördubblats. Det innebär att i områden med den högsta
            andelen människor med utländsk bakgrund har andelen fördubblats
            mellan 1990 och 2010. I den del av Sverige som har lägst andel
            människor med utländsk bakgrund har andelen däremot legat i stort
            sett stilla.
          </note>
          <note>
            Dessutom saknar 250 000 unga vuxna i dag ett eget boende. Därför
            behöver vi omedelbart bygga fler och billiga hyresrätter, blanda
            boendeformer i alla områden och skapa en fördelning av bostäder
            genom en bostadskö som enbart ser till kötiden och inte till färg,
            klass eller ursprung.
          </note>
          <note>
            Vänsterpartiet prioriterar i vårt budgetförslag byggande av 40
            000 bostäder om året varav en majoritet hyresbostäder. Jämfört
            med i dag skulle det innebära en fördubbling av antalet nyproducerade
            hyresrätter. Dessutom satsar vi på upprustning och renovering
            av ca 60 000 bostäder årligen, för det som krävs är en politik
            för rätten till en bostad.
          </note>
          <note>
            Herr talman! Frågan för framtiden är hur vi slutar återskapa
            den strukturella rasism som alla vi är en del av. Hur skapar vi
            ett samhälle där vår hudfärg, vår religion eller vår födelseort
            inte ska avgöra var vi kan bo, vilken utbildning vi får eller
            våra möjligheter att få arbete?
          </note>
          <note>
            För det första krävs det en generell politik för välfärd och
            full sysselsättning. Ojämlikhet i samhället drabbar utlandsfödda
            och människor som uppfattas som utlandsfödda särskilt hårt. Arbetslöshet,
            bostadsbrist, dåliga skolor och usel äldreomsorg är problem som
            arbetarrörelsen har tacklat förut. Vi löste dem då genom att tillsammans
            bygga en välfärdsstat där unga fick utbildning och de gamla slapp
            hamna på fattigstugan. Varför skulle lösningen se annorlunda ut
            i dag bara för att många av dem som nu behöver ett jobb och någonstans
            att bo heter något annat än Andersson, Pettersson och Lundström?
          </note>
          <note>
            För det andra krävs det en debatt om strukturell rasism och åtgärder
            för att bekämpa den. Den här delen av arbetet har det svenska
            samhället bara påbörjat. Hur mycket rasism tål Sverige? Från Vänsterpartiets
            sida är svaret klart och tydligt: Sverige tål ingen rasism alls.
            Ingen ska behöva tåla vardagsrasism, hatbrott eller diskriminering.
            Den debatten är det dags att ta.
          </note>
          <note>
            Med detta, herr talman, ställer jag mig bakom Vänsterpartiets
            särskilda yttrande om budgeten och yrkar bifall till reservation
            4.
          </note>
          <note type="speaker">
            Anf. 227 HANIF BALI (M):
          </note>
          <note>
            Herr talman! Jag vill börja med att yrka bifall till utskottets
            förslag och avslag på motionerna.
          </note>
          <note>
            Jag blir ganska trött ibland. När man följer debatten och det
            kommer till integrationspolitik, eller det som ibland slarvigt
            kallas för invandringspolitik, uppmanas de politiska partierna
            av ledarskribenter, journalister, debattörer och ibland till och
            med partikolleger att ta debatten. Konstant, hela tiden ska vi
            ta denna debatt.
          </note>
          <note>
            Det finns nog inget som är så tröttsamt som just detta krav på
            att vi ska ta debatten. Det skrivs otaliga spaltmeter om detta.
            Hur många gånger har inte den här frasen slängts runt i tv-soffor,
            på seminarier och på gator och torg som om vi sitter här och är
            helt tysta.
          </note>
          <note>
            Att ta debatten har beskrivits som något slags universallösning.
            Bara vi gör det kommer allting att lösas. Men då borde rimligtvis
            hela åskådarläktaren här i riksdagen vara fylld till brädden just
            nu av de journalister, partikolleger och diverse tyckare som tycker
            att det är så viktigt att ta debatten. Det är ju vad som sker
            här, just nu. En mer officiell debatt eller ett mer officiellt
            forum än just det här är svårt att tänka sig. Att vi just nu tar
            debatten i Sveriges högsta beslutande organ är ganska ironiskt,
            och jag önskar att de som tittar på det här kunde se läktarna.
            De är tomma så när som på en person.
          </note>
          <note>
            Jag tror att det vi främst behöver just nu är reformer och kanske
            inte en debatt om att vi ska ta debatten. Därför är det glädjande
            att regeringen har detta fokus med reformer för att förbättra
            inträdet på arbetsmarknaden för utrikes födda.
          </note>
          <note>
            Jag kan så klart stå här och prata länge om de viktiga förändringar
            som finns i budgeten, till exempel att vi inte längre bara delar
            ut kommunersättningar lite hej vilt utan kräver prestation, att
            man bättrar sig, att man levererar någonting som inte fanns förut.
          </note>
          <note>
            Jag kan även berätta om breddandet av etableringsreformen, nämligen
            att även anhöriga täcks av etableringsreformen och får det stöd
            som krävs för att komma in på arbetsmarknaden.
          </note>
          <note>
            Det finns andra saker som kanske inte berör detta utskott men
            som är minst lika viktiga, nämligen begränsningar av föräldraförsäkringen
            när man invandrat med äldre barn, vilket har varit ett stort problem
            för kvinnors inträde på arbetsmarknaden. Det har helt enkelt varit
            mer lönsamt att stanna hemma med barnen än att delta i sfi-åtgärder,
            lära sig språket och så vidare.
          </note>
          <note>
            Jag tror att det viktigaste ändå är att prata om framtiden och
            vad som behöver göras. Här kan vi tydligt se att det finns några
            reformområden i den svenska politiken som inte är helt adresserade.
          </note>
          <note>
            Det första är försörjningsstödet. När jag är ute och reser och
            träffar kommunpolitiker men också människor med försörjningsstöd
            pratar de väldigt ofta om vilket problem det är för kommunen och
            hur mycket det kostar. Kommunpolitikerna ojar sig.
          </note>
          <note>
            Trots det har detta område varit i stort sett oförändrat hur
            försörjningsstödet tillämpas, vilka som har rätt till det och
            när man kommer in. Det här är den största fattigdomsfällan vi
            har. Just nu ser det ut så att det tar tid att integrera sig i
            ett samhälle. Det vet vi. De flesta håller med om att det inte
            är någonting som sker direkt när man flyr och lämnar allting bakom
            sig. Det är så klart mycket lättare om man kommer som arbetskraftsinvandrare,
            men det kan vi återkomma till senare.
          </note>
          <note>
            Under denna period hamnar man ofta i försörjningsstöd. Så har
            det traditionellt sett ut i Sverige. Under hela 80- och 90-talet
            var det den första anhalten. När man kom till Sverige och fick
            sitt uppehållstillstånd hamnade man i försörjningsstöd.
          </note>
          <note>
            Hur ser detta försörjningsstöd ut? Efter några år, under etableringsprocessen
            kanske man blir kär, gifter sig och skaffar barn. Hur ser det
            då ut för en normalfamilj med två vuxna och två barn? OECD, som
            har sagt att Sverige inte är så himla bra på det här och att skillnaden
            i sysselsättning mellan inrikes och utrikes födda är så stor i
            Sverige, konstaterar att marginaleffekten är över 100 procent
            även vid ett heltidsarbete. Om en vuxen i en vanlig familj med
            två barn och två vuxna blir erbjuden ett heltidsarbete går familjen
            back på att ta ett jobb. Ibland är jag chockad över att vi har
            utrikes födda som arbetar i Sverige.
          </note>
          <note>
            Den konstruktionen finns fortfarande kvar. Efter sina år i etableringsreformen
            hamnar man där. Vi måste ta en diskussion om detta. Vi måste våga
            förändra detta. Vi måste även ha reformer på plats som ser till
            att göra det mer lönsamt att etablera sig innan man bildar familj.
            Här kan vi till exempel titta på anhöriginvandringen.
          </note>
          <note>
            Vi kan även titta på vad kommunerna gör för att människor ska
            komma ut ur socialbidragen och in i arbete. Svaret är oftast väldigt
            beklämmande, nämligen att kommunen inte gör någonting alls, eller
            väldigt lite. Eller också gör de som gör något det med så ovetenskapliga
            metoder att det nästan är skämmigt. Eller också är det så att
            de som gör någonting inte ens mäter hur det går. Så ser det ut
            i kommun efter kommun. Detta måste åtgärdas för att vi ska få
            resultat.
          </note>
          <note>
            Den förändring som har skett genom att Arbetsförmedlingen har
            tagit över etableringsreformen har varit positiv. Däremot står
            vi inför vissa utmaningar just nu. Det är nämligen så att det
            som riksdagen och regeringen har beställt av Arbetsförmedlingen
            inte är på plats, inte levereras helt och hållet. Det var därför
            vi gav Statskontoret i uppdrag att på lång sikt utvärdera etableringsreformen,
            och man har släppt en första rapport. Den visar ganska beklämmande
            siffror.
          </note>
          <note>
            Det fanns en stor andel som inte ens hade fått sin första plan
            efter ett år i etableringsprogrammet. Det fanns en stor andel
            där Arbetsförmedlingen inte använde de resurser man hade. Man
            tittade på sin lilla lista som fanns i Arbetsförmedlingens verktygslåda
            men glömde helt bort att det även finns ett reguljärt utbildningssystem
            att använda.
          </note>
          <note>
            Alla de här punkterna måste förbättras, för det har vi som lagstiftare
            i den här församlingen beställt. Det har regeringen, som beslutande
            organ, också beställt av Arbetsförmedlingen.
          </note>
          <note>
            Då är det väl ganska intressant med en jämförelse. Det är ju
            december, och första gången jag höll ett anförande i Sveriges
            riksdag var just i december då vi genomförde den här reformen.
            Då skrevs den första gruppen på runt 70 personer in. Nu har de
            gått igenom det här programmet. Och trots den ganska beklämmande
            läsningen från Statskontoret, vad ser vi? Jo, det är 25 procent
            fler som är i arbete nu jämfört med då kommunerna hade ansvaret.
          </note>
          <note>
            Vilket dåligt jobb vi gjorde tidigare! Det kan man lätt konstatera,
            trots den enorma utvecklingspotentialen och att Arbetsförmedlingens
            program ännu inte är på plats. Vilket dåligt jobb vi gjorde tidigare!
            Men vi kan vara glada över att det pekar åt rätt håll.
          </note>
          <note>
            Jag vill även skicka med dem som säger att det här kommer att
            vara omöjligt, det kommer så många just nu och det kommer inte
            att gå: När vi på 90-talet tog emot jugoslaver från Balkankriget
            var det mycket högre siffror än vi ser i dag. Då skulle det vara
            omöjligt också. Det vi ser nu är att sysselsättningsgraden hos
            de jugoslaver som kom då är högre än hos den inrikes födda befolkningen.
            Det är viktigt att ha det perspektivet också, nu när våra kommunvänner
            skriker att nu är det kört, det här kommer aldrig att gå.
          </note>
          <note>
            Jag vill återkomma till en punkt som oftast glöms bort när vi
            diskuterar integrationspolitik. Det är den stora grupp människor
            som kommer till Sverige och inte behöver en integrationspolitik.
            De har redan sitt första jobb innan de sätter sin fot i Sverige.
            Det är våra arbetskraftsinvandrare.
          </note>
          <note>
            Om vi tittar på alla invandrare Sverige tar emot och tar bort
            adoptivbarn, diverse studenter och så vidare börjar vi nå nivåer
            av ungefär hälften av våra invandrare. Det är människor som kommer
            till Sverige som har ett jobb innan de satt sin fot här. Det här
            är en grupp som inte fanns tidigare eller var extremt liten tidigare.
            Det är såklart väldigt positivt. Det kommer om något att leda
            till högre tolerans och högre acceptans för att anställa utrikes
            födda, att kanske prova det och få bra resultat av det, men också
            att vi får större kreativitet och mångfald på våra arbetsplatser.
          </note>
          <note>
            Jag tänkte lite snabbt avsluta med en julhälsning. I juletider
            uppkommer alltid den här diskussionen om skolavslutningar, pepparkaksgubbar
            och så vidare. Det är väldigt sällan jag gör anspråk på att prata
            för invandrare som grupp, men jag tänkte för en gångs skulle göra
            ett undantag för det. Det är nämligen så att det är väldigt få
            invandrare i det här landet, vågar jag påstå, som tar illa upp
            av svenska flaggor, nationalsång, kyrkor och pepparkaksgubbar.
            Ni som är ängsliga, lite rädda och inte vill trampa någon på tårna
            kan slappna av och ha en riktigt god jul.
          </note>
          <note type="speaker">
            Anf. 228 MARIA STENBERG (S) replik:
          </note>
          <note>
            Herr talman! Det var nästan lite roligt, jag håller faktiskt
            med dig.
          </note>
          <note>
            Låt oss nu ta debatten. I Arbetsförmedlingens återrapportering
            för 2012 går att läsa följande angående etableringen av vissa
            nyanlända. Det gäller grundläggande vuxenutbildning: Beaktande
            målgruppens utbildningsbakgrund och kraven på arbetsmarknaden
            kan det antas att en del har behov av kompletterande vuxenutbildning
            inom det reguljära utbildningsväsendet, därför är det viktigt
            att den kommunala vuxenutbildningen har tillräcklig kapacitet
            att möta behoven.
          </note>
          <note>
            De neddragningar som den borgerliga regeringen gjorde efter valet
            2006 var faktiskt rätt omfattande. Nu har ju regeringen tvingats
            backa en del de senaste åren på grund av konjunkturen, men antalet
            platser inom vuxenutbildningen är fortfarande långt ifrån det
            behov som finns. Och regeringen har sedan 2011 dragit ned det
            statliga stödet till vuxenutbildningen. Det stämmer egentligen
            rätt illa med ett land som önskar vara en kunskapsnation.
          </note>
          <note>
            När nu Arbetsförmedlingen har konstaterat att det finns ett behov
            av en tillräcklig kapacitet hos den kommunala vuxenutbildningen,
            bland annat för gruppen nyanlända, undrar jag vad Hanif Bali och
            Moderaterna har att säga om det och om Hanif Bali anser att regeringen
            har mött upp utbildningsbehovet på ett tillfredsställande sätt
            för att människor efter en genomförd utbildning ska komma närmare
            arbetsmarknaden och faktiskt få ett jobb.
          </note>
          <note type="speaker">
            Anf. 229 HANIF BALI (M) replik:
          </note>
          <note>
            Herr talman! Tittar man på utbildningsväsendet ser man att de
            utrikes födda som är i behov av till exempel svenska B, att läsa
            in en gymnasiekompetens eller ännu mer att läsa in en högskolebehörighet
            för att senare kunna plugga får plats. Det är inte så att folk
            från sfi står nekade och väntar vid porten till komvux och inte
            blir insläppta. De får plats.
          </note>
          <note>
            Problemet är snarare att det tar för lång tid för människor att
            komma ut ur sfi. När man väl kommit ut finns inte lika stora ekonomiska
            incitament för att vidareutbilda sig, att komma närmare arbetsmarknaden.
            Det är där problemet ligger.
          </note>
          <note>
            Däremot har Arbetsförmedlingen rätt på en punkt. Det upptäckte
            vi med AKKA-utredningen, nämligen utrikes födda kvinnors situation
            på arbetsmarknaden. Man upptäckte något som det inte funnits behov
            av tidigare, nämligen grundläggande matematik och samhällskunskap
            för dem som till exempel går sfi steg 1, den mest grundläggande
            utbildningen.
          </note>
          <note>
            Det är fråga om grupper som inte har funnits tidigare i Sverige,
            som kanske inte har gått i skolan alls eller bara något år. För
            att de ska kunna hänga med behöver de även kunna lite matematik
            och så vidare. Det är ingen som bara lär sig att läsa och skriva
            första året i skolan, utan man lär sig lite matematik och annat.
          </note>
          <note>
            Utredningen har till exempel tittat på Basisutbildningen i Norge,
            som ger de grundläggande kunskaperna. Det är den utredning som
            regeringen har med sig för att sedan komma tillbaka med förslag
            till riksdagen.
          </note>
          <note type="speaker">
            Anf. 230 MARIA STENBERG (S) replik:
          </note>
          <note>
            Herr talman! AKKA-utredningen är intressant i sig. Precis som
            jag sade i mitt anförande finns en diskriminering av nyanlända
            kvinnor. Det är intressant att se vilka åtgärder som regeringen
            ska vidta för att de kvinnorna ska hamna närmare arbetsmarknaden
            och få jobb.
          </note>
          <note>
            Det är lätt att stå i riksdagens talarstol och säga att det är
            inga problem med utbildning, det finns inga köer till den kommunala
            vuxenutbildningen och det finns tillräckligt många platser. Om
            det vore så skulle det inte finnas någon debatt om att behovet
            finns. Då skulle inte Arbetsförmedlingen poängtera i sin återrapportering
            att det finns önskemål och krav på att det reguljära utbildningssystemet
            faktiskt kan ta emot människorna.
          </note>
          <note>
            Det finns ett annat problem om du ska plugga när du är äldre,
            nämligen studiemedelssystemet som faktiskt behöver ses över. En
            del nyanlända eller anhöriga har kanske kommit upp en bit i åren,
            och då behöver systemet ses över.
          </note>
          <note>
            Det är fortfarande rätt intressant att höra vad Hanif Bali tycker
            om ett riktat statligt stöd till vuxenutbildningen. Det finns
            faktiskt ett behov. Vi vet att utbildning leder till jobb, och
            vi vet dessutom att arbetsmarknaden i dag kräver att du ska ha
            en gymnasieutbildning för att få chansen till ett jobb. Jag vet
            att utbildningsutskottet har tagit ett utskottsinitiativ när det
            gäller riktat stöd till vuxenutbildningen. Jag förmodar att Hanif
            Bali inte kan svara, men det vore intressant att höra vad han
            anser om ett riktat statsstöd till vuxenutbildningen.
          </note>
          <note>
            Det råder en växande massarbetslöshet och långtidsarbetslöshet
            på arbetsmarknaden. Unga drabbas och så vidare. Utlandsfödda har
            högre arbetslöshet. Då är en av nycklarna inte bara språket utan
            också utbildningen. Vad anser Moderaterna och Hanif Bali om det
            riktade statsbidraget till vuxenutbildningen?
          </note>
          <note type="speaker">
            Anf. 231 HANIF BALI (M) replik:
          </note>
          <note>
            Herr talman! Jag tycker att Maria Stenberg blandar ihop korten
            lite. Regeringen har speciella satsningar för ungdomar som inte
            har pluggat in gymnasiet. Även för de utrikesfödda som behöver
            plugga in gymnasiekompetens finns platser.
          </note>
          <note>
            Maria Stenberg argumenterar för att vi ska utöka systemet samtidigt
            som hon pekar ut att systemet behöver platser. Det är lite motsägelsefullt.
          </note>
          <note>
            Vuxenutbildningen är absolut viktig. Kommunerna har fortfarande
            ansvar att se till att den funkar. Det är ett kommunalt ansvar.
            Kommuner får mycket pengar från staten, och nu får de sköta sitt
            jobb. Om de inte klarar av det får de effektivisera, och de får
            se till att pengar kommer fram och prioritera sina åtaganden.
            Det är knappast så när vi tittar omkring i Kommunsverige att vi
            ser det mest väloljade maskineriet som finns och inga pengar som
            spenderas på något som kanske inte är så välbehövligt.
          </note>
          <note>
            Jag köper inte att kommuner kan bränna pengar och sedan inte
            ha tillräckligt med pengar för sina kärnverksamheter och gå till
            staten och tigga om mer. Det är en orimlig affärsidé.
          </note>
          <note>
            15 § Beslut om uppskjuten ärendebehandling
          </note>
          <note>
            Kammaren beslutade på förslag av andre vice talmannen att ärendebehandlingen
            skulle fortsätta vid arbetsplenum måndagen den 17 december .
          </note>
          <note>
            16 § Bordläggning och beslut om förlängd motionstid
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motionstiden för ovanstående
            proposition och skrivelse skulle förlängas till fredagen den 18
            januari 2013 .
          </note>
          <note>
            17 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 12 december
          </note>
          <note>
            Jens Holm
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 18 december.
          </note>
          <note>
            18 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 12 december
          </note>
          <note>
            Roger Haddad
          </note>
          <note>
            Leif Jakobsson
          </note>
          <note>
            Anders Karlsson
          </note>
          <note>
            Eva Flyborg
          </note>
          <note>
            Maria Ferm
          </note>
          <note>
            Lotta Hedström
          </note>
          <note>
            Johan Andersson
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Maria Stenberg
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 18 december.
          </note>
          <note>
            19 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 12 december
          </note>
          <note>
            Gunilla Svantorp
          </note>
          <note>
            Lars Mejern Larsson
          </note>
          <note>
            Olle Thorell
          </note>
          <note>
            Johan Löfstrand
          </note>
          <note>
            Hillevi Larsson
          </note>
          <note>
            Hillevi Larsson
          </note>
          <note>
            Gunilla Carlsson
          </note>
          <note>
            Lars Gustafsson
          </note>
          <note>
            Elin Lundgren
          </note>
          <note>
            Gunilla Svantorp
          </note>
          <note>
            Lennart Axelsson
          </note>
          <note>
            Krister Örnfjäder
          </note>
          <note>
            Jonas Gunnarsson
          </note>
          <note>
            Modernare adoptionsregler
          </note>
          <note>
            Jonas Gunnarsson
          </note>
          <note>
            Stina Bergström
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 18 december.
          </note>
          <note>
            20 § Kammaren åtskildes kl. 22.54.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
