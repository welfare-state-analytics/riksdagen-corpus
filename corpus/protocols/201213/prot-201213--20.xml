<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201213</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201213</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--20</head>
          <docDate when="2012-11-07">2012-11-07</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2012/13:20
            </seg>
          </u>
          <note>
            Onsdagen den 7 november
          </note>
          <note>
            Kl. 09:00 - 16:06
          </note>
          <note>
            1 § Anmälan om inkomna faktapromemorior om förslag från Europeiska
            kommissionen
          </note>
          <note>
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note>
            KOM(2012) 542
          </note>
          <note>
            KOM(2012) 541
          </note>
          <note>
            2 § Anmälan om protokollsutdrag från utskott
          </note>
          <note>
            Talmannen anmälde att utdrag ur prot. 2012/13:6 för tisdagen
            den 6 november om subsidiaritetsprövning av EU-förslag inkommit
            från socialutskottet.
          </note>
          <note>
            3 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            4 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Välkomsthälsning
          </note>
          <note type="speaker">
            Anf. 1 TALMANNEN:
          </note>
          <u>
            <seg>
              Jag vill fästa kammarens uppmärksamhet på att vi bland åhörarna
              vid dagens debatt har Kroatiens talman Josip Leko med delegation.
              Varmt välkomna till Sveriges riksdag!
            </seg>
          </u>
          <note>
            I would like to greet the delegation from the Parliament of Croatia
            under the leadership of its Speaker Josip Leko welcome to the
            Swedish Parliament.
          </note>
          <note>
            5 § Kroatiens anslutning till Europeiska unionen
          </note>
          <note>
            Föredrogs
          </note>
          <note type="speaker">
            Anf. 2 JOHNNY SKALIN (SD):
          </note>
          <u>
            <seg>
              Herr talman! Sedan det svenska inträdet i EU 1995 har Sverige
              varit pådrivande för EU:s utvidgning med motiveringen att den
              gagnar såväl unionen som de nya medlemsstaterna.
            </seg>
          </u>
          <u>
            <seg>
              Samma argumentation används även nu inför den kroatiska anslutningen
              till EU, trots debatten om avgiften till EU där Sverige enligt
              rådande förhandlingsläge ska tillhöra EU:s absolut största nettobidragsgivare.
              När det gäller det senare har regeringen sagt sig kunna tänka
              sig att använda Sveriges vetorätt för att blockera en absurd utgiftsökning
              för det svenska medlemskapet i unionen. Men i betänkandet inför
              godkännandet av Kroatiens EU-anslutning framhåller samtliga övriga
              riksdagspartier att en kostnadsökning för Sverige motverkas av
              vinsterna med EU:s utökning.
            </seg>
          </u>
          <u>
            <seg>
              I det ena fallet säger man sig alltså vara redo att stoppa en
              kostnadsökning för det svenska EU-medlemskapet för att i det andra
              fallet säga att ekonomiska kostnader inte är ett problem. Man
              hävdar till och med att denna utökade kostnad för de svenska skattebetalarna
              ska leda till en förbättrad välfärd och miljö och till fred i
              hela Europa.
            </seg>
          </u>
          <u>
            <seg>
              Från Sverigedemokraternas sida ser vi helst ett Europa av självständiga
              stater som samarbetar i stora och avgörande frågor och som handlar
              med varandra i en öppen och en inre marknad. Det betyder emellertid
              inte att vi avser att stoppa länder som verkligen vill gå med
              i EU som det ser ut i dag. Men för att godkänna nya länders medlemskap
              i unionen kräver vi i huvudsak att länderna i fråga har en fungerande
              statsapparat med låg korruption. Vi kräver att länderna inte bidrar
              till att destabilisera Europa eller Sveriges säkerhet, eller att
              länderna i fråga inte heller medför ökade nettokostnader för Sveriges
              medlemskap i unionen.
            </seg>
          </u>
          <u>
            <seg>
              Vad Kroatien beträffar har man vidtagit åtgärder för att förbättra
              säkerhetsläget i och omkring sitt land. Däremot är korruptionen
              fortsatt mycket hög. Enligt Transparency Index ligger den i paritet
              med länder som Sydafrika och Turkiet och är endast marginellt
              mindre än i Kina och Rumänien.
            </seg>
          </u>
          <u>
            <seg>
              Vi har tidigare hört om hur människor kan köpa sig EU-medborgarskap
              via Rumänien. Även trafficking och smuggling underlättas av ett
              utbrett mutsystem. Man kan således konstatera att korruption inte
              enbart får återverkningar inom affärslivet, utan att det också
              riskerar att drabba helt andra områden som i slutändan också kan
              påverka Sverige.
            </seg>
          </u>
          <u>
            <seg>
              Till riskerna som ett högkorrupt land medför kommer att Kroatien
              ännu har mer att önska vad gäller myndighetshantering av skatter,
              hanteringen av EU-bidrag, tullen och hanteringen av det fiskala
              systemet för egna medel. Lägger man därtill att Kroatiens bnp
              i marknadspriser bara utgör en bråkdel av EU 27:s genomsnitt,
              vilket innebär att Kroatien kommer att motta tre gånger mer EU-pengar
              än vad de själva tvingas betala för sitt medlemskap, kan man befara
              att Kroatien utan att mer krav ställs på landet före en eventuell
              EU-anslutning kan komma att uppvisa samma typ av struktur som
              har kunnat konstateras i andra fattiga EU-länder.
            </seg>
          </u>
          <u>
            <seg>
              Man måste dessutom konstatera att kommissionens utvärdering av
              Kroatiens anslutning till EU i många delar beaktar att Kroatien
              förväntas kunna leva upp till kraven. En fråga som därmed bör
              ställas är således om det kommer att finnas någon politisk vilja
              efter inträdet att själva vara med och finansiera de nödvändiga
              reformerna eller om landet likt andra exempel i det nuvarande
              EU i stället väljer att slå av på takten i sina reformeringsprocesser.
              Men oavsett svaret på frågan kan vi redan här och nu fastställa
              att en kroatisk EU-anslutning i närtid märkbart kommer att påverka
              Sverige i, som vi ser det, negativ mening.
            </seg>
          </u>
          <u>
            <seg>
              Jag yrkar därför bifall till Sverigedemokraternas reservation
              i ärendet.
            </seg>
          </u>
          <note type="speaker">
            Anf. 3 TOMMY WAIDELICH (S):
          </note>
          <u>
            <seg>
              Herr talman! Det är en glädjens och historiens dag i dag, inte
              bara för att Obama vunnit presidentvalet i USA utan också för
              att vi här i Sveriges riksdag ska fatta beslut om Kroatiens anslutning
              till EU.
            </seg>
          </u>
          <u>
            <seg>
              Vi har länge varit för ett kroatiskt medlemskap. Det har funnits
              ett väldigt starkt stöd för det i Sveriges riksdag. Nu har vi
              visserligen ett parti som har kommit in nyligen och som inte har
              samma uppfattning som de övriga, men i övrigt finns det en väldigt
              stor uppbackning för ett kroatiskt medlemskap i EU.
            </seg>
          </u>
          <u>
            <seg>
              Jag minns när förhandlingarna startade, den 3 oktober 2005. Då
              var jag ordförande i riksdagens EU-nämnd och hade precis kommit
              hem från en resa till Kroatien. Den resan började jag i Vukovar,
              en av de städer som hade varit värst drabbade av Balkankriget.
              Jag tog också med mig bilden där från 2005 av att det fortfarande
              var väldigt svårt att röra sig, fortfarande mycket minerad mark,
              men att det ändå hade börjat spridas ett hopp om en långsiktig
              fred. Där fanns EU med som en garant för en långsiktig fred.
            </seg>
          </u>
          <u>
            <seg>
              När vi i dag från riksdagens sida fattar beslut om att Kroatien
              ska gå med i EU gör vi det också med en förhoppning om att vi
              får fler medlemmar från andra Balkanländer, så att EU kan bli
              det fredsprojekt som det har varit i andra delar av Europa även
              på Balkan. På så sätt blir länderna ömsesidigt beroende av varandra,
              kan handla med varandra och undviker konflikter. Att man har ställen
              där man kan lösa konflikter, att man har ett Europaparlament och
              att man har ett ministerråd där regeringarna träffas bidrar till
              att man undviker konflikter.
            </seg>
          </u>
          <u>
            <seg>
              Det är viktigt att komma ihåg denna historiska uppgift som jag
              tycker att EU verkligen har lyckats med, och det är väl den som
              de flesta är överens om att EU är bra för. Sedan finns det också
              andra fördelar. Men efter andra världskriget såg man just till
              att de länder som hade bekrigat varandra flera gånger om, Tyskland
              och Frankrike, blev ömsesidigt beroende av varandra, att de började
              samarbeta om kol och stål, ryggraden i industrin.
            </seg>
          </u>
          <u>
            <seg>
              Senare, under 80-talet, handlade det om att säkra de nya demokratierna
              Spanien, Grekland och Portugal genom EU-medlemskap.
            </seg>
          </u>
          <u>
            <seg>
              Nu gäller det utvidgningen som gör att hela Europa kan enas och
              få framtidstro, tillväxt och handel, även om ekonomin i Europa
              inte är den bästa just nu. Därför är vi glada att Kroatien blir
              medlem från den 1 juli 2013.
            </seg>
          </u>
          <u>
            <seg>
              Resan har inte gått jättesnabbt, även om den kanske varit snabb
              i jämförelse med andra länder. Jag minns att det tog ett tag innan
              vi fick i gång förhandlingarna.
            </seg>
          </u>
          <u>
            <seg>
              Jag minns också att jag efter min resa fick ett samtal från min
              partivän i Kroatien, Zoran Milanović, som frågade varför förhandlingarna
              inte kom i gång och vad det var som hände i ministerrådet. Han
              var då i opposition. Jag kunde upplysa honom om att det var vissa
              blockeringar men att det nog så småningom skulle komma i gång,
              vilket det också gjorde.
            </seg>
          </u>
          <u>
            <seg>
              I dag är Zoran Milanović Kroatiens premiärminister, och det känns
              bra att han får vara med och föra in Kroatien i EU.
            </seg>
          </u>
          <u>
            <seg>
              Det har som sagt varit en ganska lång resa, och nu ska vi landa
              för att sedan påbörja en ny resa med Kroatien i EU. Det är en
              resa där vi förhoppningsvis snart kan se fler nya medlemmar i
              EU.
            </seg>
          </u>
          <u>
            <seg>
              Med dessa ord yrkar jag bifall till utrikesutskottets förslag
              i betänkandet.
            </seg>
          </u>
          <note>
            I detta anförande instämde Désirée Liljevall (S).
          </note>
          <note type="speaker">
            Anf. 4 CHRISTIAN HOLM (M):
          </note>
          <u>
            <seg>
              Herr talman! För 21 år sedan började kulorna vina i Kroatien.
              För 21 år sedan började morden på fäder och söner men även på
              mödrar och döttrar.
            </seg>
          </u>
          <u>
            <seg>
              Det är säkert många som lyssnar i dag som inte känner igen det
              land jag talar om. Men låt oss aldrig glömma den resa Kroatien
              gjort under de senaste tjugo åren. Man har gått från brinnande
              stridigheter till att i dag stå på tröskeln till det mest framgångsrika
              fredsprojekt vi har, ett medlemskap i Europeiska unionen.
            </seg>
          </u>
          <u>
            <seg>
              I dag diskuterar vi betänkande UU14 som är ett viktigt steg för
              fred och sammanhållning, inte bara för Kroatien och Balkan utan
              för hela Europa.
            </seg>
          </u>
          <u>
            <seg>
              Om 1900-talets politiska misslyckanden tog sig form i mänskliga
              tragedier så har 2000-talets politiska misslyckande hittills tagit
              sig form i en ekonomisk tragedi. Många länder dras allt djupare
              in i skuldkrisen. Vägen ur vår generations djupaste kris går inte
              genom att bygga fler murar och isolera sig. I stället för att
              bygga murar krävs att vi bygger broar. Här skapar EU unika möjligheter.
            </seg>
          </u>
          <u>
            <seg>
              EU:s fördrag slår fast att varje land som respekterar EU:s demokratiska
              värderingar och förbinder sig att främja dem kan ansöka om att
              bli medlem i EU. Villkoren för att bli medlem i EU slogs fast
              vid Europeiska rådets möte i Köpenhamn 1993.
            </seg>
          </u>
          <u>
            <seg>
              Köpenhamnskriterierna består av ett antal politiska, ekonomiska
              och administrativa kriterier. För att ett land ska få inleda förhandlingar
              måste det politiska kriteriet vara uppfyllt. De politiska kriterierna
              innebär att ett kandidatland för att bli medlem ska uppvisa stabila
              institutioner som garanterar demokrati, rättssäkerhet, mänskliga
              rättigheter och respekt för och skydd av minoriteter.
            </seg>
          </u>
          <u>
            <seg>
              Vidare ska landet vara en fungerande marknadsekonomi och ha förmåga
              att hantera den konkurrens och de marknadskrafter som uppträder
              på unionens inre marknad.
            </seg>
          </u>
          <u>
            <seg>
              De administrativa kriterierna innebär att landet ska ha förmåga
              att ta på sig de skyldigheter som följer av ett medlemskap i EU.
            </seg>
          </u>
          <u>
            <seg>
              Kriterierna ska vara uppfyllda vid tidpunkten för inträdet.
            </seg>
          </u>
          <u>
            <seg>
              Herr talman! Vår uppgift är ytterst att svara på frågan: Vilket
              Europa vill vi se? Vill vi se ett öppnare Europa där vi främjar
              fred, frihet och försoning genom att inkludera eller vill vi se
              ett mer exkluderande Europa med stängda dörrar till framtiden?
            </seg>
          </u>
          <u>
            <seg>
              Ett kroatiskt medlemskap vore inte bara en human seger. Det vore
              också en nystart för såväl Kroatien som Sverige och övriga EU.
            </seg>
          </u>
          <u>
            <seg>
              Den största intäkten till svensk ekonomi är vår export. Att då
              sänka trösklar och riva murar så att ytterligare ett land kan
              handla med våra varor är en investering för framtiden.
            </seg>
          </u>
          <u>
            <seg>
              Samtidigt så ger det oss alla någonting mer och någonting större.
              När vi själva bara pratar om EU i termer av misslyckanden och
              kris påminner Kroatien oss om varför vi har EU: för att vi är
              en världsdel med ett folk som lever för fred.
            </seg>
          </u>
          <u>
            <seg>
              Sverige är den starkaste kraften inom EU för en fortsatt utvidgning
              av unionen. Sverige har även sedan många år ett djupgående samarbete
              med länderna på Balkan för utvecklingen där.
            </seg>
          </u>
          <u>
            <seg>
              Som närmaste vänner ska vi också ställa de svåra och jobbiga
              frågorna. Vi måste därför ärligt våga erkänna att Kroatien står
              inför ett utvecklingsarbete inom mänskliga rättigheter. Det rapporteras
              om inskränkningar i pressfrihet och medier. Vi hör om hot och
              våld mot journalister och aktiva försök att censurera medierna.
              För att Kroatien ska vinna trovärdighet i dessa frågor måste detta
              självklart upphöra.
            </seg>
          </u>
          <u>
            <seg>
              Vidare behövs reformer för landets näringsliv och industri. Utan
              ett stabilt näringslivsklimat kan Kroatien varken garantera en
              stabil tillväxt eller matcha Europeiska unionens trygga företagsklimat.
              Här krävs fortsatta reformer.
            </seg>
          </u>
          <u>
            <seg>
              Den 22 januari i år godkände Kroatien självt anslutningen. Det
              gjordes i det kroatiska parlamentet men framför allt genom ett
              tydligt ja från det kroatiska folket. 66 procent röstade för ett
              inträde i EU. Den egna starka viljan sänder en tydlig signal om
              ambitionsnivån, vilket också visar på reformvilja. Det är också
              värt att åter poängtera att för att man ska godkännas som medlem
              nästa år krävs ett fortsatt högt reformtempo och att man följer
              EU:s regelverk även efter anslutningen.
            </seg>
          </u>
          <u>
            <seg>
              Tyvärr finns det krafter inom EU och även här i riksdagen som
              vill stänga dörren för fler medlemmar. Det är djupt oroande på
              många sätt och mycket sorgligt.
            </seg>
          </u>
          <u>
            <seg>
              Herr talman! Om det är något vi lärt av historien är det att
              öppenhet, mångfald och nyfikenhet är vad som för världen framåt.
            </seg>
          </u>
          <u>
            <seg>
              Att ett kroatiskt inträde i EU kortsiktigt leder till ökade kostnader
              är sannolikt. Det är även sant att Kroatien i dag inte erbjuder
              Europas starkaste ekonomi. Men priset för fred, stabilitet och
              samarbete är alltid lägre än kostnaderna för krig, och med fler
              medlemmar kommer en ökad ekonomisk integration. Därmed överstiger
              såväl de långsiktiga humana som de ekonomiska fördelarna med råge
              de kortsiktiga invändningarna.
            </seg>
          </u>
          <u>
            <seg>
              Herr talman! Europa är trots de djupa ekonomiska problem vi har
              just nu en trygg plats i världen. Vi åtnjuter den längsta freden
              vår världsdel har sett sedan århundraden, och även om världen
              skälver så är Europeiska unionen fortfarande en dröm för flera
              av våra grannländer i öst och syd.
            </seg>
          </u>
          <u>
            <seg>
              När kulorna slutade smattra i Kroatien för mindre än tjugo år
              sedan började människorna arbetet med att bygga en demokratisk
              nation i fred. Vi i Sverige har möjligheten att hjälpa dem att
              stärka bygget med ytterligare en demokratisk och fredlig pelare
              genom att godkänna deras inträde. Genom att hjälpa dem hjälper
              vi också Europa, och så fortsätter vi vara den union som vann
              Nobels fredspris.
            </seg>
          </u>
          <note>
            Jag yrkar bifall till utrikesutskottets förslag i betänkande
            UU14.
          </note>
          <note type="speaker">
            Anf. 5 ROBERT HALEF (KD):
          </note>
          <u>
            <seg>
              Herr talman! Efter andra världskrigets slut sade Europa: Aldrig
              mer! Låt oss aldrig upprepa första världskrigets meningslösa skyttegravskrig,
              Nazitysklands förintelseläger eller Stalins systematiska utrotning
              av oliktänkande.
            </seg>
          </u>
          <u>
            <seg>
              Detta var budskapet från de tidigare ärkefienderna i Västeuropa.
              Öppenhet, frihet och samarbete skulle råda bot på främlingsfientlighet,
              nationalism och våld och cementera fundamenten för en varaktig
              europeisk fred.
            </seg>
          </u>
          <u>
            <seg>
              I sin strävan att förhindra ytterligare blodspillan på den europeiska
              kontinenten lade tre framstående västeuropeiska kristdemokrater,
              Robert Schuman, Konrad Adenauer och Alcide de Gasperi, år 1952
              grunden till den Europeiska kol- och stålgemenskapen som fyra
              decennier senare kom att mynna ut i Europeiska unionen.
            </seg>
          </u>
          <u>
            <seg>
              Sedan dess har fred rått mellan kol- och stålunionens ursprungliga
              medlemsländer. Med tiden har samarbetet kommit att fördjupas och
              breddas till att inkludera fler samarbetsområden och fler medlemmar.
              Ledstjärnan för samarbetet har genomgående varit att fred, säkerhet
              och samförstånd i Europa endast kan nås genom att kontinentens
              stater knyts närmare varandra genom handelsutbyte och en likartad
              värdegrund.
            </seg>
          </u>
          <u>
            <seg>
              Herr talman! Västra Balkan är det enda av Europas hörn som ännu
              inte finns representerat i unionen. Fram till och med Kosovokrigets
              slut år 1999 skedde här det som aldrig skulle få ske igen, nämligen
              etnisk rensning och omfattande blodspillan på europeisk mark.
              Detta och en rad andra nationalistiskt, etniskt och religiöst
              motiverade krig under 1900-talets sista decennium kom kraftigt
              att försena ett möjligt medlemskap för före detta Jugoslaviens
              delrepubliker.
            </seg>
          </u>
          <u>
            <seg>
              I och med Europeiska rådets undertecknande av det gemensamma
              anslutningsfördraget för Kroatien i december 2011 kan vi snart
              dock ha äran att välkomna det första landet från västra Balkan,
              nämligen Kroatien, i Europeiska unionen. Detta är en seger inte
              bara för Kroatien och kroaterna, utan för regionen och dess folk
              i stort.
            </seg>
          </u>
          <u>
            <seg>
              Det finns, som andra har sagt, representanter i denna kammare
              som inte delar uppfattningen att Kroatien nu är redo för ett medlemskap
              i Europeiska unionen, trots att såväl Europeiska kommissionen
              och Europaparlamentet som Europeiska rådet, efter sex år av tuffa
              anslutningsförhandlingar, med all tydlighet har fastslagit att
              Kroatien nu har uppfyllt Köpenhamnskriterierna.
            </seg>
          </u>
          <u>
            <seg>
              I kristider i en globaliserad värld är det mer dialog, mer samarbete
              och mer solidaritet vi behöver inte mindre. På samma sätt som
              Sverige och andra medlemsstater utanför eurozonen nu har ett ansvar
              att bistå hårt drabbade människor och få Europa på fötter igen,
              har vi också ett intresse av att utvidga Europeiska unionen. Ett
              utvidgat EU är en starkare, säkrare och mer konkurrenskraftig
              union. Även om Sveriges bidrag till Europeiska unionens budget
              för år 2013 kan komma att öka något i och med Kroatiens anslutning,
              är Kristdemokraterna övertygade om att denna tillfälliga merkostnad
              kommer att suddas ut på sikt.
            </seg>
          </u>
          <u>
            <seg>
              Kristdemokraterna delar till fullo utrikesutskottets uppfattning
              att utvidgningen av EU med Kroatien och i förlängningen hela västra
              Balkan är för den europeiska fredens, säkerhetens, miljöns och
              välfärdens bästa. Liksom kol- och stålgemenskapen kom att bli
              det första steget för att förhindra framtida krig mellan de tidigare
              ärkefienderna Frankrike och Tyskland har Europeiska unionens utvidgning
              på västra Balkan redan bidragit till att stabilisera och demokratisera
              regionen, och knutit länder som tidigare varit i konflikt närmare
              varandra.
            </seg>
          </u>
          <u>
            <seg>
              Som utrikesutskottet påpekar kan Europeiska unionens utvidgning
              i regionen också bidra till att uppmuntra andra stater i närheten,
              österut och i Medelhavsområdet, att genomföra de politiska, ekonomiska
              och sociala reformer som krävs för ett fördjupat samarbete med
              Europeiska unionen. På så vis blir fredstanken, de mänskliga fri-
              och rättigheternas okränkbarhet och den sociala marknadsekonomins
              fördelar värden som utgör det europeiska samarbetets stomme. Det
              blir i sig ett incitament att närma sig Europeiska unionen.
            </seg>
          </u>
          <u>
            <seg>
              Herr talman! För oss kristdemokrater står det klart att Kroatien
              uppfyller samtliga kriterier för EU-medlemskap. Likt utrikesutskottet
              vill vi dock understryka vikten av att Kroatien aktivt verkar
              för att samtliga kriterier är uppfyllda vid det tilltänkta inträdet
              den 1 juli nästa år. Kroatien måste rätta till de brister inom
              rättsväsendet samt gällande grundläggande fri- och rättigheter,
              säkerhet, rättvisa och konkurrenspolitik som kommissionen understrukit.
              I synnerhet måste Kroatien hörsamma Europarådets och OSSE:s kritik
              gällande bristfällig mediefrihet.
            </seg>
          </u>
          <note>
            Herr talman! Å Kristdemokraternas vägnar önskar jag yrka bifall
            till vad som anförs i utrikesutskottets betänkande.
          </note>
          <u>
            <seg>
              Med detta sagt vill jag passa på att välkomna Kroatien in i den
              Europeiska unionen!
            </seg>
          </u>
          <note>
            I detta anförande instämde Anders Andersson (KD).
          </note>
          <note>
            Överläggningen var härmed avslutad.
          </note>
          <note>
            6 § Ersättning av staten till personer som utsatts för övergrepp
            eller försummelser i samhällsvården
          </note>
          <note>
            Föredrogs
          </note>
          <note type="speaker">
            Anf. 6 MARGARETA LARSSON (SD):
          </note>
          <u>
            <seg>
              Herr talman! Det finns mycket att säga om den här propositionen
              om de drabbade i samhällsvården. Det har tråkigt nog gått snett
              från början. Först nekades man ersättning trots Vanvårdsutredningens
              rekommendationer. Det skapade givetvis sårade känslor och misstro.
              Beslutet ändrades efter omfattande kritik, vilket möjligtvis ökade
              misstron ytterligare. Många av de drabbade har känt att den ursäkt
              som gavs inte uppfattades som äkta. Det förslag som företrädare
              för regeringspartierna och oppositionen snabbt snodde ihop vittnar
              om att man inte har tänkt igenom förslaget tillräckligt. Jag ser
              därför en uppenbar risk för att man strör ytterligare salt i såren.
            </seg>
          </u>
          <u>
            <seg>
              Jag ska ta upp brister som finns i det liggande förslaget.
            </seg>
          </u>
          <u>
            <seg>
              Man försätter den nämndsmyndighet som ska avgöra vem som ska
              få ersättning i en mycket svår sits då bara den värsta typen av
              misshandel och vanvård är ersättningsberättigad. Ett problem är
              var man ska dra gränsen mellan de mest allvarliga brotten och
              dem som bara är allvarliga. Ibland kanske man behandlar likartade
              fall där den ena får ersättning och den andra blir utan ersättning
              på grund av någon detalj.
            </seg>
          </u>
          <u>
            <seg>
              Man har en omfattande administration för att söka bevis som till
              stor del inte finns. Det riskerar att medföra mycket höga kostnader.
              Jag tycker att pengarna i stället skulle ha gått till dem som
              har drabbats i samhällsvården, även till dem som inte genomlidit
              den allra värsta misshandeln.
            </seg>
          </u>
          <u>
            <seg>
              En annan tveksamhet gäller hur nämnden ska lyckas bedöma personer
              som är mindre talträngda. De kanske aldrig har bearbetat sin barndom
              eller inte är vana att tala om känslor och upplevelser. Att förtränga
              minnen är en känd överlevnadsmekanism och ett skydd som kroppen
              sätter in för att man ska orka gå vidare i livet och inte bryta
              samman. De personerna kanske riskerar att bli utan ersättning
              för att de har förträngt många minnen som skulle kunna vara en
              viktig pusselbit i en helhetsbedömning.
            </seg>
          </u>
          <u>
            <seg>
              En ytterligare betänklighet gäller hur det kan komma att bedömas
              när någon berättar att man redan som spädbarn placerats på barnhem
              eller i fosterhem. Som bekant är inte minnet utvecklat de första
              levnadsåren. Det kanske var då man utsattes för våld och sexuella
              övergrepp i större skala. Lek med tanken att den vistelsen kanske
              var den värsta jämfört med eventuella fosterhem som man sedan
              kom till. Utan minnen, ingen ersättning.
            </seg>
          </u>
          <u>
            <seg>
              Jag tror inte att någon personal har dokumenterat vilka straffmetoder
              man använde på små barn som grät jämt. Knappast dokumenteras heller
              våldtäkter eller annan misshandel över huvud taget med vittnen.
            </seg>
          </u>
          <u>
            <seg>
              Bevis och rekommendationer är därför ett svårt problem. Barn
              togs ju aldrig på allvar av socialtjänsten när de försökte berätta
              om sitt helvete. För att man ska lyckas få ersättning enligt det
              nuvarande förslaget ska man ha mycket god verbal förmåga, man
              ska ha gott minne helst från späd ålder och göra ett trovärdigt
              intryck. Jag tror inte att det är alla förunnat.
            </seg>
          </u>
          <u>
            <seg>
              Ännu en sak som haltar i förslaget är den gräns man satt till
              1980 för att få ersättning. Det har man gjort utan någon närmare
              förklaring, förutom ett snurrigt resonemang om preskription.
            </seg>
          </u>
          <u>
            <seg>
              Som Lagrådet har konstaterat finns det en uppenbar risk i det
              nuvarande förslaget för dubbelkompensation då ingen spärr finns
              när det gäller personer som redan har fått skadestånd i en tidigare
              brottmålsprocess.
            </seg>
          </u>
          <u>
            <seg>
              I andra änden av skalan finns det risk för rättsförluster då
              rätt allvarliga brott som skett mellan 1980 och 2002 redan kan
              vara preskriberade. De som utsatts för dessa brott får enligt
              det nuvarande förslaget varken skadestånd eller ersättning. Detta
              är något som Mårten Schultz har påtalat. Han är enligt insatta
              källor en av Sveriges främsta experter när det gäller ersättningar
              och skadestånd.
            </seg>
          </u>
          <u>
            <seg>
              Fru talman! Jag förordar med min följdmotion ett graderat belopp
              som utbetalas utifrån allvarlighetsgrad i stället för att människor
              med det föreliggande förslaget ska bli utan ersättning. Så har
              man gjort i en del andra länder.
            </seg>
          </u>
          <u>
            <seg>
              Såsom jag upplever detta förslag är det utformat som ett sorts
              poängsystem, nämligen att ju mer blod som har flutit, desto större
              chans till ersättning. Jag tycker att det är okänsligt och ganska
              smaklöst upplagt. Framför allt är det ett hårt slag mot dem som
              utifrån sin bakgrund har kämpat i hela sitt liv med plågsamma
              minnen, rädslor och ångest.
            </seg>
          </u>
          <u>
            <seg>
              Att inte förstå vikten av att följa upp dem som har fått avslag
              på ansökan om ersättning efter att de har suttit i nämnden och
              blottat sig anser jag är en miss. Det är en oerhört smärtsam process
              att vända ut och in på sitt liv med allt som kommer upp till ytan.
              Det händer ibland att människor som börjar konfronteras med sitt
              liv kan få en hjärtattack. Det hände en gång min egen far. Därför
              vet jag vad jag talar om.
            </seg>
          </u>
          <u>
            <seg>
              Tänk er då att efter detta ratas genom ett sådant besked och
              få höra att man blir utan ersättning eftersom det som man har
              varit utsatt för inte var allvarligt nog.
            </seg>
          </u>
          <u>
            <seg>
              Jag tycker att det behövs ett telefonsamtal och en uppföljning
              efter en sådan sak. Det är min personliga övertygelse.
            </seg>
          </u>
          <u>
            <seg>
              Ett graderat ersättningssystem som man har haft i en del andra
              länder gör det möjligt för fler att få ersättning än vad det nuvarande
              systemet erbjuder. Därmed kan fler få råd att gå till tandläkaren,
              kanske få en handpenning för att få en vettig bostad eller äntligen
              få råd att skaffa den hund som man alltid har velat ha.
            </seg>
          </u>
          <u>
            <seg>
              I Norge, Irland och Holland har man haft betydligt högre ersättningar
              för de grövsta brotten som offren har utsatts för. Ett graderat
              system tar även hänsyn till varje enskild persons unika omständigheter.
              Ett sådant system vittnar om äkta omsorg om individen. Jag yrkar
              därför bifall till reservationen.
            </seg>
          </u>
          <note type="speaker">
            Anf. 7 LENA HALLENGREN (S):
          </note>
          <u>
            <seg>
              Fru talman! Ledamöter av Sveriges riksdag och åhörare! Jag liksom
              många fler lyssnade på den omvalde presidenten Barack Obamas segertal
              i morse svensk tid. Det var ett tal som trots avstånd, ett ganska
              annorlunda politiskt landskap och i många fall också olika utgångspunkter
              berörde. Sammanhanget och ambitionerna berörde. Retoriken och
              engagemanget berörde. Men mer än så berörde en djupt rotad övertygelse
              om alla människors lika värde, om allas lika rätt oavsett vem
              man är och var man kommer ifrån, en vilja att skapa förutsättningar
              för alla barn att växa upp och leva goda liv. Det är en vision
              och ambition som är en stark och absolut drivkraft för mig som
              socialdemokrat i mitt politiska uppdrag.
            </seg>
          </u>
          <u>
            <seg>
              Faktum är att det är detta som SoU3 handlar om.
            </seg>
          </u>
          <u>
            <seg>
              Ibland brister föräldraskapet i sina möjligheter att ge barnen
              just denna trygghet, fostran och framtidstro. När uppväxtvillkoren
              blir så undermåliga att barnens bästa bedöms vara att byta familj
              och hem läggs barnens trygghet och fostran ytterst i samhällets
              och våra gemensamma händer.
            </seg>
          </u>
          <u>
            <seg>
              Men i ett flertal fall blev det inte som det var tänkt eftersom
              samhället brast i sin tillsyn. Barn och unga placerades i hem
              som kränkte, vanvårdade, misshandlade och utnyttjade dem sexuellt
              på alla tänkbara sätt. Det är inte så det ska gå till.
            </seg>
          </u>
          <u>
            <seg>
              Fru talman! Detta är inte en debatt i ordets rätta bemärkelse.
              Jag vill därför inleda med att säga att vi äntligen står här för
              att i någon mening foga ännu en pusselbit till den upprättelse
              som många har väntat på och kanske samtidigt har våndats inför.
            </seg>
          </u>
          <u>
            <seg>
              Den långa resan till upprättelse och den mediala uppmärksamheten
              inleddes år 2005. Då sändes tv-dokumentären med den så korrekta
              titeln Stulen barndom . Flera olika personer berättade där om
              sin uppväxt på svenska barnhem under perioden 19201980. De berättelser
              om bland annat systematiska kränkningar och våld som kablades
              ut i de svenska vardagsrummen förskräckte och chockade.
            </seg>
          </u>
          <note>
            Dåvarande folkhälsominister Morgan Johansson beslutade utnämna
            Göran Johansson till särskild utredare för det som kommit att
            kallas Vanvårdsutredningen. Närmare 1 000 personer kontaktade
            utredningen, blev intervjuade och vittnade om de övergrepp och
            den vanvård som de tvingats uppleva i den sociala barnavården.
          </note>
          <u>
            <seg>
              Utredningen fick senare en efterföljare i Kerstin Wigzells utredning
              för upprättelse. Med vetskap om att det aldrig går att ersätta
              en stulen barndom och att det aldrig går att backa bandet för
              att göra rätt var ambitionen att finna förslag som skulle kunna
              innebära en upprättelse bestående av ersättning, offentlig ursäkt
              och åtgärder för att förhindra att något liknande sker igen.
            </seg>
          </u>
          <u>
            <seg>
              Fru talman! Båda utredningarna skapade förväntningar och förhoppningar.
              Förslag levererades på högst rimliga åtgärder som borde gå att
              enas om över alla politiska gränser. Vi såg nu början på ett avslut.
            </seg>
          </u>
          <u>
            <seg>
              När regeringen i stället för drygt ett år sedan lämnade beskedet
              att upprättelsen inte skulle komma att innehålla någon ekonomisk
              ersättning blev jag, tillsammans med många andra, fullständigt
              överrumplad. Utan några samtal med oppositionen och med Maria
              Larsson som budbärare fattades ett obegripligt beslut högt uppe
              i Regeringskansliet. Hur det hela gick till vet ingen än i dag
              riktigt säkert. Men den mediestorm som det ledde till innebar
              att regeringen sedan backade. I stället satt sedan oppositionen
              ned med regeringsföreträdare, och frågan fick den värdiga och
              seriösa process som borde ha skett från början.
            </seg>
          </u>
          <u>
            <seg>
              Snart fattar vi beslut om en ersättning som är lika för alla,
              i stället för ett skadestånd. Det är värt att än en gång understryka
              vikten av att vi politiskt inte gör anspråk på att försöka gradera
              skadan. Vi gör inte heller anspråk på att på något sätt ersätta
              rättsväsendets processer som ska ställa anklagade till svars,
              vilket är skälet till årtalet 1980. Det handlar om en ekonomisk
              ersättning som kan sökas av alla som uppfyller kriterierna, oavsett
              bakgrund.
            </seg>
          </u>
          <u>
            <seg>
              Det har varit en ceremoni, en offentlig och officiell ursäkt
              för det som många barn, i dag äldre, utsattes för när samhället
              skulle överta vårdnadsansvaret men i stället grovt brast i omhändertagande
              och tillsyn.
            </seg>
          </u>
          <u>
            <seg>
              Fru talman! Med en upprättelse på plats återstår det svåraste
              och största, nämligen det politiska arbetet för att konkret förhindra
              att något liknande ska kunna hända igen. Men det som också återstår
              är det långsiktiga politiska arbete som ska skapa förutsättningar
              för alla barn att leva goda, utvecklande och jämlika liv oavsett
              vem man är och var man kommer ifrån och vilken ryggsäck man bär
              med sig. Alla barn måste ha rätt att, som Hjalmar Branting en
              gång uttryckte sin vision, leva ut sina bästa stämningars längtan.
            </seg>
          </u>
          <note type="speaker">
            Anf. 8 MARGARETA LARSSON (SD) replik:
          </note>
          <u>
            <seg>
              Fru talman! Den lag som nu kommer att stiftas står helt utanför
              vårt rättssystem. Lagrådet har som bekant gett klartecken för
              att vi ska kunna ersätta de som har blivit misshandlade och utnyttjade
              och detta utan hänsyn till normala ersättningssystem och brottmålsprocessen.
            </seg>
          </u>
          <u>
            <seg>
              Varför är man då så rädd att verkligen skapa ett system som faktiskt
              lindrar lidande för så många som möjligt genom att ge dem upprättelse?
              Det försvårar ju själva symbolhandlingen. Den graderade ersättningen
              medverkar till att fler kan få del av ersättningen. Som det är
              nu är det bara vissa som får och andra blir utan. Jag förstår
              inte detta riktigt. Hur tror du, Lena Hallengren, att det kommer
              att uppfattas av många som blir utan?
            </seg>
          </u>
          <note type="speaker">
            Anf. 9 LENA HALLENGREN (S) replik:
          </note>
          <u>
            <seg>
              Fru talman! Margareta Larsson och jag har nog inte riktigt samma
              uppfattning och förhoppning om vad detta faktiskt kommer att leda
              till.
            </seg>
          </u>
          <u>
            <seg>
              Jag menar att graderingen av ersättningen handlar om att vi politiskt,
              genom en nämnd, skulle sitta och bedöma hur allvarlig vanvården,
              misshandeln eller den kränkande behandlingen har varit. Att sitta
              och gradera vem som har varit med om värst saker utifrån det vi
              vet och har hört är en smått omöjlig uppgift.
            </seg>
          </u>
          <u>
            <seg>
              Att inte försöka gradera utan just ge en upprättelse i form av
              en ersättning är den väg vi har valt och den väg jag tror är den
              enda framkomliga. Alternativet är nämligen att det blir så svårt
              och komplicerat att det hela egentligen inte kan äga rum. Då blir
              det ännu fler som inte bara blir utan en ersättning utan där hela
              processen blir omöjlig att genomföra. Det är svaret.
            </seg>
          </u>
          <note type="speaker">
            Anf. 10 MARGARETA LARSSON (SD) replik:
          </note>
          <u>
            <seg>
              Fru talman! Man gör det faktiskt väldigt svårt för nämnden. Det
              är den som ska göra bedömningen av vad som är allvarligt och var
              gränsen går. Jag tycker nästan att politiker gör det lite väl
              lätt för sig. Man fattar ett väldigt snabbt beslut, och sedan
              får andra verkställa det slarviga beslutet. Det är stor risk att
              de som sitter i nämnden får ta skiten av att kanske ha gjort en
              felbedömning. Det blir heller ingen överklagan för detta.
            </seg>
          </u>
          <u>
            <seg>
              Jag vill inte sitta och läsa i Expressen någon dag att någon
              har hoppat framför ett tåg därför att man inte har uppfattat att
              nämnden har tagit en på allvar, Lena.
            </seg>
          </u>
          <note type="speaker">
            Anf. 11 LENA HALLENGREN (S) replik:
          </note>
          <u>
            <seg>
              Fru talman! Tyvärr har vi redan nu varit med om tragiska omständigheter
              bland de människor som har varit med om vanvården och som inte
              hinner vara med om någon upprättelse.
            </seg>
          </u>
          <u>
            <seg>
              Jag vill säga så här: Det har inte varit en lätt process i den
              meningen att vi har försökt förenkla frågan. Det har varit lätt
              i den meningen att vi när vi har suttit ned har varit väldigt
              överens om vad vi vill åstadkomma, nämligen en upprättelse för
              en grupp människor där samhället skulle överta ansvaret för både
              trygghet och fostran och brast kapitalt.
            </seg>
          </u>
          <u>
            <seg>
              Att politiskt bedöma och beskriva exakt vilka fall som skulle
              berättiga till vilken ersättning tror jag är en omöjlig uppgift.
              Jag är ledsen att säga att konsekvensen då nog skulle bli att
              propositionen inte blev framlagd och att vi inte skulle kunna
              fatta ett beslut som verkligen blev tydligt, enkelt och begripligt
              för den som ska söka. Lagrådet, som bekant består av jurister,
              har granskat detta noggrant och menar att det är fullt möjligt
              för en nämnd att agera utifrån det. Jag litar lika mycket på Lagrådet
              i detta fall som jag gör i andra sammanhang.
            </seg>
          </u>
          <note type="speaker">
            Anf. 12 HELENA BOUVENG (M):
          </note>
          <u>
            <seg>
              Fru talman! Jag tror att alla vi som sitter i kammaren i dag
              känner en oerhörd sorg över vad många barn och unga blev utsatta
              för mellan 1920 och 1980. Det var barn som av en eller annan anledning
              blev omhändertagna för samhällsvård, det vill säga placerades
              av sociala myndigheter.
            </seg>
          </u>
          <u>
            <seg>
              Barn som i allra högsta var i behov av stöd, hjälp och omhändertagande
              möttes i stället av att tvingas gå hungriga, av slavliknande arbete,
              misshandel, hot och straff, sexuellt utnyttjande ja, tyvärr kan
              listan göras lång. I de 400 intervjuer som genomfördes av Vanvårdsutredningen
              är vittnesmålen många gånger skrämmande.
            </seg>
          </u>
          <u>
            <seg>
              Det ska också sägas att många vittnesmål kunde berätta om en
              kärleksfull barndom där människor som öppnat sitt hem och anställda
              inom barnavården och institutioner inte bara har gett kärlek utan
              också varit ett starkt stöd och visat stor omtanke. Detta förminskar
              dock inte lidandet för de barn som möttes av något helt annat.
            </seg>
          </u>
          <u>
            <seg>
              I början av 2000-talet började berättelserna göra sig hörda.
              Tidigare placerade och utsatta barn bytte ut känslan av skam mot
              ilska. Deras berättelser är mer än viktiga, inte minst vad gäller
              utsatta barns rättigheter. Tack vare dessa berättelser tillkom
              Vanvårdsutredningen 2006, och den lämnade sedermera sin rapport
              2010. För att nå fram till någon sorts upprättelse för dessa barn
              krävs det först att sanningen kommer fram och att det finns dokumenterat.
              Vanvårdsutredningen var ett viktigt första steg, bland annat för
              att få fram vad som egentligen hände. Jag tror också att det är
              viktigt att man har fått möjlighet att berätta vad man har blivit
              utsatt för.
            </seg>
          </u>
          <u>
            <seg>
              Utifrån Vanvårdsutredningen gav regeringen 2010 en särskild utredare
              i uppdrag att lämna förslag på hur en upprättelseprocess skulle
              kunna se ut. Utredaren kunde lägga fram detta 2011. Utredningen
              och förslaget till upprättelse kallades Barnet som samhället svek
              . Utredningens förslag beträffande erkännande av det lidande de
              drabbade utsatts för och en ursäkt på alla ansvarigas vägnar genomfördes
              i en ceremoni i Stockholms stadshus, där företrädare för samtliga
              nivåer och partier var representerade.
            </seg>
          </u>
          <u>
            <seg>
              Nästa steg i upprättelseprocessen behandlar vi i dag en ekonomisk
              kompensation. Utredningen har tittat på olika tillvägagångssätt.
              Man har tittat på olika länders ersättningssystem och också lyssnat
              till enskilda organisationers förslag till utformning av ersättningen
              och dess nivåer. Vi sju partier som står bakom det i dag föreliggande
              förslaget har landat på utredningens förslag: en ersättning som
              ska ses som ett erkännande av samhällets svek mot den utsatte
              inte ett försök att kompensera den skada som uppstått genom vården.
              Ersättningen är viktig då samhället har ett särskilt ansvar för
              barn som omhändertagits och placerats i samhällets vård.
            </seg>
          </u>
          <u>
            <seg>
              Fru talman! Beloppets storlek kan naturligtvis också diskuteras.
              Det är 250 000 kronor, vilka kan erhållas av den som utsatts för
              förhållandevis svåra fall av vanvård som ger möjlighet till ersättning.
              Det går inte att rakt av jämföra med svensk rättspraxis då denna
              ersättning bygger på andra principer, men ser man på vilka ersättningsbelopp
              brottsoffer i Sverige erhåller är 100 000 kronor vanligt vad gäller
              grova våldsbrott, mordförsök, våldtäkt mot barn etcetera.
            </seg>
          </u>
          <u>
            <seg>
              Då ersättningen är samma för alla kan jag tycka att avvägningen
              är så bra den kan bli, även om vissa barn blivit utsatta i betydligt
              högre grad än andra och under långa tider. Det är ett betydligt
              högre belopp jämfört med den ersättning som vanligtvis utgår vid
              kränkning på grund av brott. Utgångspunkten för ersättningens
              storlek har varit att ersättningen bör vara tillräckligt hög för
              att fylla sitt syfte som symbolisk, personlig upprättelse även
              för den som utsatts för mycket grova brott.
            </seg>
          </u>
          <u>
            <seg>
              Ansökan om ersättning ska göras skriftligt och prövas av en särskild
              nämnd, där nämndens ordförande och dess avdelningar ska vara eller
              ha varit ordinarie domare allt för att nämnden ska uppfylla de
              krav Europakonventionen ställer för att något ska anses vara en
              domstol i konventionens mening. En viktig aspekt i upprättelseprocessen
              är också att få ett avslut för de människor som drabbats. Därför
              finns en tidsgräns, satt till den 31 december 2014, då en ansökan
              senast ska ha inkommit till nämnden.
            </seg>
          </u>
          <u>
            <seg>
              Vanvårdsutredningens kartläggning av övergrepp mot omhändertagna
              barn är berättelsen om Sveriges socialpolitiska misslyckande.
              Kartläggningen, ceremonin och, i dag, den ekonomiska ersättningen
              är vårt sätt att be om förlåtelse. Den ännu viktigare uppgiften
              har vi framför oss: att se till att detta inte sker igen. Att
              rusta oss med kunskaper, värderingar och kloka åtgärder är av
              yttersta vikt för att våra egna efterträdare ska slippa skämmas
              och framför allt för att våra barn ska färdas väl in i framtiden.
            </seg>
          </u>
          <u>
            <seg>
              Mycket har hänt, och visst har omhändertagna barns situation
              förbättrats. Det finns dock mycket mer att göra. Ser man tillbaka
              i tiden ser man att stora förändringar har skett sedan socialtjänstreformen
              trädde i kraft den 1 januari 1982. Om bara några veckor står vi
              återigen i denna kammare och diskuterar ett ökat skydd för barn.
              Det täcker långt ifrån allt men är ett viktigt steg för att säkerställa
              barns rättmätiga skydd oavsett var i Sverige de bor.
            </seg>
          </u>
          <u>
            <seg>
              Under alliansregeringen har flera reformer genomförts för att
              stärka barns och ungdomars skydd. Vi har bland annat infört registerkontroll
              för personal vid HVB-hem och rätt till information, vilket möjliggör
              deltagande och inflytande vid beslut som rör barn. Vi har Barnombudsmannens
              uppdrag att genomföra insatser för att sprida och kommunicera
              regeringens strategi för att stärka barns rättigheter. Det är
              det så kallade Pejlinguppdraget.
            </seg>
          </u>
          <u>
            <seg>
              Det kanske viktigaste är det uppdrag den särskilda utredaren
              fått. Utredaren ska lägga fram förslag på åtgärdsprogram för trygg
              och säker vård för barn och unga i behov av stöd och hjälp från
              den sociala barn- och ungdomsvården. Det är ett program som ska
              leda till en långsiktig satsning i syfte att höja kvaliteten i
              den sociala barn- och ungdomsvården, med särskilt fokus på trygghet,
              säkerhet och tillgänglighet.
            </seg>
          </u>
          <u>
            <seg>
              Stöder denna kammare regeringens förslag avsätts ca 100 miljoner
              per år under perioden 20132015 och ytterligare 60 miljoner 2016,
              allt för att vi inte ska upprepa de delar av historien som ingen
              vill ska upprepas.
            </seg>
          </u>
          <note type="speaker">
            Anf. 13 AGNETA LUTTROPP (MP):
          </note>
          <u>
            <seg>
              Fru talman! Jag vill börja med att säga ja till förslaget i betänkandet
              i sin helhet.
            </seg>
          </u>
          <u>
            <seg>
              Oppositionen var inte nöjd med det besked som gavs från regeringen,
              nämligen att ingen skulle få någon som helst ersättning för den
              vanvård och försummelse man utsatts för i samhällets vård, bara
              en offentlig ursäkt av staten. Men regeringen lyssnade den här
              gången, och vi började en samverkan mellan Alliansen, Socialdemokraterna,
              Miljöpartiet och Vänsterpartiet, en samverkan om ersättning och
              under vilka former ersättningen skulle ges.
            </seg>
          </u>
          <u>
            <seg>
              Det här är en lika viktig som dyster proposition. Den är dyster
              för att den över huvud taget ska behöva diskuteras här. Ingen
              ersättning kan någonsin ge tillbaka de år under vilka barn och
              ungdomar utsattes för vanvård i samhällets vård. Har man en förstörd
              barndom blir även resten av livet påverkat i olika grad.
            </seg>
          </u>
          <u>
            <seg>
              I Vanvårdsutredningen från 2011 fanns en uppskattning av hur
              många personer det kunde röra sig om, och man kom fram till att
              det var ungefär 250 000. Vi får komma ihåg att den här siffran
              omfattar allt ifrån dem som bara var där några dagar till att
              det handlade om år efter år. Man intervjuade i utredningen drygt
              1 000 personer, och på så sätt fick man en bra bild över hur de
              här barnen och ungdomarna hade haft det i samhällets vård.
            </seg>
          </u>
          <u>
            <seg>
              Man kan säga att propositionen till stora delar följer förslagen
              från Vanvårdsutredningen, och de flesta remissinstanser är i stora
              drag nöjda med propositionen. Ersättningssumman på 250 000 kronor
              får ses som ett bevis på att samhället inte skött sitt uppdrag
              och ger därför en engångssumma som ersättning för de förlorade
              åren. Summans storlek har diskuterats, liksom om inte summan ska
              vara graderad. Att avgöra om en försummelse funnits är i sig en
              grannlaga uppgift, att dessutom fastställa om försummelsen varit
              större mot person A än mot person B är i det närmaste omöjligt.
              De flesta remissinstanser anser att summan 250 000 är att betrakta
              som en god summa, inte en liten summa. Det är en stor summa med
              tanke på hur det brukar se ut i Sverige. Som jämförelse kan man
              ta den summa som gavs vid uppgörelsen om tvångssterilisering och
              som var på 175 000 kronor.
            </seg>
          </u>
          <u>
            <seg>
              En annan fråga som kommit upp är den tid då försummelsen ska
              ha inträffat; man gör nämligen ett break vid 1980. Det kan man
              tycka verkar snävt, men anledningen till detta är att det inte
              handlar om ett brottmål. Det ska inte betraktas som så, det är
              inte det. Därför måste man vara helt säker på att allting är preskriberat.
              Det får inte bli en jämsides körning med civil- och straffrättsliga
              regler om skadestånd och ansvar för brott, det vill säga att tidsgränsen
              måste vara sådan att inga icke preskriberade brott omfattas av
              möjligheten till ersättning. När det gäller beviskrav finns det
              i betänkandet en skrivning på flera olika sätt att man vill ha
              en mycket bred och generös bedömning.
            </seg>
          </u>
          <u>
            <seg>
              För att ändå på något sätt komma in i det som har hänt en del
              av de barn och ungdomar som var i samhällets vård ska jag ge en
              kort berättelse från Vanvårdsutredningen om Maria som är född
              1964. Hon placerades i fosterfamiljen när hon var drygt två år.
              Hon vet inte varför hon blev omhändertagen och har knappt haft
              någon kontakt med sina biologiska föräldrar eller andra anhöriga.
              Fosterfamiljen hade tre biologiska barn nära Marias egen ålder.
              Maria berättar om en vardag fylld av slag, kränkande ord, hårt
              arbete, otillräckliga möjligheter att sköta sin hygien och ständig
              hunger. Maria uppger att hon ända fram till tonåren dagligen blev
              slagen av sin fostermor med olika tillhyggen. Under en period
              blev hon även slagen av fosterbröderna.
            </seg>
          </u>
          <u>
            <seg>
              Maria berättar följande under intervjun: Hon satte blöjor på
              mig, och det räckte att blöjan var blöt för att jag skulle få
              stryk. Det var olika från gång till gång. Man kunde inte förutse
              vad hon skulle göra. Jag skulle gå in i städskrubben som stod
              framför köksbordet, där slog hon mig. Hela familjen kunde se när
              hon slog mig.
            </seg>
          </u>
          <u>
            <seg>
              Maria uppskattar att hon var placerad i fosterhem i 16 år, förutom
              under en kortare period då hon bodde på behandlingshem för missbrukare.
              Hon var där för behandling på grund av sin sängvätning. Då var
              hon åtta år, säger Maria.
            </seg>
          </u>
          <u>
            <seg>
              Maria minns att den sociala barnavården gjorde tillsynsbesök
              en gång om året, men att de blev mer sällsynta ju äldre hon blev.
              Hon blev hotad av fosterföräldrarna inför tillsynsbesöken. Därför
              vågade hon inte säga något när den sociala barnavården var på
              besök. Maria berättar att hennes fostermor försökte styra besöken
              till att ske när hon var i skolan.
            </seg>
          </u>
          <u>
            <seg>
              Det är det här vi måste förhindra upprepas, och det är en del
              av betänkandet. Det innebär ett stort ansvar, och det ska skötas
              med största respekt för barnen och ungdomarna när de är i samhällets
              vård.
            </seg>
          </u>
          <u>
            <seg>
              Försummelser ser säkert inte likadana ut i dag som tidigare,
              men varje gång ett barn blir kränkt, slaget eller inte lyssnat
              på är det en kränkning. Ja, det finns dess värre många olika sätt
              att göra barn illa, och tyvärr görs det fortfarande. Det är allas
              vår plikt att förhindra det. Jag vill inte att nästa generation
              ska behöva be dagens barn och ungdomar om ursäkt för försummelser
              under 2000-talet. Jag hoppas att vi alla har lärt oss läxan. Barn
              som är omhändertagna av samhället ska aldrig utsättas för vanvård
              eller försummelse. Många barn och ungdomar tillhör dem som fått
              uppleva en vuxenvärld som de inte känner trygghet i. Den bristen
              på trygghet ska inte finnas och allra minst förstärkas i samhällets
              vård. Den ska minimeras med rätt bemötande och med rätt omhändertagande.
            </seg>
          </u>
          <note>
            I detta anförande instämde Lena Hallengren (S).
          </note>
          <note type="speaker">
            Anf. 14 MARIA LUNDQVIST-BRÖMSTER (FP):
          </note>
          <u>
            <seg>
              Fru talman! Det här var en av många röster som berättat om sina
              upplevelser av utsatthet av vanvård när de varit placerade i fosterhem
              eller på institution. Deras upplevelser av övergrepp, utnyttjande
              och kränkningar skakade om oss alla. Krav på en offentlig ursäkt
              och en ekonomisk kompensation framfördes.
            </seg>
          </u>
          <u>
            <seg>
              I och med att diskussionen kom i gång och de här berättelserna
              kom väcktes naturligtvis frågor om samhällets ansvar för barn
              som omhändertagits för samhällsvård.
            </seg>
          </u>
          <u>
            <seg>
              Fru talman! Vanvårdsutredningen tillsattes 2006. I den första
              delrapporten som lämnades i juni 2010 fick vi ta del av 400 människoöden,
              människor som i intervjuer vittnade om den utsatthet som de upplevt
              i samband med sin placering. De vittnade om hunger, hårt arbete,
              bestraffningar, hot och sexuellt utnyttjande för att nämna något.
              De vittnade om sin övergivenhet.
            </seg>
          </u>
          <u>
            <seg>
              Med utgångspunkt från denna rapport utsåg regeringen en utredare
              som skulle föreslå hur en upprättelseprocess skulle kunna utformas.
              Det utredningen föreslog som upprättelse var först ett erkännande
              av det svek som de drabbade hade utsatts för och en ursäkt. Utredningen
              föreslog också en ekonomisk ersättning och naturligtvis åtgärder
              för att detta inte ska upprepas.
            </seg>
          </u>
          <u>
            <seg>
              Fru talman! Barn placerades alltså för att skyddas och få hjälp
              och stöd genom en trygg vård och omsorg och en trygg uppväxt,
              men i stället blev barn utsatta för svåra saker. Det var ett stort
              svek från samhällets sida.
            </seg>
          </u>
          <u>
            <seg>
              Nu har en ceremoni hållits i Stockholms stadshus där ca 1 300
              personer deltog, och en offentlig ursäkt har lämnats. Till min
              och Folkpartiets stora glädje går vi i dag vidare i den här upprättelseprocessen
              genom det här betänkandet som föreslår en ny lag om ersättning
              från staten till personer som utsatts för övergrepp eller försummelser
              i samhällsvården av barn och unga.
            </seg>
          </u>
          <note>
            För att kunna ansöka om den här ersättningen på 250 000 kronor
            ska övergreppen eller försummelserna vara av allvarlig art och
            ha skett i samband med vård när personer har varit placerade av
            sociala myndigheter under perioden den 1 januari 1920 till den
            31 december 1980.
          </note>
          <u>
            <seg>
              Fru talman! Det är också mycket tillfredsställande att den här
              propositionen bygger på en överenskommelse från september 2011
              mellan regeringspartierna, Socialdemokraterna, Miljöpartiet och
              Vänsterpartiet.
            </seg>
          </u>
          <u>
            <seg>
              Ett av kriterierna för att få ersättning är att man ska ha varit
              omhändertagen för samhällsvård, det vill säga heldygnsvård, i
              fosterhem eller på institution. Det gäller både tvångsplacering
              och frivillig placering. Prövningen av ersättningen ska utgå från
              individens upplevelser av vården, och i det här fallet handlar
              det om vanvård.
            </seg>
          </u>
          <u>
            <seg>
              Fru talman! Det känns mycket tillfredsställande att det talas
              om ett lägre beviskrav i betänkandet. Det innebär att man har
              rätt till ersättning om det kan antas att man har utsatts för
              övergrepp eller försummelser av allvarlig art i samband med vården.
              Vi får inte glömma bort att det handlar om placeringar som i många
              fall ägde rum för mycket länge sedan, och det kan i vissa fall
              vara svårt att finna bevis. Det blir den särskilda nämndens uppgift
              att handlägga och besluta om ersättningar till personer som utsatts
              för övergrepp eller försummelser av allvarlig art.
            </seg>
          </u>
          <u>
            <seg>
              Den ekonomiska ersättningen ska ses som ett erkännande av den
              enskildes utsatthet i samband med samhällsvården. Samhället har
              ett ansvar för barn som omhändertagits mot föräldrarnas vilja,
              men samhället har också ett ansvar i de fall där föräldrarna har
              gett samhället förtroendet att ge barnen en god vård och omsorg.
            </seg>
          </u>
          <u>
            <seg>
              Vi vet att det i dag finns barn och unga som omhändertagits och
              som i vissa fall utsätts för kränkningar. Regeringen vill på alla
              sätt stärka barns och ungas rättigheter. Det pågår också insatser
              för att stärka den sociala barn- och ungdomsvården och för att
              förhindra övergrepp och försummelser i framtiden.
            </seg>
          </u>
          <u>
            <seg>
              Fru talman! Min vädjan till politiker på alla nivåer är: Prioritera
              de barn och unga som lever i utsatthet! Stötta föräldrar i deras
              viktiga roll och se till att barnen får trygghet och kärlek vid
              placeringar! Låt barnen och unga vara delaktiga i de beslut som
              samhället fattar om deras livssituation! Se till att de får en
              värdig skolgång och en hälso- och sjukvård värd namnet! Följ upp,
              utvärdera och stötta era familjehem ute i kommunerna! Ombesörj
              att barnärenden handläggs av socionomer med specifik kompetens
              kring barn och unga!
            </seg>
          </u>
          <u>
            <seg>
              Fru talman! Samhället får inte misslyckas igen. Här har vi alla
              ett mycket stort ansvar.
            </seg>
          </u>
          <note type="speaker">
            Anf. 15 JOHAN HEDIN (C):
          </note>
          <u>
            <seg>
              Fru talman! En god vän berättade en gång om en händelse i barndomen
              som har påverkat henne mycket. Hon växte upp på en mindre ort
              mitt i Sverige. De händelser hon berättade om ägde rum någon gång
              på 80-talet. Hon gick på lågstadiet, och jag tror till och med
              att det var under den här årstiden som den här händelsen ägde
              rum.
            </seg>
          </u>
          <u>
            <seg>
              Alla vet hur rykten kan spridas utan att det egentligen behöver
              finnas någon som helst grund. Det är väl ingen som vet hur det
              här gick till, men ett rykte spreds. En skolkamrat hade kanske
              sagt någonting. Ett missförstånd ledde kanske till ett annat.
            </seg>
          </u>
          <u>
            <seg>
              Hur som helst bar det sig inte bättre än att det knackade på
              dörren en dag. Där stod samhällets och den förmodade välviljans
              representanter, och de var där för att hämta min vän. De hade
              fått information om att hon for illa hos sin mamma och pappa.
              Exakt hur hon ansågs fara illa vet jag inte, men på något sätt
              ansågs misstankarna så allvarliga att hon omhändertogs.
            </seg>
          </u>
          <u>
            <seg>
              Nu gick det här förhållandevis bra. Man kunde konstatera att
              inga missförhållanden rådde, och efter ett par veckor fick min
              vän komma hem igen. Det finns ingenting i hennes berättelse som
              vittnar om sådana hemskheter som vi tyvärr hört om alltför ofta
              i sådana här sammanhang. Men att bli uppryckt från sitt hem, få
              sina föräldrar ifrågasatta, få sin egen trovärdighet ifrågasatt
              och sin trygghet stukad sätter djupa spår i ett barns liv. Det
              kunde, har det visat sig, ha blivit så mycket värre. I det här
              läget är en människa som mest sårbar. Det handlar om ett barn
              i händerna på vuxna som hon inte känner. Bland dessa vuxna finns
              det faktiskt en och annan som inte alls vill väl.
            </seg>
          </u>
          <u>
            <seg>
              Några av de svåraste frågorna politiken har att ta ställning
              till är just medborgarens förhållande till staten, individens
              förhållande till kollektivet. När ska samhället gripa in? Hur
              ska bedömningarna göras? Hur ska det följas upp?
            </seg>
          </u>
          <u>
            <seg>
              Viljan att ingripa när människor far illa, i synnerhet barn,
              är naturlig hos oss alla, men ibland blir det fel. Och det har
              blivit väldigt fel alldeles för många gånger genom historien.
              Barn har så lätt att ta på sig skuld och känna skam även för sådant
              som andra utsatt dem för. Det är en normal reaktion att sluta
              sådant inom sig. Kanske är det därför detta kunde pågå under så
              lång tid utan att den breda allmänheten förstod allvaret. Till
              slut började människor berätta. Man började prata om det. Det
              blev allt tydligare att detta var någonting allvarligt, långvarigt
              och systemiskt.
            </seg>
          </u>
          <u>
            <seg>
              Behovet av någon form av upprättelseprocess blev allt tydligare,
              och i juni 2006 tillsattes Vanvårdsutredningen. I januari 2010
              lämnade utredningen sin rapport om vad som hade kommit fram i
              de många intervjuer som hade genomförts med drabbade. Resultatet
              var nog värre än vad de flesta hade kunnat föreställa sig.
            </seg>
          </u>
          <u>
            <seg>
              Fru talman! Vilhelm Moberg lär en gång ha sagt att staten är
              ett odjur utan moral och utan sinne för lyrik. Man bör kanske
              beakta de orden när man betraktar den mörka del av vår myndighetshistoria
              som Vanvårdsutredningen blottlägger. Kanske ligger en del av förklaringen
              i att ansvaret skjutits från enskilda människor till anonyma myndigheter.
              Kanske fick individens verklighet stå tillbaka till förmån för
              systemets dröm. Det saknar egentligen betydelse. Det viktiga är
              att vi nu markerar ett slut på en tid av missförhållanden och
              ser mot framtiden.
            </seg>
          </u>
          <u>
            <seg>
              Det finns flera viktiga komponenter i en upprättelseprocess.
              Först och främst måste sanningen fram. En god och trovärdig dokumentation
              av vad som har skett och i vilken omfattning det har skett ska
              upprättas. Samhället måste erkänna de fel som har begåtts och
              en uppriktig ursäkt riktas till de drabbade. Åtgärder ska vidtas
              för att säkerställa att de fel som har begåtts inte upprepas.
              Dessutom är det rimligt att vanvårdens offer kompenseras på något
              sätt.
            </seg>
          </u>
          <u>
            <seg>
              Det är glädjande att en sådan bred majoritet i Sveriges riksdag
              ställer sig bakom förslaget om ersättning till personer som utsatts
              för övergrepp och försummelser i samhällsvården. Det finns skador
              som en ekonomisk kompensation aldrig kan reparera. Själsliga sår
              låter sig sällan omplåstras av pengar, men en märkbar ersättning
              sätter kraft bakom samhällets vädjan om förlåtelse och bekräftar
              det allvar med vilket man ser på de här händelserna.
            </seg>
          </u>
          <u>
            <seg>
              Låt oss gemensamt kämpa för att något liknande inte ska hända
              igen! Låt oss inspirera varandra till att fatta kloka beslut och
              stifta lagar som minimerar risken för att barn far illa! Låt oss
              också påminna varandra om vilket ansvar vi har att se till att
              våra myndigheter sköter sina uppgifter på ett korrekt sätt och
              att viktiga myndighetsbeslut med stora konsekvenser för människors
              liv fattas på goda grunder och följs upp noggrant!
            </seg>
          </u>
          <u>
            <seg>
              Det finns inte några garantier för att misstag inte kommer att
              begås även framöver, men förhoppningsvis kan det ljus som nu tänds
              över historiens misstag göra framtiden mer upplyst.
            </seg>
          </u>
          <note type="speaker">
            Anf. 16 EVA OLOFSSON (V):
          </note>
          <u>
            <seg>
              Fru talman! Främst vill jag rikta mitt inlägg i den här debatten
              till er som sitter på läktaren eller tittar på tv eller webben,
              till er som blev omhändertagna av samhället och skulle skyddas
              och hjälpas men som i alldeles för många fall i stället blev svikna.
              Det handlar om er som blev placerade på Vidkärrs barnhem i min
              hemstad Göteborg, på Nybodahemmet i Stockholm och på Skärsbo pojkhem
              i Alingsås tre institutioner som särskilt lyfts fram i Vanvårdsutredningen,
              eftersom många barn och unga utsatts för försummelser och övergrepp
              där. Ni placerades i fosterhem, ofta i flera olika sådana, där
              ni kränktes. Ni kallades alltifrån tattarunge, horunge och oäkting
              till ungdjävel och mycket annat. Ni fick stryk med ris, livrem,
              mattpiska, käpp, sopkvast och hundkoppel uppfinningsrikedomen
              hos dem som slog var stor. Ni fick långt ifrån alltid mat så att
              ni blev mätta. Ni fick gå i begagnade, utslitna kläder. Ni låstes
              in eller ut som straff. Ni berövades kontakt med syskon och föräldrar,
              och presenter från dem togs ifrån er. Ni utsattes för sexuella
              övergrepp, från tafsande till genomförda våldtäkter, och ni blev
              ofta särbehandlade i förhållande till andra barn.
            </seg>
          </u>
          <u>
            <seg>
              Det hände långt ifrån alla de 250 000 barn och ungdomar som var
              placerade på barnhem och i fosterhem under perioden 19201995,
              men det hände i alldeles för många fall. Det hände tusentals barn
              och ungdomar. Den summa som har budgeterats för ersättning till
              vanvårdade räcker till 5 000 personer. Det säger något om vilket
              antal vi pratar om, och vi vet att många inte kommer att ansöka
              om ersättningen.
            </seg>
          </u>
          <note>
            Upptakten till att utredningen Vanvård i social barnavård tillsattes
            2006 var ett tv-program där sex medelålders modiga män berättade
            om hur de som barn hade haft det på Skärsbo pojkhem i Alingsås.
            De hade blivit utsatta för kränkningar, våld och övergrepp. Det
            här drog i gång kravet på en utredning, och den arbetade i fem
            år och lämnade en delrapport 2009 och sin slutrapport i september
            2011. Man hade kontakt med 2 000 personer och intervjuade 866
            personer som hade blivit utsatta för försummelse och vanvård i
            barnavården.
          </note>
          <u>
            <seg>
              Jag kommer ihåg när utredaren Göran Johansson var i socialutskottet.
              Han sade att han aldrig hade kunnat föreställa sig det som kvinnorna
              och männen berättade för Vanvårdsutredningen. Det var långt värre
              än han någonsin hade kunnat tro.
            </seg>
          </u>
          <u>
            <seg>
              Jag vet att det har varit jobbigt att minnas och ta fram allt
              det som hände i barndomen för många som har intervjuats av Vanvårdsutredningen.
              Man har tryckt ned och velat glömma det som hänt för att få sitt
              vuxenliv att fungera. Men att ni har berättat och synliggjort
              allt detta som har hänt har varit oerhört viktigt. Ni ska ha stort
              tack för det!
            </seg>
          </u>
          <u>
            <seg>
              Jag vet också att många inte har orkat ta tag i den här processen,
              och jag har stor respekt för det.
            </seg>
          </u>
          <u>
            <seg>
              Medan Vanvårdsutredningen pågick och alla intervjuerna tog tid
              växte kravet på att beslutet om upprättelse inte skulle dröja
              ända tills utredningen var klar. Många av dem som utsatts för
              vanvården är äldre, och de skulle få vara med om upprättelsen
              under sin livstid. Efter delrapporten var det tydligt att det
              var allvarliga övergrepp som hade skett, och därför tillsattes
              i februari 2010 Upprättelseutredningen, som lämnade betänkandet
              Barnen som samhället svek . Utredningen skulle komma med förslag
              på vad som skulle vara innehållet i en allvarligt menad upprättelse.
            </seg>
          </u>
          <u>
            <seg>
              En viktig del var sanningssökande och dokumentation, och det
              har Vanvårdsutredningen jobbat med. En annan del var att man ska
              få ett ordentligt erkännande och en ursäkt från högsta möjliga
              politiska nivå. En tredje del var kompensation till dem som drabbats,
              ekonomisk sådan eller på något annat sätt. Den fjärde delen var
              att det behövs förslag för att förhindra att vanvård och övergrepp
              fortsätter.
            </seg>
          </u>
          <u>
            <seg>
              Det har ibland sagts att det här är något som hör till vår historia.
              Men något av det viktigaste som Upprättelseutredningen lyfte fram
              var att man frågade socialtjänsten hur många fall de misstänkte
              eller kände till där barn och ungdomar i samhällsvård utsatts
              för övergrepp och vanvård under åren 20082009, alltså i nutid.
              Det visade sig att det handlade om 246 barn, alltså 1 procent
              av dem som var i samhällsvård under perioden. Då kan ni nog alla
              tänka er att det var långt ifrån alla utsatta barn som socialtjänsten
              kände till.
            </seg>
          </u>
          <u>
            <seg>
              Därför är det oerhört viktigt att Barnskyddsutredningens förslag
              nu kommer hit till riksdagen och tas beslut om. Det har vi väntat
              på länge. Det oroar mig mycket att jag får signaler från socialsekreterare
              runt om i landet som bryter tystnaden och berättar om orimliga
              arbetsvillkor, att de inte kan leva upp till socialtjänstlagen,
              att de som arbetat längst på enheten på ett socialkontor som arbetar
              med barn som far illa arbetat i två år och att det är så stor
              personalomsättning att man inte hinner få någon introduktion.
              Detta borgar inte för att man jobbar bra med de barn som är utsatta
              och far illa.
            </seg>
          </u>
          <u>
            <seg>
              Det finns tillfällen man särskilt kommer ihåg i politiken. För
              mig var ett sådant tillfälle lördagen den 10 september 2011 när
              jag hörde statsrådet Maria Larsson säga på nyheterna att det inte
              skulle bli någon ersättning till dem som utsatts för vanvård och
              försummelse i den sociala barnavården. Det är en av de gånger
              under min riksdagsperiod på sex år som jag har blivit som mest
              upprörd över ett politiskt besked. Jag slängde mig på telefonen,
              och Vänsterpartiet agerade snabbt genom vår dåvarande ordförande
              Lars Ohly som sade: Vi kräver att det ska vara en ersättning!
            </seg>
          </u>
          <u>
            <seg>
              Det blev en proteststorm, och alla ni som deltog bidrog till
              att vi faktiskt kan fatta ett beslut senare i dag. Regeringen
              ändrade sig och bjöd in Vänsterpartiet, Socialdemokraterna och
              Miljöpartiet till överläggningar. Utgångspunkten var Upprättelseutredningens
              förslag.
            </seg>
          </u>
          <note>
            Från den 1 januari 2013 och två år framåt kan kvinnor och män
            som mellan 1920 och 1980 var omhändertagna av den sociala barnavården
            och under den tid de var placerade på institution eller i fosterhem
            utsattes för allvarlig vanvård eller försummelse ansöka om och
            efter prövning och beslut i den inrättade Ersättningsnämnden få
            250 000 kronor i ersättning.
          </note>
          <u>
            <seg>
              För Vänsterpartiet var det viktigt att slåss för att ersättningen
              skulle bli verklighet så snart som möjligt. Jag vet att många
              av er väntade på besked, och jag vet att det är viktigt att många
              av er som är äldre får denna del av upprättelsen medan ni fortfarande
              lever.
            </seg>
          </u>
          <u>
            <seg>
              Jag vet att många av er upplevde att upprättelseceremonin i Stockholms
              stadshus, där vår talman Per Westerberg bad om ursäkt och förlåtelse
              å hela det svenska samhällets vägnar, inte hade känts allvarligt
              menad om regering och riksdag sagt nej till en ekonomisk kompensation.
            </seg>
          </u>
          <u>
            <seg>
              Ersättningen kan naturligtvis aldrig ersätta det lidande ni utsattes
              för och som ni burit med er i resten av ert liv. Men den är en
              viktig del i erkännandet av samhällets ansvar för er förstörda
              barndom.
            </seg>
          </u>
          <u>
            <seg>
              Jag vill också säga något om gränsen för ersättningen som sattes
              vid 1980 trots att vanvård, försummelse och övergrepp naturligtvis
              inte upphörde då utan kontinuerligt har skett och sker också i
              dag. Den möjlighet vi såg att bli överens om en ekonomisk ersättning
              i rimlig tid var att bygga på det förslag som Upprättelseutredningen
              arbetat fram, som har varit ute på remiss och som många har haft
              möjlighet att tycka till om. I sina ramar från regeringen hade
              Upprättelseutredningen fått anvisningar om att titta på just ersättning
              mellan 1920 och 1980. Därför problematiserades eller motiverades
              aldrig detta.
            </seg>
          </u>
          <u>
            <seg>
              Vänsterpartiet står bakom den uppgörelse vi har gjort, men vi
              var tydliga vid överläggningarna med att vi framöver kommer att
              arbeta för att också de som drabbats efter 1980 ska få möjlighet
              till den upprättelse som ersättningen innebär.
            </seg>
          </u>
          <u>
            <seg>
              Jag vet att ansökan för många av er kommer att vara en jobbig
              resa att göra. Därför är det viktigt att de som behöver kan få
              psykologiskt stöd, att informationen som ges når ut till alla
              och är lätt att förstå och att man får god hjälp att söka efter
              handlingar och annat som kan behövas.
            </seg>
          </u>
          <u>
            <seg>
              Jag vet att det allra viktigaste för många av er är att det som
              hände er inte ska hända andra barn, att de inte ska bli bestulna
              på sin barndom. Därför är det beslut som utifrån Barnskyddsutredningen
              kommer att tas om några veckor så viktigt. Men det räcker inte.
              Det pågår en ytterligare utredning den är tillsatt som ska titta
              på familjehemmen. Den måste komma fram och besluten måste tas.
              Kommuner och socialnämnder måste högprioritera uppföljningen så
              att placerade barn inte far illa, och socialtjänsten måste få
              förutsättningar att verkligen kunna göra sitt jobb. Det har den
              inte överallt i dag.
            </seg>
          </u>
          <u>
            <seg>
              Till sist vill jag nämna att när de som intervjuades fick frågan
              vad de upplevt som allra värst var det många som svarade att det
              var att aldrig bli sedd, att aldrig få ömhet, att aldrig få kärlek,
              att aldrig få en kram. För mig säger det mycket om vad alla barn
              har rätt till och vad som är en god barndom. Det säger också mycket
              om vad en god social barnavård måste innehålla.
            </seg>
          </u>
          <u>
            <seg>
              Med det, fru talman, vill jag yrka bifall till utskottets förslag
              i betänkandet.
            </seg>
          </u>
          <note type="speaker">
            Anf. 17 ROLAND UTBULT (KD):
          </note>
          <u>
            <seg>
              Fru talman! Jag vill börja med att yrka bifall till utskottets
              förslag i betänkandet.
            </seg>
          </u>
          <u>
            <seg>
              I dag tar vi upp betänkandet SoU3 Ersättning av staten till personer
              som utsatts för övergrepp eller försummelser i samhällsvården
              . Betänkandet bygger på en ramöverenskommelse mellan sju partier
              i vår riksdag i september 2011.
            </seg>
          </u>
          <u>
            <seg>
              Jag har träffat och jag har lyssnat på personer. Jag har samtalat
              med dem som utsatts för övergrepp och försummelser. Jag har mött
              dem som farit illa under den period som det handlar om, alltså
              19201980. Jag har också berörts av det som jag har hört. Jag tycker
              att jag genom de flesta berättelserna upplever att det finns ett
              betydande drag av sorg, en smärtsam upplevelse av sorg över att
              ha förlorat något viktigt i livet. Det kanske allra viktigaste
              har varit förlusten av sin barndom, uppväxt, förverkade möjligheter
              att utvecklas som person, att utbilda sig, att uppleva känslan
              av sammanhang, att bli sedd och bekräftad. Allt det togs ifrån
              dessa personer som utsattes för övergrepp eller försummelser av
              allvarlig art.
            </seg>
          </u>
          <u>
            <seg>
              Dem vi i dag talar om är de personer som omhändertogs för samhällsvård
              och placerades på institutioner och fosterhem mellan 1920 och
              1980. Många av dem kränktes som individer, friheten togs ifrån
              dem, liksom värdigheten. När föräldraansvaret sviktade tog samhället
              vid, men samhället svek. Dessa kvinnor och män upplevde kränkningar,
              hot, övergrepp. Det har satt spår även i vuxen ålder.
            </seg>
          </u>
          <u>
            <seg>
              Talmannen Per Westerberg sade i sitt tal till de ca 1 300 personer
              som samlats i Stockholms stadshus för snart ett år sedan: Vi ber
              i dag om förlåtelse för samhällets svek. Ni placerades hos fosterföräldrar
              eller på ett barnhem. Ni skulle ges värme och trygghet; ni skulle
              ges en skyddad uppväxt. Men drömmen dog när de sociala myndigheterna
              placerat er. Ni möttes i stället av kyla och likgiltighet. Ni
              utsattes för våld och övergrepp, ni ignorerades och nekades tillräckligt
              med mat och kläder. Vi ber i dag om förlåtelse. Samhället hade
              ansvar för att säkerställa att ni gavs en god uppväxt. Men det
              var ingen ansvarig som besökte er, ingen som såg er, ingen som
              frågade er vad ni kände. Ni övergavs.
            </seg>
          </u>
          <u>
            <seg>
              Förutom ceremonin i Stadshuset innehöll Upprättelseutredningen
              ytterligare två delar, nämligen ekonomisk ersättning och åtgärder
              för att förhindra att vanvården upprepas. När det gäller den ekonomiska
              ersättningen är det en extraordinär ersättning som inte följer
              vanliga principer när det gäller det allmännas ansvar. Det handlar
              om en ersättning för att man utsatts för oförsvarligt lidande
              under en begränsad period i vår historia. Därför behövs det särskilda
              beslut som vi nu ska fatta i Sveriges riksdag när vi tillstyrker
              proposition 2011/12:160.
            </seg>
          </u>
          <u>
            <seg>
              För att förhindra att det fortsätter har riksdagen antagit en
              strategi för att stärka barns rättigheter. Det gjorde vi 2010.
              Den strategin består av nio principer som uttrycker grundläggande
              förutsättningar för att stärka barnets rättigheter i Sverige.
              Låt mig nämna några.
            </seg>
          </u>
          <u>
            <seg>
              Det handlar om att man ska lyssna på barnen. De ska få göra sin
              röst hörd i de sammanhang som rör deras situation. Det kan ta
              lite tid för kommunerna att sätta det i verket, men Barnombudsmannen
              har i uppdrag att sprida strategin till Sveriges kommuner. Dessutom
              har Sveriges Kommuner och Landsting i en överenskommelse med regeringen
              tagit fram en handlingsplan som stärker implementeringen av barnkonventionen.
              Det har också vidtagits åtgärder när det gäller tillsyn av hem
              för vård eller boende, alltså HVB-hem, och även familjehem. Det
              var i huvudsak här som samhället brast. Tillsynen var helt otillräcklig
              under den aktuella perioden.
            </seg>
          </u>
          <u>
            <seg>
              Fru talman! Det blev många berättelser från personer som utsattes
              för övergrepp och försummelser av allvarlig art mellan 1920 och
              1980. Vår barn- och äldreminister Maria Larsson uttryckte det
              på följande sätt under upprättelseceremonin för ett år sedan:
            </seg>
          </u>
          <u>
            <seg>
              Det som särskilt har gripit tag i mig när jag har läst berättelserna,
              är att när man befann sig i denna utsatthet av våld, övergrepp
              och kränkningar, ja då fanns det ingen som kramade och gav kärlek.
              Det fanns ingen som lyssnade. Och om några slutligen vågade berätta
              för en vuxen vad som hände, så blev man inte trodd. Det är en
              outhärdlig tanke att ett förtvivlat barn inte har någon enda kärleksfull
              person att luta sin axel mot.
            </seg>
          </u>
          <u>
            <seg>
              Det är bra, tycker vi i Kristdemokraterna, och vi är överens
              med de andra partierna förutom Sverigedemokraterna, att det blir
              en upprättelse för alla dem som lidit under vanvård och försummelser.
              Det ligger också en stor utmaning i att det inte får hända igen.
            </seg>
          </u>
          <note type="speaker">
            Anf. 18 PYRY NIEMI (S):
          </note>
          <u>
            <seg>
              Fru talman! Jag tänkte bli lite personlig och tala om en grupp
              som både vanvårdats och kränkts men också omhändertagits på ett
              positivt och många gånger mycket värdigt sätt. Men ibland skedde
              omhändertagandet på ett mycket negativt sätt.
            </seg>
          </u>
          <u>
            <seg>
              Jag skulle vilja tala om en grupp som för många år sedan, under
              andra världskriget, i stora mängder blev sänd till Sverige. De
              kallades krigsbarn. Ungefär 70 000 krigsbarn sändes till Sverige
              från och med 1939 och åren därefter. Syftet var att rädda, stödja
              och ge hjälp till Finland för att så många barn som möjligt skulle
              överleva, att så många barn som möjligt skulle få chansen till
              ett värdigt och vettigt liv trots krigets fasor och orättvisor.
              Jag vill prata om denna grupp av flera skäl, men nu tänker jag
              vara lite mer personlig.
            </seg>
          </u>
          <u>
            <seg>
              Fru talman! Jag är barn till två krigsbarn. Mina föräldrar och
              jag satt och tittade på filmen Den bästa av mödrar för ett antal
              år sedan. Fram tills vi såg filmen hade jag trott att bara min
              mamma var krigsbarn. Hennes två syskon blev kvar i Sverige, men
              hon flyttade till Finland. Hennes familj splittrades. Vi hade
              fått en signal om att min pappa hade varit i Sverige ett par veckor
              under krigets slutskede. Men under filmen kom han till insikt
              om att han var här mycket längre, kanske två år. Han kom inte
              ihåg riktigt, eftersom han var väldigt liten. Nåväl! Han tog sig
              tillbaka till Finland tillsammans med sin bror och växte upp där.
              Sedermera flyttade min mor, min far och jag till Sverige. Vi blev
              invandrare.
            </seg>
          </u>
          <u>
            <seg>
              Mina föräldrar vanvårdades inte på något sätt. Men det här beskrev
              en hel del av hurdan situationen var för många av de finska krigsbarn
              som rycktes upp från sina hem, hamnade i fosterhem i Sverige och
              togs om hand av välmenande familjer som ville mycket och tänkte
              gott.
            </seg>
          </u>
          <u>
            <seg>
              Många av de krigsbarn som blev kvar i Sverige, ca 15 000, hamnade
              dock i väldigt besvärliga situationer. De blev kränkta, vanvårdade,
              negativt särbehandlade och hånade för att de inte klarade av språket.
              De hade över huvud taget svårigheter att anpassa sig till det
              svenska samhället. Framför allt fick de flesta det bra. Men det
              var ett fåtal som fick det riktigt illa.
            </seg>
          </u>
          <u>
            <seg>
              Fru talman! Mycket skedde under svenska statens överinseende.
              Regeringen fattade tillsammans med frivilligorganisationerna ett
              beslut om att stötta de finska familjer som släppte sina barn
              till Sverige. Med en lapp runt halsen kom de till Sverige, utan
              att kunna språket, många gånger ensamma, ibland med sina syskon,
              och hamnade i familjer där de trodde att de skulle få det bättre.
            </seg>
          </u>
          <u>
            <seg>
              Och många fick det faktiskt bättre jämfört med den situation
              de befann sig i under kriget i Finland. Det var fattigt och tufft.
              Många föräldrar hade ingenstans att bo. Det var ont om mat. Många
              hade inga möjligheter att försörja sina barn och så vidare. Denna
              historia upprepas även i dag i många krigshärjade länder. Men
              den här situationen var helt unik. Ingenstans någonsin i hela
              världshistorien har lika många barn skickats till ett annat land
              under de här premisserna. Jag tror att traumat satte så djupa
              spår i många av dem som överlevt och fortfarande finns kvar i
              livet många är pensionärer att de fått ett slags dubbel bestraffning.
            </seg>
          </u>
          <u>
            <seg>
              Jag hävdar inte att vanvårdade finska krigsbarn är mer eller
              mindre vanvårdade än andra fosterhemsbarn. Jag konstaterar bara
              att de hade det väldigt tufft när de kom hit. Det fanns en förhoppning
              om att man skulle få det bättre, men så kanske man hamnade i fel
              familj. Det fanns en förhoppning om att man kanske skulle få trygghet,
              men så kanske man blev kränkt, slagen eller mobbad under en lång
              tid. Detta har satt djupa spår i de krigsbarn som finns i livet
              i dag.
            </seg>
          </u>
          <u>
            <seg>
              Därför, fru talman, tycker jag att det är bra att det just nu
              finns en partipolitisk överenskommelse. Det är, som allt annat
              inom politiken, en kompromiss som har diskuterats och debatterats.
              Vi har kommit fram till en lösning som är så funktionell som den
              kan vara i dag.
            </seg>
          </u>
          <u>
            <seg>
              Jag hoppas att de finska krigsbarn som i dag känner att de har
              blivit kränkta, vanvårdade eller negativt behandlade på något
              sätt tar sig tid att skicka in sina ansökningar och pröva sin
              rätt till någon form av upprättelse. Jag vet inte om det blir
              lätt att få det. Men med det historiska perspektivet och med tanke
              på dåtidens välmening, som i många fall blev så otroligt fel,
              finns det en god grund för att konstatera att de krigsbarn som
              kom till Sverige hade en väldigt tuff ryggsäck med sig. Jag hoppas
              att det här är en början på något, men också en fortsättning på
              den upprättelseprocess som påbörjades under förra året.
            </seg>
          </u>
          <u>
            <seg>
              Fru talman! Slutligen vill jag rekommendera ett tv-program som
              sänds 22.15 i kväll på SVT2, Adresslapp okänd . Det handlar om
              de finska krigsbarn som kom till Sverige under kriget.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Redovisning av fördelning av medel från Allmänna arvsfonden
            under budgetåret 2011
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            8 § Interparlamentariska unionen (IPU)
          </note>
          <note>
            Föredrogs
          </note>
          <note type="speaker">
            Anf. 19 KRISTER ÖRNFJÄDER (S):
          </note>
          <u>
            <seg>
              Fru talman! Jag vill tacka kammaren för att vi nu har fått förmånen
              att i kammaren föra en diskussion om vad IPU sysslar med. Det
              är första gången. Vad vi gör nu är att vi prövar oss lite fram
              och ser hur detta kommer att utvecklas i framtiden. Jag tror att
              alla kommer att kunna tjäna på att ta del av det här arbetet.
            </seg>
          </u>
          <u>
            <seg>
              IPU har en lång historia. Så är det även med riksdagens förhållande
              till IPU. För dem som inte vet det kan jag säga att IPU skapades
              1889. Det var en engelsman och en fransman som satte i gång arbetet.
              De gjorde det därför att de ville ha fred i världen. Jag brukar
              säga att IPU är föregångaren till FN.
            </seg>
          </u>
          <u>
            <seg>
              Sverige har haft en mycket viktig roll under dessa år. Ett exempel
              är att det var en svensk riksdagsledamot vid namn Theodor Adelswärd
              som tillsammans med en norrman räddade det arbete som bedrivits
              inom IPU under första världskriget och satte i gång arbetet igen
              efter första världskriget. Detta gjorde de på ett väldigt lyckosamt
              sätt. Vi har försökt fortsätta denna tradition. Jag tycker att
              den svenska delegationen på många sätt är framträdande i det arbete
              som IPU utför.
            </seg>
          </u>
          <u>
            <seg>
              Mina kamrater och kolleger från vår fasta delegation kommer att
              gå upp och prata lite grann om vad vi håller på med. Jag har tänkt
              koncentrera mig på några saker som har sin utgångspunkt i det
              arbete som jag har ansvar för. Jag har förmånen att för närvarande
              vara en av ledamöterna i exekutivkommittén, som på samma sätt
              som i en kommun eller i riksdagen är ett förberedande organ till
              den församling som ska fatta de avgörande besluten. Vad vi håller
              på med är att försöka se till att vi har den ekonomi som gör det
              möjligt att genomföra de saker som de olika medlemsländerna tycker
              att vi ska göra. Som i många andra organisationer finns det fler
              önskemål och större behov än vad det finns medel. Men även i det
              sammanhanget är Sverige det mest framträdande landet i sitt engagemang,
              både ekonomiskt och i förslag och idéer om IPU:s verksamhet.
            </seg>
          </u>
          <u>
            <seg>
              Vi har som utgångspunkt för vårt arbete en strategi. I den strategin
              har vi pekat ut vad det är vi i första hand ska syssla med.
            </seg>
          </u>
          <u>
            <seg>
              Vi jobbar utifrån parlamenten. IPU är parlamentens organ precis
              som man skulle kunna säga att FN är regeringarnas organ. Vi har
              pekat ut att vi vill jobba mot bättre fungerande parlament. Vi
              jobbar med jämställdhetsfrågor. Vi arbetar och samarbetar för
              de mänskliga rättigheterna. Vi har pekat ut olika internationella
              mål. Vi jobbar också i väldigt hög grad med fred.
            </seg>
          </u>
          <u>
            <seg>
              Detta kan gå till på många olika sätt. Jag vill visa på ett par
              aktuella exempel som vi för närvarande är inblandade i som organisation.
              Vi är mig veterligen den enda organisationen som har ett organiserat
              samarbete med FN där vi försöker att se till att de parlamentariska
              dimensionerna finns med i FN:s arbete.
            </seg>
          </u>
          <u>
            <seg>
              Vi kan tillsammans med FN utveckla de saker och de verksamheter
              som även FN sysslar med men som vi tycker att vi är bättre på.
              Jag kan ta ett par exempel. Det kan vara de aktiviteter som exempelvis
              förekommer i Tunisien, Libyen och Egypten i dag när det handlar
              om att utveckla deras parlamentarism utifrån att de gått från
              att tidigare ha varit enpartistater till att nu vara flerpartistater.
            </seg>
          </u>
          <u>
            <seg>
              Det handlar om att hjälpa dem att skriva konstitutioner, bygga
              parlament och att bygga upp arbetet i parlamenten så att de parlamenten
              ska kunna fungera som demokratiska institutioner.
            </seg>
          </u>
          <u>
            <seg>
              Man kan tycka att det inte kan vara så konstigt att bygga parlamentarism.
              Men det är en ganska svår uppgift om man till att börja med ska
              försöka övertyga dem som tidigare inte är vana vid att jobba med
              parlamentarism om vad parlamentarism egentligen står för.
            </seg>
          </u>
          <u>
            <seg>
              Det kan också vara att man måste bygga upp olika organ inom ramen
              för parlamenten för att se till att medborgerliga och andra rättigheter
              som hänger ihop med demokrati också fungerar i praktiken. Det
              kan vara ett sådant exempel som vi nu ska starta. Vi ska hjälpa
              till att bygga upp parlamentet i Burma, Myanmar.
            </seg>
          </u>
          <u>
            <seg>
              Vi ska i det här fallet med hjälp av svenska pengar från Sida
              kunna bygga upp ett bibliotek och en informationsverksamhet. Det
              gör inte IPU med sin egen personal. Det går till på det sättet
              att IPU har kunskapen och också kontaktnäten som gör att de vet
              vilka som skulle kunna utföra det rent praktiskt.
            </seg>
          </u>
          <u>
            <seg>
              Det har i sin tur gjort att man har vänt sig till Sveriges riksdag
              för att fråga om Sveriges riksdag skulle kunna hjälpa till med
              detta. Man har också vänt sig till det danska folketinget. Den
              hjälpen har man redan utlovat på grund av att man har haft möjlighet
              att med relativt kort varsel svara på en sådan förfrågan.
            </seg>
          </u>
          <u>
            <seg>
              Arbetet utförs i många fall av personer som är lämpade för den
              typen av arbetsuppgifter. IPU är den organisation som har kunskapen
              om var de olika kunskaperna finns och som kan samordna arbetet.
            </seg>
          </u>
          <u>
            <seg>
              Jag vill till slut tacka för det vänliga utlåtandet som utrikesutskottet
              har skrivit i sitt betänkande. Jag vill ställa mig bakom det.
              Jag ser fram emot att vi ska kunna göra det interparlamentariska
              arbetet mera känt i riksdagen.
            </seg>
          </u>
          <u>
            <seg>
              Jag ser också fram emot att vi får till en diskussion med dem
              som är ledamöter i Sveriges riksdag om vad de tycker att vi ska
              syssla med inom ramen för IPU.
            </seg>
          </u>
          <note type="speaker">
            Anf. 20 ANTI AVSAN (M):
          </note>
          <u>
            <seg>
              Fru talman! Det känns mycket bra och dessutom roligt att kunna
              debattera den internationella verksamheten inom ramen för Interparlamentariska
              unionen här i kammaren i dag.
            </seg>
          </u>
          <note>
            Från delegationen till Interparlamentariska unionen och från
            delegationen till den parlamentariska församlingen för Unionen
            för Medelhavet förkortat IPU respektive PA-UfM har vi gjort framställningar
            till riksdagsstyrelsen om att den årliga redogörelsen för delegationernas
            verksamhet borde lämnas i kammaren i stället för som hitintills
            enbart till riksdagsstyrelsen.
          </note>
          <u>
            <seg>
              Eftersom det läggs ned tid, energi och för all del även pengar
              på dessa delar av det internationella arbetet har ett viktigt
              syfte varit att synliggöra verksamheten mer än vad som har varit
              möjligt tidigare. Jag vill påstå att betydelsen av olika former
              av internationellt samarbete ökar kontinuerligt, och detta gäller
              en mängd olika frågor.
            </seg>
          </u>
          <u>
            <seg>
              I en alltmer globaliserad värld blir det allt viktigare vad som
              görs i andra länder, och det behövs också gemensamma förhållningssätt
              i ett antal frågor. Det krävs därutöver att länder och organisationer
              uppvisar goda exempel och är beredda att gå före i olika frågor.
            </seg>
          </u>
          <u>
            <seg>
              Det krävs också en utökad dialog om vi ska kunna klara ett antal
              stora utmaningar som finns redan i dag och som i vissa delar ligger
              framför oss. Det handlar exempelvis om klimatet och hur vi ska
              kunna uppnå en långsiktigt hållbar utveckling över hela jorden.
            </seg>
          </u>
          <u>
            <seg>
              Det handlar om världshandel och hur resurser fördelas mellan
              länder och regioner och hur man motverkar intolerans, inskränkthet
              och bristande respekt för mänskliga rättigheter. Det finns helt
              enkelt väldigt många viktiga frågor som behöver diskuteras och
              lösas i brett samförstånd.
            </seg>
          </u>
          <u>
            <seg>
              Fru talman! Att vi har möjlighet att föra denna debatt i dag
              och förhoppningsvis även i fortsättningen kan bidra till att ytterligare
              öka det internationella engagemanget och att integrera det än
              mer i riksdagens arbete. Det skapas på detta sätt också möjligheter
              att sprida kunskap och information mellan ledamöter och även i
              någon utsträckning till allmänheten.
            </seg>
          </u>
          <u>
            <seg>
              Eftersom det är första gången vi har denna debatt i kammaren
              finns det anledning att säga lite mer om IPU. Nu nämnde min delegationskollega
              Krister Örnfjäder en del av detta, men jag kommer kanske att upprepa
              något lite av det.
            </seg>
          </u>
          <u>
            <seg>
              IPU är en global organisation som grundades 1889 som forum för
              multilaterala förhandlingar och i syfte att arbeta för fred och
              mellanfolkligt samarbete. Under årens lopp har inte mindre än
              åtta Nobels fredspris delats ut till personer som verkat inom
              IPU.
            </seg>
          </u>
          <u>
            <seg>
              Man startade arbetet för fred och konfliktlösning genom internationella
              skiljeförfaranden i multilaterala organ. Man drev också uppfattningen
              att motsvarande organ borde finnas på mellanstatlig nivå. Det
              sistnämnda förverkligades många år senare genom Förenta nationernas
              tillkomst.
            </seg>
          </u>
          <u>
            <seg>
              Man kan säga att IPU var föregångare till FN och Nationernas
              förbund. IPU:s arbete låg också till grund för inrättandet av
              det som i dag är den permanenta skiljedomstolen i Haag.
            </seg>
          </u>
          <u>
            <seg>
              De ursprungliga avsikterna med det som är EU i dag har tagit
              sikte på samma mål som tillkomsten av IPU. Det handlar om att
              människor ska komma närmare varandra och specifikt för EU för
              att det aldrig mer ska bli ett krig i Europa.
            </seg>
          </u>
          <u>
            <seg>
              I det fallet handlade det om att efter andra världskriget skapa
              kontroll över krigsviktig industri, kol- och stålunionen, öppna
              gränserna och ge människor möjlighet att röra sig mer fritt, Romfördraget,
              och slutligen att kontrollera farliga krafter, Euratom. I allt
              väsentligt handlade det om samma mål.
            </seg>
          </u>
          <u>
            <seg>
              Det unika med IPU är att organisationen inte är traktatbunden.
              Det finns med andra ord inte något multilateralt avtal mellan
              stater som reglerar IPU. Organisationen har bestämt sitt eget
              regelverk genom ett direkt samarbete mellan olika staters parlament.
            </seg>
          </u>
          <u>
            <seg>
              Just detta har framhållits som IPU:s styrka eftersom attityden
              är frispråkighet med en rak och ärlig kommunikation och direktkontakt
              mellan parlamentariker från olika länders parlament.
            </seg>
          </u>
          <u>
            <seg>
              När stater inte har kunnat komma överens i multilaterala förhandlingar
              har knutar vid åtskilliga tillfällen lösts genom IPU. Ett exempel
              på detta i någorlunda modern tid är Helsingforsöverläggningarna
              under första halvan av 1970-talet, som bland annat syftade till
              att öppna upp relationerna mellan öst och väst och därutöver säkerställa
              ett större genomslag för mänskliga rättigheter i öststaterna.
              Ett annat exempel utgör den så kallade Barcelonaprocessen, som
              syftade till att de europeiska länderna skulle ta ett större ansvar
              för förhållandena i andra länder runt Medelhavet i syfte att motverka
              flyktingströmmar. Underlagen till slutdokumenten har förhandlats
              och i många fall till övervägande del utarbetats inom ramen för
              IPU.
            </seg>
          </u>
          <u>
            <seg>
              Organisationen har, till skillnad från vad som står i betänkandet,
              för närvarande 162 nationella parlament som medlemmar. Därutöver
              finns det ett antal associerade parlament i dag tio stycken varav
              Europaparlamentet är ett. Bland IPU:s uppgifter ingår att verka
              för de parlamentariska institutionernas utveckling men också att
              främja kontakter mellan parlamentsledamöter i alla länder. Att
              hjälpa till med att bygga upp demokratiska funktioner och fungerande
              parlament är en ständigt växande del av IPU:s verksamhet.
            </seg>
          </u>
          <u>
            <seg>
              Unionen kan inte fatta några för medlemsländerna eller parlamenten
              bindande beslut. Unionen verkar i stället genom att lägga fram
              konkreta förslag och anta resolutioner i de huvudämnen som debatteras
              vid varje församling. IPU har ända sedan FN bildades haft kontakter
              med FN på generalsekreterarnivå. Under de senaste åren har IPU
              närmat sig FN ytterligare och har, precis som Krister Örnfjäder
              nämnde, sedan 2002 observatörsstatus i generalförsamlingen. För
              närvarande pågår diskussioner om hur samarbetet kan utvecklas
              ytterligare. En tilltagande och i omfattning ökande del av detta
              arbete är en omfattande biståndsverksamhet i frågor som gäller
              representativ demokrati, mänskliga rättigheter och, inte minst,
              jämställdhet och kvinnors deltagande i politiken. Man värnar även
              parlamentarikers mänskliga rättigheter och främjar internationell
              säkerhet och hållbar utveckling.
            </seg>
          </u>
          <note>
            Det huvudsakliga arbetet inom IPU och för den svenska delegationen
            utförs under och i anslutning till IPU:s två årliga församlingsmöten.
            Arbetet i riksdagen sker i sin tur i stor omfattning i anslutning
            till så kallade delegationsmöten där substansfrågor och budget
            behandlas och där det sker förberedelser inför de två årliga församlingsmötena.
            Dessa förberedelser handlar om att remittera resolutionsförslag
            till relevanta delar av Regeringskansliet och till berörda fackutskott.
            Med utgångspunkt från inkomna svar och delegationsledamöternas
            egna kunskaper föreslås ofta ändringar i utkasten till resolutionstexter.
          </note>
          <u>
            <seg>
              Delegationen har successivt höjt ambitionsnivån och arbetar på
              ett aktivt sätt både inför och under de årliga församlingsmötena.
              Vi tar initiativ till och driver olika frågor, och vi är aktiva
              i debatten som förs på församlingsmötena.
            </seg>
          </u>
          <u>
            <seg>
              I arbetet här på hemmaplan ingår också att arrangera seminarier
              för att särskilt lyfta fram IPU-relaterade och Sverigerelevanta
              aktuella frågor. Under det verksamhetsår som denna redogörelse
              omfattar anordnades ett seminarium om Sveriges agerande vid internationella
              katastrofer och ett annat seminarium om IPU:s demokratistöd. Inbjuden
              som talare under det sistnämnda seminariet var bland andra en
              professor i statsvetenskap vid Stockholms universitet som inom
              ramen för flera projekt, eller om man kallar det program, har
              arbetat som konsult för IPU. Hennes arbete handlade senast om
              att skapa en ny och mer välfungerande konstitution i Tunisien.
            </seg>
          </u>
          <u>
            <seg>
              Genom sina program för tekniskt bistånd ger IPU rådgivning, vägledning
              och många olika former av stöd till parlament. Det intressanta
              är att IPU är världens mest kvalificerade organisation när det
              gäller att utveckla parlamentarisk demokrati och fungerande parlament.
              Många projekt genomförs i dag i IPU:s regi men med medel från
              FN. Acceptansen för IPU är större i världens länder generellt
              än för FN och FN:s special agencies. Detta förhållande och den
              samlade kompetens som finns tillgänglig inom IPU gör IPU till
              en mycket viktig aktör i övergångsfasen mellan krig och konflikt
              via försoning till fungerande parlamentarisk demokrati. Med detta
              avslutar jag min redovisning.
            </seg>
          </u>
          <note type="speaker">
            Anf. 21 JULIA KRONLID (SD):
          </note>
          <u>
            <seg>
              Fru talman! Som tidigare har nämnts behandlar vi i dagens debatt
              ett betänkande gällande verksamheten inom Interparlamentariska
              unionen och den svenska IPU-delegationens arbete under 2011.
            </seg>
          </u>
          <u>
            <seg>
              Eftersom vi än så länge är ett litet parti i riksdagen har vi
              inte någon representant i delegationen i IPU, så vi har inte samma
              insyn som de som deltar i debatten här i dag och som även sitter
              i delegationen. Jag tänker därför inte ha någon lång utläggning
              om själva verksamheten i IPU, men jag vill ändå säga några ord
              för att framföra vårt stöd till Sveriges deltagande i unionen.
            </seg>
          </u>
          <u>
            <seg>
              I IPU ingår en stor del av världens länder. Utskottet är enigt
              om att en union verkligen innebär en unik möjlighet för parlamentariker
              från världens länder att mötas för viktiga utbyten. Här finns
              även en möjlighet till samarbete på mellanstatlig basis i viktiga
              internationella frågor. Några av IPU:s viktigaste uppgifter är
              att verka för demokrati och mänskliga rättigheter, att stärka
              parlamentets roll och att verka för fred och säkerhet samt för
              kvinnors deltagande i politiken.
            </seg>
          </u>
          <u>
            <seg>
              Fru talman! I Interparlamentariska unionen finns både demokratiskt
              valda parlament och icke demokratiskt valda parlament. Det kan
              diskuteras om det borde finnas högre krav och villkor för att
              få vara med i denna union, men kanske måste just denna union vara
              öppen för att kunna få till stånd en dialog och möten mellan olika
              typer av länder med förhoppningen om att demokratiska länder ska
              kunna ha en positiv påverkan på mindre demokratiska länder.
            </seg>
          </u>
          <u>
            <seg>
              Fru talman! Även om detta kanske faller lite utanför arbetet
              inom IPU skulle jag vilja dela med mig av några erfarenheter från
              mötet mellan riksdagsledamöter från Sverige och Moldavien när
              riksdagens grupp för internationellt utvecklingssamarbete nyligen
              besökte Moldavien. Det har ju ändå att göra med interparlamentariskt
              utbyte. Vi fick bland annat dela med oss av vilka möjligheter
              ledamöter i Sverige har att på olika sätt påverka och kontrollera
              regeringen. Det blev flera intressanta diskussioner i jämförelsen
              mellan våra parlament. Men jag tror att det starkaste minnet vi
              fick därifrån var när en av deras ledamöter närapå med tårar i
              ögonen uttryckte vilket starkt intryck det hade gjort på henne
              att vi från Sverige som representerade olika partier och olika
              åsikter ändå verkade hysa en stor respekt för varandra som personer.
              Vi kan hitta frågor där vi kan vara överens, och vi har en gemensam
              grund. Vi vill alla värna demokrati och parlamentets viktiga roll.
            </seg>
          </u>
          <u>
            <seg>
              Jag säger inte att den demokratiska situationen vad gäller respekt
              för olika åsikter och partier i Sveriges riksdag är perfekt. Men
              denna erfarenhet visar på hur viktig just respekten för varandra
              och vårt demokratiska system är inte bara för oss själva utan
              för att vi ska kunna vara förebilder i utbytet med andra länder
              och andra parlament där respekten över partigränser och det demokratiska
              systemet kan ha stora brister och där det kan vara otänkbart att
              samverka i frågor över partigränser.
            </seg>
          </u>
          <u>
            <seg>
              Fru talman! Jag hoppas att Sveriges deltagande i IPU på olika
              sätt fortsatt ska kunna påverka andra länder i en positiv riktning
              och att vi i utbytet med andra länders parlament också kan vara
              ödmjuka och ta lärdom av andra.
            </seg>
          </u>
          <u>
            <seg>
              Jag yrkar därför bifall från Sverigedemokraterna till utskottets
              förslag.
            </seg>
          </u>
          <note type="speaker">
            Anf. 22 KRISTER ÖRNFJÄDER (S) replik:
          </note>
          <u>
            <seg>
              Herr talman! Jag ville bara kommentera en av frågeställningarna
              som jag upplevde att Julia Kronlid gav uttryck för. Det handlade
              om att inte alla, mycket riktigt, är valda på det sätt som vi
              är vana vid att en demokrati ska fungera på.
            </seg>
          </u>
          <u>
            <seg>
              Vår utgångspunkt i IPU är att hellre inkludera parlament, även
              om de inte enligt vårt sätt att se det är demokratiskt valda,
              för att vi ska kunna ha en process och en dialog med dem om hur
              vi tycker att de kan utveckla sin demokrati.
            </seg>
          </u>
          <u>
            <seg>
              Vi har alltså de utgångspunkterna att man ska ha ett parlament
              och man ska ha en lagstiftande församling. Detta utgör sedan en
              grund för att man ska kunna söka medlemskap.
            </seg>
          </u>
          <u>
            <seg>
              Vi har också hela tiden en ganska levande diskussion om hur de
              olika parlamenten fungerar i praktiken. Det senaste exemplet är
              att vi vid två tillfällen har påtalat för Syrien att vi inte tycker
              att det syriska parlamentet utför sitt uppdrag gentemot sina medborgare
              när det gäller att försvara dem, deras rättigheter och deras liv.
              Det är alltså ett sätt för oss att ha en direkt ingång till personer
              som är verksamma i dessa länder.
            </seg>
          </u>
          <u>
            <seg>
              Om vi tycker att man missköter sig har vi i dag egentligen bara
              två utgångspunkter för att inte ha kvar tidigare medlemmar som
              medlemmar. Det är om man inte bidrar med de avgifter som man är
              tvungen att betala eller om parlamentet upphör att fungera. Då
              utesluts man.
            </seg>
          </u>
          <note type="speaker">
            Anf. 23 JULIA KRONLID (SD) replik:
          </note>
          <u>
            <seg>
              Herr talman! Jag är ledsen om det blev en missuppfattning kring
              mitt lilla inlägg. Det är inte så att jag inte tycker att man
              ska vara öppen för olika typer av länder, utan jag lyfte upp den
              här frågan just med tanke på den diskussion som har varit om Syrien,
              att det kanske kan väckas diskussioner inom IPU hur man ska ställa
              sig när länder begår grova brott mot mänskliga rättigheter eller
              när länder är icke-demokratiska.
            </seg>
          </u>
          <u>
            <seg>
              Jag vill alltså lyfta upp frågan om att fundera över detta, men
              jag har ändå landat i slutsatsen att just IPU det håller jag med
              Krister Örnfjäder om nog måste vara öppen så att det ska finnas
              något forum där olika sorters länder kan mötas.
            </seg>
          </u>
          <u>
            <seg>
              Vi hade faktiskt en diskussion i utrikesutskottet just om situationen
              med Syrien, och ett enigt utskott landade i att det nog inte är
              rätt väg att gå att utesluta Syrien eftersom vi då mister chansen
              att föra en dialog med dem, även om det gläder mig att man framför
              en kritik mot utvecklingen som är där.
            </seg>
          </u>
          <u>
            <seg>
              Min avsikt var alltså inte att framföra att vi är emot att man
              är öppen mot olika länder utan att utifrån de diskussioner som
              varit väcka frågan för att fundera över hur man ska ställa sig.
              Men jag har som sagt landat i slutsatsen att det måste vara öppet
              för olika länder för att vi ska kunna ha en dialog.
            </seg>
          </u>
          <note type="speaker">
            Anf. 24 KRISTER ÖRNFJÄDER (S) replik:
          </note>
          <u>
            <seg>
              Herr talman! Så uppfattade jag det också. Vad jag ville göra
              var bara att ta tillfället i akt så att de som lyssnar på den
              här diskussionen kan bli informerade om hur det fungerar i praktiken
              och om att vi har den ingången att så länge man kan föra en dialog
              så ska den föras. Inom ramen för IPU kan man alltså föra en sådan
              här dialog.
            </seg>
          </u>
          <u>
            <seg>
              Sedan tycker jag att vi har ytterligare en positiv sak i IPU,
              och det är att inget land har någon vetorätt, utan diskussionen
              kan hela tiden föras öppet. Det är högt i tak, ibland väldigt
              högt i tak, men det gör det ju bara mer intressant.
            </seg>
          </u>
          <note type="speaker">
            Anf. 25 JULIA KRONLID (SD) replik:
          </note>
          <u>
            <seg>
              Herr talman! Då tackar jag Krister Örnfjäder för att han begärde
              replik så att vi kunde få fram den här diskussionen lite mer.
              Det är en intressant diskussion, och det kan säkert vara personer
              utifrån som reagerar på att det är en så stor blandning av stater.
              Då är det ju bra att ta tillfället i akt att föra fram hur ni
              som sitter i delegationen ser på saken och hur diskussionen har
              gått i utskottet.
            </seg>
          </u>
          <u>
            <seg>
              Jag önskar er som sitter i delegationen lycka till i påverkan
              i demokratisk riktning i andra länder.
            </seg>
          </u>
          <note type="speaker">
            Anf. 26 ANTI AVSAN (M) replik:
          </note>
          <u>
            <seg>
              Herr talman! Jag ville egentligen, precis som Krister Örnfjäder,
              kommentera något om problematiken med länder som kan betecknas
              som odemokratiska.
            </seg>
          </u>
          <u>
            <seg>
              Detta är en ständigt pågående diskussion. Olika typer av övergrepp
              mot människor tycker vi är väldigt irriterande, alldeles oavsett
              om det handlar om parlamentariker eller om människor som bor i
              ett land. Vi vill ju, och det är vår ambition i det här arbetet,
              ha en god demokratisk standard i hela världen. Vi vill gärna vara
              med och påverka och vara personer som kanske kan komma med goda
              råd i olika situationer när man ska föra utvecklingen framåt.
              Det finns en väldigt bred ambition i den riktningen inom ramen
              för IPU:s verksamhet.
            </seg>
          </u>
          <u>
            <seg>
              Jag kan bara nämna några exempel för att påvisa specifikt vad
              vi har gjort från Sveriges sida i de här delarna. Jag kan till
              exempel nämna att vi reserverade oss i plenum mot en skrivelse
              som Venezuela fick igenom. Detta var under vårförsamlingen i Panama
              för 1 ½ år sedan lite drygt. Den skrivelse som Venezuela fick
              igenom kunde tolkas som en önskan att stänga ute internationella
              valövervakare, och vi fick då stöd av ytterligare 17 länder. Det
              är ett sätt att markera mot olika saker som vi inte tycker är
              acceptabla.
            </seg>
          </u>
          <u>
            <seg>
              En annan sak är att vi ofta begär bilaterala möten med länder
              där vi tycker att det har inträffat olika saker som är särskilt
              upprörande eller där vi har möjlighet att påverka i rätt riktning.
              Vi väljer på förhand ut länder och har en ganska öppen dialog
              om det finns några länder som vi skulle vilja föra särskilda samtal
              med och påvisa saker som vi inte tycker är bra. Det gör vi inför
              varje församlingsmöte.
            </seg>
          </u>
          <note type="speaker">
            Anf. 27 JULIA KRONLID (SD) replik:
          </note>
          <u>
            <seg>
              Herr talman! Eftersom unionen är uppbyggd som den är med en blandning
              av länder gläder det mig att höra att man arbetar med att väcka
              kritik mot icke-demokratiska strömningar som kan finnas i länder.
              Sedan är ju skiljelinjen mellan vad som är ett demokratiskt land
              och ett icke-demokratiskt land inte alltid svartvit, så det är
              inte helt enkelt.
            </seg>
          </u>
          <u>
            <seg>
              Jag skulle vilja passa på att ställa en fråga. Vad gäller Syrien
              har FN haft stora svårigheter att komma överens i säkerhetsrådet.
              Vilka möjligheter tror Anti Avsan att ni har i IPU att faktiskt
              kunna påverka i en positiv riktning inom ramen för det parlamentariska
              arbetet? Finns det någon möjlighet att ha en roll i en lösning
              av konflikten när det är så stagnerat i FN?
            </seg>
          </u>
          <note type="speaker">
            Anf. 28 ANTI AVSAN (M) replik:
          </note>
          <u>
            <seg>
              Herr talman! Naturligtvis finns det möjlighet att inom ramen
              för IPU driva på i rätt riktning. Det finns väldigt många goda
              exempel från nordafrikanska länder där personer vågar ställa sig
              upp och säga sin mening när det gäller grundläggande fri- och
              rättigheter och vilken syn man har på demokratiska funktioner
              och demokratiska funktioners sätt att arbeta.
            </seg>
          </u>
          <u>
            <seg>
              Det är väldigt positivt, men frågan hanteras inom FN-systemet,
              och möjligheten att göra någonting, om det då ytterst skulle kunna
              handla om en humanitär intervention, är någonting som säkerhetsrådet
              förfogar över. Det systemet har vi, och det kan vi inte göra så
              mycket åt.
            </seg>
          </u>
          <u>
            <seg>
              Det förs dock även diskussioner på individnivå. Nu är kanske
              Syrien ett särskilt svårt land av flera olika skäl, men det är
              ett land som, om det finns någon lämplig person att diskutera
              med på motsidan, vi skulle kunna ha ett bilateralt möte med.
            </seg>
          </u>
          <u>
            <seg>
              Den typen av möten har vi haft med Vitryssland när vi fick omfattande
              rapporter om vad som hade förekommit under rättsprocesser i Vitryssland,
              det som då var ett ganska omfattande våld under en valnatt för
              en tid sedan, mediernas roll och annat.
            </seg>
          </u>
          <u>
            <seg>
              Med Afghanistan har vi diskuterat flickors och kvinnors rättigheter,
              hur man ska hantera mödradödlighet och hur man ska hantera återvändande
              flyktingar och korruption.
            </seg>
          </u>
          <u>
            <seg>
              När det gäller Etiopien förde vi samtal om de två fängslade svenska
              journalisterna och gjorde vad vi kunde för att påverka i rätt
              riktning där.
            </seg>
          </u>
          <u>
            <seg>
              När det gäller Iran har vi fört bilaterala samtal med företrädare
              för Iran om Urmiasjön. Sjön håller på att torka ut, och det sprids
              salt över stora områden.
            </seg>
          </u>
          <u>
            <seg>
              Detta är några exempel på att det finns många olika sätt att
              arbeta med dessa frågor.
            </seg>
          </u>
          <note type="speaker">
            Anf. 29 JULIA KRONLID (SD) replik:
          </note>
          <u>
            <seg>
              Herr talman! Jag får tacka för redogörelsen för detta och att
              man fortsatt kan få påverka de länder som är med. Demokratin och
              styret kanske inte alltid fungerar på det sätt som vi önskar.
              Jag hoppas att mötet mellan parlamentariker ska kunna påverka
              länder i en positiv riktning.
            </seg>
          </u>
          <u>
            <seg>
              Det positiva är att det här är ett helt mellanstatligt utbyte
              mellan länder och inte har någon överstatlig funktion. Det tycker
              jag är någonting väldigt positivt med IPU. Efter min erfarenhet
              av att möta parlamentariker från bland annat Moldavien upplever
              jag att just mötet mellan parlamentariker och parlamentariker
              är väldigt positivt. Vi får hoppas att vi fortsatt kan påverka
              länder i demokratisk riktning.
            </seg>
          </u>
          <note type="speaker">
            Anf. 30 ABIR AL-SAHLANI (C):
          </note>
          <u>
            <seg>
              Herr talman! Som det står skrivet också i betänkandet bildades
              IPU redan 1889 i syfte att just arbeta för fred och mellanfolkligt
              samarbete. I dag har IPU 162 medlemsparlament. Med andra ord har
              vi som svenska parlamentariker 161 nationella parlament att mötas
              med runt om i världen under det paraply som heter IPU.
            </seg>
          </u>
          <u>
            <seg>
              Herr talman! FN beskrivs ofta som den viktigaste internationella
              organisationen, som the actor in the international arena. Det
              är helt rätt, och Sverige kommer förhoppningsvis att göra allt
              för att FN ska bibehålla den positionen. Men det vi inte ska glömma
              är att FN fortsatt är regeringars organisation. Det är inte de
              folkvaldas organisation. Det är på det sättet inte folkens organisation
              direkt utan det är indirekt, medan IPU är de folkvaldas organisation.
              Vi som medborgare har alltså genom hur vi röstar, genom våra riksdagsledamöter
              en direkt inverkan på denna organisation, vilket gör IPU till
              en unik organisation. Det ger också IPU ett stort mervärde för
              det mellanfolkliga utbytet.
            </seg>
          </u>
          <u>
            <seg>
              I en globaliserad värld där gränser mellan de rika länderna och
              de fattiga länderna minskar alltmer, i en värld där nya demokratier
              knackar på vår dörr, där migration är en naturlig del av ens livsutveckling,
              där gränser mellan etniska, religiösa och språkliga barriärer
              försvinner är en arena för dialog oerhört viktig. För att vi tillsammans
              ska kunna måla tavlan av vår gemensamma framtid på denna jord
              behövs organisationer som IPU där direktvalda representanter kan
              samtala och föra en dialog.
            </seg>
          </u>
          <u>
            <seg>
              Herr talman! Om man ser det från ett egoistiskt perspektiv, som
              riksdagsledamot från det svenska hållet, är just IPU en väldigt
              viktig organisation för att till exempel se hur de svenska skattemedlen
              kanaliseras via bistånd till de olika länderna och få höra från
              de egna nationella politikerna hur våra biståndspengar kan ha
              hjälpt till med en utveckling i respektive land. Det är en oerhört
              viktig kanal för att vi som folkvalda ska höra direkt från människor
              på plats hur våra skattepengar har bidragit till en utveckling.
            </seg>
          </u>
          <u>
            <seg>
              Det finns ett värde i samtal, ett samtal mellan partner, mellan
              jämlika i det faktum att vara folkvalda, oavsett vilket land eller
              vilken kontinent man må komma ifrån, hur fattigt eller rikt landet
              är. Med det, herr talman, vill jag yrka bifall till utskottets
              förslag.
            </seg>
          </u>
          <note type="speaker">
            Anf. 31 ROBERT HALEF (KD):
          </note>
          <u>
            <seg>
              Herr talman! Kristdemokraterna ställer sig bakom utrikesutskottets
              betänkande om Interparlamentariska unionens och den svenska IPU-delegationens
              arbete under år 2011.
            </seg>
          </u>
          <u>
            <seg>
              Vi delar utredningen om riksdagens internationella verksamhets
              slutsats att det internationella engagemanget i högre grad bör
              integreras med riksdagens övriga verksamhet.
            </seg>
          </u>
          <u>
            <seg>
              Genom debatter som denna om IPU ges vi ledamöter tillfälle till
              ett öppet informationsutbyte om internationell verksamhet och
              globala skeenden. Det är ett öppet informationsutbyte som kommer
              allmänheten till godo och därmed underlättar för människor att
              skapa sig en bättre bild av riksdagspartiernas åsikter i olika
              internationella frågor.
            </seg>
          </u>
          <u>
            <seg>
              Herr talman! Sedan 1889 har IPU verkat för global fred, säkerhet
              och hållbar utveckling, detta framför allt genom att stärka samarbetet
              mellan världens parlamentariska församlingar. Till dess uppgifter
              hör också att främja parlamentsledamöters personliga kontaktnät
              samt bistå i uppbyggandet av demokratiska funktioner och fungerande
              parlament, inte minst åt de medlemmar som saknar demokratiskt
              tillsatta parlament.
            </seg>
          </u>
          <u>
            <seg>
              Interparlamentariska unionen är ett värdefullt forum för att
              påverka internationella skeenden. Genom sin omfattande biståndsverksamhet
              främjar IPU dagligen demokratisk utveckling, mänskliga fri- och
              rättigheter och jämställdhet världen över. För oss kristdemokrater
              är detta arbete av särskilt stor vikt då främjandet av demokrati
              och de mänskliga fri- och rättigheterna för oss utgör den självklara
              utgångspunkten, tillika målsättningen för Sveriges utrikespolitiska
              agenda.
            </seg>
          </u>
          <u>
            <seg>
              Där människor tillåts rösta och kandidera i fria och öppna val,
              där de tillåts tala fritt, där det fria ordet vunnit allmän giltighet,
              där människor inte diskrimineras på grund av kön, etnisk tillhörighet,
              trosuppfattning, med mera ökar också möjligheterna till effektiv
              fattigdomsbekämpning och en globalt hållbar utveckling.
            </seg>
          </u>
          <note>
            I tillägg till sina utvecklingsfrämjande insatser har IPU också
            mandat att genom åtgärdsförslag och resolutioner ta ställning
            i aktuella internationella frågor. På sitt höstmöte den 26 oktober
            i år antog IPU bland annat en resolution om den humanitära krisen
            i Mali, en resolution där vikten av de demokratiska institutionernas
            upprätthållande betonades.
          </note>
          <u>
            <seg>
              Även om IPU inte har mandat att fatta några för de 162 medlemsländerna
              bindande beslut, är IPU:s observatörsstatus i och närmande till
              FN under de senaste åren ett tydligt tecken på unionens alltmer
              prominenta roll i arbetet för global fred och säkerhet.
            </seg>
          </u>
          <u>
            <seg>
              Herr talman! Vi kristdemokrater delar utrikesutskottets uppfattning
              om det mervärde som den svenska delegationen skapar genom sitt
              aktiva engagemang i IPU. Sveriges roll inom och bidrag till IPU
              väger tungt. Genom riksdagen och Sidas frivilliga bidrag bidrar
              vi mest av alla medlemsstater till unionens verksamhet. De omfattande
              ekonomiska bidragen i kombination med den svenska delegationens
              aktiva engagemang gör att riksdagen står mycket väl rustad för
              ett fortsatt tungt och positivt inflytande över IPU:s verksamhet.
            </seg>
          </u>
          <u>
            <seg>
              Sverige är i många avseenden alltjämt betraktat som ett föregångsland
              internationellt, inte minst vad gäller de demokratiska frågorna,
              främjandet av de mänskliga fri- och rättigheterna, kvinnors rättigheter
              och en hållbar utveckling globalt.
            </seg>
          </u>
          <u>
            <seg>
              Genom IPU har Sverige goda möjligheter att skapa opinion och
              vinna ökat globalt gehör för vår syn och våra förslag till åtgärder
              på dessa områden. Den svenska delegationen till IPU bör därför
              fortsätta sina lovvärda ansträngningar för att lyfta och driva
              dessa frågor inom ramen för unionens arbete.
            </seg>
          </u>
          <u>
            <seg>
              Herr talman! Med detta sagt vill jag yrka bifall till utskottets
              förslag.
            </seg>
          </u>
          <note type="speaker">
            Anf. 32 MONICA GREEN (S):
          </note>
          <u>
            <seg>
              Herr talman! Det är roligt att utrikesutskottet uppskattar vårt
              arbete i IPU-gruppen och att utrikesutskottet tycker att vi är
              aktiva. Det är vi verkligen. Vi driver frågorna framåt, och vi
              är helt övertygade om att det går att förändra världen. Vi flyttar
              fram positionerna.
            </seg>
          </u>
          <u>
            <seg>
              Presidiet som sitter här i dag har också varit delaktigt i IPU:s
              arbete. Det är roligt att vi i Sveriges riksdag engagerar oss
              på många olika sätt i IPU. Som många redan har påpekat finns 162
              länder och ett tiotal associerade länder med i församlingen. Det
              betyder att det finns både demokratiska länder, skurkstater och
              andra stater närvarande. Vi har möjlighet att träffa dem och diskutera
              med dem bilateralt och därmed flytta fram positionerna.
            </seg>
          </u>
          <u>
            <seg>
              Vi har drivit frågor om till exempel flickors och kvinnors möjligheter
              och rättigheter i respektive länder. Det kan gälla rättigheten
              att gå i skolan. Vi har drivit abortfrågan, som Ulrika Karlsson
              i Uppsala säkert kommer att gå in på senare. Det har Ulrika Karlsson
              gjort mycket bra. Vi har också drivit frågan om mödradödlighet.
            </seg>
          </u>
          <u>
            <seg>
              Vi driver frågan om jämställdhet. IPU har en sådan konstitution
              att ett land måste vara representerat av båda könen för att över
              huvud taget få full rösträtt. Det är fantastiskt bra. Ändå finns
              vissa länder som väljer att delta med enbart män. Det är förvånande
              att de väljer att avstå från att ha full rösträtt bara för att
              de inte vill ta med kvinnorna. Här finns mycket att göra eftersom
              Sverige är ett föregångsland när det gäller jämställdhet.
            </seg>
          </u>
          <u>
            <seg>
              När jag ändå är inne på ordet jämställdhet vill jag ta tillfället
              i akt att tala om de särskilda kvinnomöten som IPU har haft. Vid
              ett av dessa tillfällen i Uganda tog jag med mig Makthandboken
              som S-kvinnorna har tagit fram. Den finns på engelska och på andra
              språk. Jag kunde delge mina kolleger hur man kan flytta fram positionerna
              som kvinna i ett land och se på makten som något naturligt och
              något som inte bara män ska ha av tradition. När man pratar om
              kvotering, varannan herrarnas eller varannan damernas, finns det
              folk som än i dag säger: Så förskräckligt! Tänk om någon kvinna
              skulle bli invald bara för att hon är kvinna! Ja, så är det faktiskt
              även i dagens läge. Men det är lätt att slå hål på den myten eftersom
              män i alla tider har blivit invalda för att de är män, inte av
              någon annan anledning.
            </seg>
          </u>
          <u>
            <seg>
              Jag tycker att människor ska väljas och representera för den
              kompetens de har. Det finns kompetens hos både män och kvinnor.
              Där har vi mycket att göra från Sveriges sida, att visa de andra
              länderna att det går.
            </seg>
          </u>
          <u>
            <seg>
              Vi får frågor om förskola i riksdagen. Vi kan berätta att det
              finns en förskola. Men det är inte det enda som gör det möjligt
              för män och kvinnor, småbarnsföräldrar, att vara politiker. Det
              måste finnas en bra välfärd i resten av samhället också. Det räcker
              inte bara med ett dagis här utan det måste finnas en allmän förskola
              i hela landet för att man ska kunna engagera sig politiskt. Det
              är sådant som vi kan berätta om på IPU-mötena. Det är roligt att
              få delge övriga detta.
            </seg>
          </u>
          <u>
            <seg>
              Jag vill ta upp två saker till. Den ena saken gäller en fråga
              som jag drev på det första IPU-möte jag deltog i och där jag fick
              med en skrivning, nämligen om rösträtt för bostadslösa. Det fanns
              inga sådana skrivningar tidigare. Jag är stolt och nöjd över att
              det numera finns en skrivning där IPU rekommenderar att alla i
              ett land ska ha rösträtt. Vi som har varit uppe i natt och hejat
              på Obama vet att i bland annat USA finns inte den möjligheten.
              Där finns inte möjlighet för alla i landet att rösta. Det finns
              grader i demokratin. Nu är inte USA medlem i IPU och landet behöver
              inte lyssna på detta. Men vi kan ändå driva frågan om att även
              bostadslösa ska ha rösträtt, och alla andra också för den delen.
            </seg>
          </u>
          <u>
            <seg>
              En annan fråga vi har drivit är att det ska vara tillåtet att
              vara homosexuell i ett land. Där har vi på olika sätt flyttat
              fram positionerna och haft särskilda seminarier i frågan.
            </seg>
          </u>
          <u>
            <seg>
              Jag vill till slut nämna att den regionala gruppen som består
              av länder från Europa, Nordamerika och Australien det är 48 länder
              i den geografiska grupp som Sverige tillhör har utsett olika representanter.
              Jag har blivit utsedd av denna geografiska grupp att vara representant
              i Mellanösternkommittén. Det är ett mycket intressant uppdrag.
              Jag har engagerat mig i uppdraget, och jag kommer att göra det
              även i fortsättningen. Vi kommer att försöka dra vårt strå till
              stacken när det gäller freden i Mellanöstern. I nästa vecka ska
              jag åka till Gaza på ett uppdrag för kommittén.
            </seg>
          </u>
          <note>
            Anf. 33 ULRIKA KARLSSON i Uppsala (M):
          </note>
          <u>
            <seg>
              Herr talman! Jag vill börja med att tacka för de positiva ord
              som vi har fått höra från utrikesutskottet om det arbete som den
              svenska IPU-delegationen gör. Jag vill också tacka, herr talman,
              talmansstaben och Sveriges riksdag för att vi över huvud taget
              håller denna debatt om det arbete vi gör. Det är oerhört viktigt
              att vi får möjlighet att diskutera och återrapportera från det
              arbete som pågår.
            </seg>
          </u>
          <u>
            <seg>
              Jag är fruktansvärt stolt över att representera Sveriges riksdag
              och att ingå i den svenska riksdagens fasta delegation till IPU.
              Vi representerar olika partier och olika kön, men vi arbetar gemensamt.
              Gemensamt är vi starka, och gemensamt har vi inflytande på den
              internationella agendan.
            </seg>
          </u>
          <u>
            <seg>
              Den fasta delegationen förstärks varje år i generalförsamlingen
              med sakkunniga riksdagsledamöter från olika utskott. Även talmannen
              var själv med i Uganda i de viktiga diskussionerna där, när vi
              bland annat behandlade resolutionen om Syrien.
            </seg>
          </u>
          <u>
            <seg>
              Tillsammans är vi starka, och tillsammans påverkar vi. Vi förändrar
              världen. Det låter pretentiöst, men vi gör faktiskt det. Det är
              ovärderligt att samtala med de länder som ingår i IPU demokratiska
              länder och icke-demokratiska länder. Jag ska nämna några exempel
              på vad vi gör i den svenska IPU-delegationen när vi deltar i mötena.
              Vi är oerhört aktiva. Anti Avsan nämnde tidigare de bilaterala
              samtal vi förbereder före en session.
            </seg>
          </u>
          <u>
            <seg>
              Vi har haft samtal med Vitryssland. Vi har frågat vad som händer
              vid nästa Pridefestival i Minsk. Vi har haft samtal med Uganda
              och frågat vad som händer med lagstiftningen om dödsstraff för
              homosexualitet. Vi har haft samtal med Afghanistan och frågat
              vad de gör för att komma till rätta med att 38 procent av alla
              elvaåriga flickor är bortgifta mot sin vilja. Vad gör de i Afghanistan
              för att förändra situationen i fråga om att de har världens högsta
              mödradödlighet?
            </seg>
          </u>
          <u>
            <seg>
              Vi har också haft samtal med oppositionella, till exempel oppositionen
              i Venezuela. Hur kan vi samarbeta gemensamt för att stärka deras
              möjligheter? I de samtal jag hade med Venezuelas opposition träffade
              jag socialdemokrater. Vi arbetar gränsöverskridande för demokrati
              och parlamentarism i den svenska delegationen.
            </seg>
          </u>
          <u>
            <seg>
              Vi har behandlat olika resolutioner. De är inte bindande för
              staterna, men de är viktiga.
            </seg>
          </u>
          <u>
            <seg>
              I många länder har IPU högre status än FN, framför allt i mindre
              demokratiska stater. Vi ser att mindre demokratiska stater använder
              IPU och IPU:s resolutioner. Anti Avsan var tidigare inne på det.
            </seg>
          </u>
          <u>
            <seg>
              Iran, Venezuela och de andra, som Monica Green nämnde, skurkstaterna,
              gaddade ihop sig när vi behandlade en resolution om val. I denna
              resolution ville de bland annat ta bort rätten till fria och rättvisa
              val. Jag hade förmånen att sitta i det utskott som behandlade
              den resolutionen, och vi agerade kraftfullt gemensamt. Jag lyckades
              faktiskt vinna fajten mot Venezuela och Iran, och det står kvar
              i resolutionen att vi har rätt till fria och rättvisa val i världens
              länder.
            </seg>
          </u>
          <u>
            <seg>
              Men jag misslyckades med att vinna fajten om international involvement
              in national elections som de ville ta bort. Det betyder att det
              finns mindre förutsättningar för demokratistöd, mindre förutsättningar
              för valövervakning och mindre förutsättningar för det sociala
              nätet eller de sociala medierna att fungera, som till exempel
              Twitter och Facebook. Men vi lade, som Anti Avsan sade, en reservation
              i plenum som stöddes av väldigt många länder, och vi markerade.
              Efter det kom företrädare för oppositionen i Venezuela med tårar
              i ögonen och tackade oss i den svenska delegationen för vårt stöd.
            </seg>
          </u>
          <u>
            <seg>
              En annan resolution som jag och flera med mig arbetat intensivt
              med under ett års tid handlar om kvinnors och barns hälsa. Det
              var oerhört viktigt att få in det. Det handlar om mänskliga rättigheter.
              Det handlar om att få bukt med mödradödligheten, att det inte
              är okej att 370 000 kvinnor årligen dör för att de inte får vård,
              att de inte har rätt till abort, att de inte har rätt till preventivmedel
              med mera.
            </seg>
          </u>
          <u>
            <seg>
              Vi lyckades få igenom att det handlar om mänskliga rättigheter,
              att varje parlamentariker ska arbeta mot könsstympningar, mot
              barnäktenskap och för fler barnmorskor i världen. Vi fick igenom
              preventivmedel och rätt till sexualundervisning. Framför allt
              fick vi igenom rätt till aborter och rätt till eftervård. Sverige
              var ensamt om att driva det. I förhandlingarna fick jag med argument
              igenom det, med stöd från hela den svenska delegationen, ivrigt
              påhejad.
            </seg>
          </u>
          <u>
            <seg>
              Efter den resolutionen rapporterar man nu om de förändringar
              som sker i världen. Uruguay rapporterar att man för bara någon
              vecka sedan beslutade att avkriminalisera abort.
            </seg>
          </u>
          <u>
            <seg>
              Sverige och den svenska riksdagsdelegationen gör skillnad, och
              jag är väldigt stolt över att få vara med i det arbetet.
            </seg>
          </u>
          <u>
            <seg>
              Tack för att vi har denna debatt!
            </seg>
          </u>
          <note type="speaker">
            Anf. 34 ULF NILSSON (FP):
          </note>
          <u>
            <seg>
              Herr talman! Ett huvudmål för Interparlamentariska unionen är
              att bygga upp demokratiska funktioner och fungerande parlament.
              Som vi har hört arbetar IPU med ett antal kommittéer och arbetsgrupper
              som arbetar fram olika resolutioner, med inte minst demokratimålet
              för ögonen. Trots att inga bindande beslut fattas är det naturligtvis
              av stort värde att parlamentariker från olika politiska system
              diskuterar grundläggande frågor demokrati, yttrandefrihet, jämställdhet
              och så vidare. Det innebär också att resolutionerna blir ett moraliskt
              ställningstagande som förpliktar. Det väger naturligtvis tungt
              att kunna säga att en stor majoritet i IPU skrivit på till exempel
              en resolution om yttrandefrihet och att det ska respekteras. Då
              blir det en ökad moralisk press på ett land som bryter mot detta
              trots att dess parlamentariker stått bakom deklarationen.
            </seg>
          </u>
          <u>
            <seg>
              Jag tänkte i dag särskilt ta upp IPU-kommittén för parlamentarikers
              mänskliga rättigheter. Jag blev invald i den kommittén i våras
              och har under året varit med och arbetat även mellan de stora
              kongresserna, och jag har insett vilket intressant och viktigt
              arbete kommittén gör.
            </seg>
          </u>
          <u>
            <seg>
              Under 2011 liksom tidigare antog IPU en resolution från denna
              kommitté med en omfattande lista med en detaljerad beskrivning
              av enskilda fall med parlamentsledamöter i världen som på ett
              eller annat sätt trakasserats eller hindrats i sitt arbete. En
              förnyad lista har kommit även i år och antagits av en stor majoritet
              i plenum. I sammanställningen beskrivs sammanlagt omkring hundra
              enskilda parlamentariker som behandlats på ett rättsvidrigt och
              inhumant sätt. Här beskrivs enskilda övergrepp, fängslanden och
              även mord som inte har blivit tillfredsställande utredda av rådande
              regim.
            </seg>
          </u>
          <u>
            <seg>
              Vi ledamöter i kommittén gör tillsammans med IPU-tjänstemän utredande
              besök i länder som inte kan lämna rimliga förklaringar till övergrepp.
              Sammanställningen överlämnas till olika människorättsorgan och
              till FN. Länderna som pekas ut har alla möjligheter att själva
              uppvakta och förklara sig för kommittén, till exempel vid de stora
              IPU-kongresserna. Eftersom alla länder numera åtminstone kallar
              sig demokratiska är det naturligtvis pinsamt att bli omnämnd och
              pekas ut på listan det ska också vara pinsamt.
            </seg>
          </u>
          <u>
            <seg>
              Sammanställningen av övergrepp mot folkvalda är skrämmande, herr
              talman, och det säger en del om bristande demokrati på olika håll.
              Om jag berättar för en svensk i största allmänhet som inte känner
              till IPU att jag är med i en kommitté som bevakar riksdagsledamöters
              mänskliga rättigheter riskerar jag kanske att man skämtar om att
              vi ska hitta nya förmåner för riksdagsledamöter. Men det är ingenting
              att skämta om. I verkligheten är det naturligtvis så att om inte
              de folkvalda får arbeta fritt politiskt har inte heller folket
              några rättigheter och friheter. Om en parlamentariker kan fängslas
              utan rättegång förstår man vad som kan hända en journalist eller
              en strejkande arbetare.
            </seg>
          </u>
          <u>
            <seg>
              I denna sammanställning, som jag har varit med om att arbeta
              fram i år, kan man bland hundra fall läsa om till exempel Kongo
              som på oklara grunder de senaste åren hindrat 30 folkvalda ledamöter
              att inta sina platser i parlamentet. Bland annat har en parlamentsledamot
              som är född i och har bott hela sitt liv i Kongo blivit fråntagen
              sitt medborgarskap och fängslats. I Turkiet har nio oppositionella
              ledamöter som valdes förra året fängslats utan rättegång och hindrats
              att inträda i parlamentet. Ett tredje exempel är en ledamot i
              Malaysia som har fängslats och åtalats, bland annat med motiveringen
              att han haft en onormal relation, det vill säga en homosexuell
              relation.
            </seg>
          </u>
          <u>
            <seg>
              Herr talman! Detta är några enskilda exempel, men det finns som
              sagt ett hundratal, som tydligt redovisas i denna resolution.
            </seg>
          </u>
          <u>
            <seg>
              Antalet demokratier har vuxit i världen, men i många, många länder
              finns det fortfarande inte någon fungerande folkrepresentation,
              och i många länder fängslas människor för sina åsikter och sin
              tro. Därför har Sveriges riksdag en viktig uppgift att tillsammans
              med andra länder i IPU stödja utvecklingen av demokrati, bygga
              upp personliga relationer och stärka de folkvaldas roll. Jag är
              tacksam att riksdagen och talmannen ställer sig bakom det arbetet.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Den parlamentariska församlingen för Unionen för Medelhavet
            (PA-UfM)
          </note>
          <note>
            Föredrogs
          </note>
          <note type="speaker">
            Anf. 35 JOHNNY SKALIN (SD):
          </note>
          <u>
            <seg>
              Herr talman! Jag tror att vi alla i denna kammare kan vara eniga
              om att riksdagen varje vecka debatterar många både intressanta
              och viktiga frågor. Vissa frågor måste emellertid ändå, enligt
              min mening, få anses vara långsiktigt viktigare än andra, såtillvida
              att de får mer långtgående och svårförändrade konsekvenser.
            </seg>
          </u>
          <u>
            <seg>
              Till dessa extra viktiga frågor hör inte minst nästan allt som
              rör Sveriges medlemskap i Europeiska unionen och allt som beslutas
              på EU-nivå, just därför att så många beslut tas eller kommer med
              den ständigt utökade maktöverföringen från Sverige till EU att
              tas långt ifrån de svenska väljarnas reella påverkan över besluten.
            </seg>
          </u>
          <u>
            <seg>
              Inte heller det här EU-betänkandet eller den aktuella redogörelsen,
              som rör Unionen för Medelhavet, lindrar den utvecklingen. Då är
              det naturligtvis inte intentionen eller viljan i betänkandet att
              bidra till fred och demokrati i världen som jag åsyftar.
            </seg>
          </u>
          <u>
            <seg>
              Tvärtemot måste själva utgångspunkten i all politik vara att
              bidra till ett ökat engagemang och makt till folken i världen.
            </seg>
          </u>
          <u>
            <seg>
              Därför är också den ena utgångspunkten i vår motion att begära
              att Sverige så länge Sverige kvarstår som medlem i Unionen för
              Medelhavet arbetar för att de ingående länderna i Medelhavsunionen
              inte ska knytas närmare EU. Vi har alla sett följderna av den
              arabiska våren och frånvaron ur demokratisk synvinkel av en förnyad
              och förbättrad tillvaro för den övervägande delen av människorna
              i de här länderna.
            </seg>
          </u>
          <u>
            <seg>
              Därför begär vi också att den parlamentariska gruppen verkar
              för en skarp konditionalitet i förhållande till dessa länder vad
              gäller mänskliga rättigheter, demokrati, fungerande rättsstat
              och antikorruption.
            </seg>
          </u>
          <u>
            <seg>
              Den andra utgångspunkten är att vi avser att motverka en utveckling
              där länderna i regionen på många sätt får samma rättigheter som
              ett EU-medlemskap innebär.
            </seg>
          </u>
          <u>
            <seg>
              EU behöver inte fler blivande kandidat- eller medlemsländer som
              inte lever upp till samma ekonomiska standard som EU-länderna,
              som står långt ifrån Europa kulturellt, som lever i eller omkring
              konfliktområden eller som inte innehar erforderliga möjligheter
              att upprätthålla korruptionsbefriade statsapparater med tillhörande
              gränskontroller.
            </seg>
          </u>
          <u>
            <seg>
              Knyter vi tvärtemot Sverigedemokraternas inställning an dessa
              typer av stater till EU ökar Sveriges EU-avgift, och Sveriges
              militära åtaganden i omvärlden ökar, samtidigt som den fria rörligheten
              bidrar till att ytterligare försvåra de problem som den redan
              mycket höga nivån på invandringen medför och har medfört.
            </seg>
          </u>
          <u>
            <seg>
              Som politiker ska vi inte ägna oss åt att göra annat än att ta
              ett verkligt ansvar för att skapa trygghet för medborgarna och
              vara varsamma med skattebetalarnas pengar.
            </seg>
          </u>
          <u>
            <seg>
              Att en integrering av Medelhavsunionens länder dessutom sker
              till priset av att Sveriges inflytande i EU minskar gör förstås
              inte Sverigedemokraternas skeptiska inställning till unionen mindre.
            </seg>
          </u>
          <u>
            <seg>
              Mot den bakgrunden kräver vi att den parlamentariska gruppen
              verkar för att Medelhavsunionen återgår till vad den var innan,
              det vill säga ett mellanstatligt samarbete mellan de berörda länderna
              utan EU-inblandning.
            </seg>
          </u>
          <u>
            <seg>
              Den intentionen är vi emellertid uppenbarligen helt ensamma om
              i Sveriges riksdag, då inget annat parti vare sig lyft fram den
              frågan eller för den delen valt att stödja detta yrkande. Det
              måste i synnerhet understrykas att Vänsterpartiets påstådda EU-skepsis
              även i det här fallet lyser med sin frånvaro.
            </seg>
          </u>
          <u>
            <seg>
              Därmed motverkas en utveckling där EU uppmuntrar rena, frivilliga
              och öppna bilaterala samarbetsavtal med Medelhavsunionen i stora
              och avgörande frågor, för att i stället tvärtemot väva in dessa
              länder i Europeiska unionen. Men det faktumet hindrar naturligtvis
              inte oss sverigedemokrater att driva på för att förmå Sverige
              att vi ska lämna detta projekt bakom oss, då projektet innehåller
              så många uppenbara brister.
            </seg>
          </u>
          <u>
            <seg>
              Den mest uppenbara och grundläggande bristen handlar förstås
              om att Medelhavsunionen tilläts frångå ett från EU fristående
              samarbetsprojekt med syftet att stärka handeln. Det i sig öppnade
              för att EU med fred som det stora, huvudsakliga ledordet, som
              vanligt vad gäller sådana här typer av ärenden skulle lägga sig
              i vad som redan från den så kallade uppgraderade Medelhavspolitiken
              lade grund för den så kallade Barcelonaprocessens direkta EU-inverkan.
            </seg>
          </u>
          <u>
            <seg>
              Med en organisation bestående av två ledare och 43 regeringschefer,
              varav flera med en direkt och öppen fientlig inställning gentemot
              varandra, ligger det förstås närmare till hands att Unionen för
              Medelhavet går mot en tydligare integrering med EU än mot en tillbakagång
              till ett frivilligt samarbete.
            </seg>
          </u>
          <u>
            <seg>
              Med tydliga federalistiska inslag blir det förstås enklare att
              överbrygga konflikterna och bristen på konsensus i Medelhavsunionen.
              De diskussioner som har förts om en omstöpning av grunden för
              Unionen för Medelhavet till att omfatta mer politiska reformer,
              vilket refereras i redogörelsen, är ett av flera tecken på detta.
              Utvecklingen inom EU gällande den södra grannskapspolitiken mot
              bland annat ekonomisk integration och fri rörlighet till Europa,
              samtidigt som det finns stora brister vad gäller konditionalitet
              i fråga om demokrati och mänskliga rättigheter är ett annat.
            </seg>
          </u>
          <u>
            <seg>
              Inte att förglömma tvingades i praktiken dessutom samtliga EU-länder
              att vara med i detta projekt. Att Barcelonaprocessen för några
              år sedan därtill återigen uppgraderades så att Medelhavsunionen,
              som i det här betänkandet kallas Unionen för Medelhavet och som
              i och med det efterkommande Lissabonfördraget deklarerar att Europeiska
              utrikestjänsten, EEAS, ska föra talan inte bara för EU-länderna
              utan även för länderna inom Medelhavsunionen kan rimligen inte
              ses som något annat än som att utvecklingen inte alls har gått
              mot att stärka det icke-överstatliga samarbetet.
            </seg>
          </u>
          <u>
            <seg>
              Även från riksdagens och regeringens sida har vi fått höra inte
              bara utrikesministerns ambition om att unionens grannar i både
              öst och syd ska utvecklas till stabila och öppna demokratier med
              fungerande marknader och rättssystem, utan vi har också fått höra
              utrikesministern bekänna att unionens strategiska intresse går
              mycket längre än så, då dessa länder, om den här riksdagen får
              bestämma, så småningom även bör erbjudas att bli en del av den
              inre marknaden, med dess fyra friheter.
            </seg>
          </u>
          <u>
            <seg>
              Regeringen hoppas alltså att Unionen för Medelhavet ska skapa
              bättre förutsättningar för samarbete mellan Europeiska unionen
              och Medelhavsunionens medlemsstater. Vad detta samarbete troligast,
              om denna utveckling får fortsätta, kommer att innebära förutom
              att de fyra friheterna innebär att varor, tjänster, människor
              och kapital får röra sig fritt över gränserna mellan EU, Afrika
              och Mellanöstern kan vi nog alla som var gamla nog att minnas
              folkomröstningen om EU 1994 gissa oss fram till.
            </seg>
          </u>
          <u>
            <seg>
              För den som inte minns: Det lovades inte minst ett gott europeiskt
              samarbete, en bättre ekonomi och lägre arbetslöshet för oss alla,
              detsamma som för övrigt nu lovas med Kroatiens EU-anslutning.
            </seg>
          </u>
          <u>
            <seg>
              Resultatet känner ni till genom den verklighet vi lever i fast
              kanske inte ni som sitter i den här kammaren. Arbetslösheten ligger
              fortfarande, i både internationella och svenska mått, på mycket
              höga nivåer, och ekonomin i Europa hackar betänkligt, vilket också
              påverkar och framför allt kommer att påverka Sveriges ekonomi
              även framgent.
            </seg>
          </u>
          <u>
            <seg>
              Vad samarbetet beträffar påverkas redan 60 procent av landstingsfullmäktiges,
              50 procent för landets fullmäktigeförsamlingars och minst en tredjedel
              av riksdagens beslut av EU.
            </seg>
          </u>
          <u>
            <seg>
              De fyra friheterna, fristående från den överstatlighet EU representerar,
              tjänar EU:s medlemsländer så länge medlemsskaran hålls inom rimliga
              gränser och det är väl avvägda medlemskrav. Ett rent samarbete
              och den inre marknaden är värden som också vi sverigedemokrater
              värderar högt.
            </seg>
          </u>
          <u>
            <seg>
              Men ett EU som sträcker sig långt österut och som i framtiden
              riskerar att sträcka sig ända till norra Afrika kommer oundvikligen
              att drastiskt förändra alla förutsättningar för såväl Europeiska
              unionen som Sverige.
            </seg>
          </u>
          <u>
            <seg>
              Detta är något som vi måste våga tala om och som faktiskt också
              måste lyftas upp tydligare i debatten. Särskilt bör denna diskussion
              lyftas upp med anledning av EU:s vilja att genomföra den integrationsprocess
              som även regeringen och utrikesministern stöder, speciellt med
              anledning av att EU, i sin iver att snabba på processen, välkomnade
              några av Nordafrikas auktoritära regimer och inte minst erbjöd
              Libyen observatörsstatus innan kriget utbröt och till och med
              lät den dåvarande diktatorn i Egypten få ordförandeposten.
            </seg>
          </u>
          <u>
            <seg>
              Att EU dessutom redan har tecknat omfattande associeringsavtal
              om politiskt och ekonomiskt samarbete med totalitära regimer,
              med några av Medelhavsunionens medlemsländer, gör förstås inte
              saken mindre allvarlig.
            </seg>
          </u>
          <u>
            <seg>
              I den här frågan går det inte att gömma sig bakom ord som fred,
              frihet och demokrati utan att också underbygga denna i sig mycket
              goda ambition i handling. Vad gäller detta har både riksdagen
              och EU misslyckats fatalt. I stället väljer man att köra huvudet
              i väggen, inte minst genom att driva på för att ytterligare försvaga
              den svenska demokratin och hänsynen till de svenska skattebetalarna.
            </seg>
          </u>
          <u>
            <seg>
              Mot den bakgrunden, herr talman, yrkar jag bifall till SD:s samtliga
              tre yrkanden och reservationen.
            </seg>
          </u>
          <note type="speaker">
            Anf. 36 KERSTIN ENGLE (S):
          </note>
          <u>
            <seg>
              Herr talman! Det betänkande vi just nu har börjat debattera behandlar
              verksamheten i den parlamentariska församlingen för Unionen för
              Medelhavet, PA-UfM, och den svenska delegationens verksamhet 2011.
              Det känns extra högtidligt för oss i delegationen i dag eftersom
              vår verksamhet tidigare bara har redovisats i en skrivelse som
              det inte har funnits möjlighet att ta upp i kammaren. Tack, alltså,
              för denna nya möjlighet!
            </seg>
          </u>
          <u>
            <seg>
              Vi i PA-UfM-gruppen är besjälade av vårt uppdrag och vill gärna
              sprida kunskap om verksamheten och om de länder som finns med
              i samarbetet. Det kommer ni säkert att bli uppmärksammade på när
              mina kolleger i delegationen får ordet.
            </seg>
          </u>
          <u>
            <seg>
              Herr talman! Jag vill yrka bifall till utskottets förslag och
              avslag på den motion som finns i ärendet.
            </seg>
          </u>
          <u>
            <seg>
              Den parlamentariska församlingen för Unionen för Medelhavet är
              sedan 2003 en mötesplats för parlamentariker från EU-länderna
              och de så kallade partnerländerna. Totalt ingår 43 länder i samarbetet.
            </seg>
          </u>
          <u>
            <seg>
              Vi är den parlamentariska motsvarigheten till det samarbete som
              sker på regeringssidan inom UfM. Målet är att skapa ett område
              runt Medelhavet med fred och stabilitet, delat välstånd och förstärkt
              samarbete i sociala och kulturella frågor. Euromedsamarbetet är
              för närvarande det enda forum förutom FN där israeler och araber
              möts på ministernivå.
            </seg>
          </u>
          <u>
            <seg>
              I snart två år har kampen för demokrati, frihet och mänskliga
              rättigheter böljat över Nordafrika och delar av Mellanöstern.
              Tusentals människor har förlorat livet, och hundratusentals människor
              har gått ut på gator och torg för att kräva sin rätt. I flera
              länder har vägen mot demokratiska val inletts och val har hållits.
              Men omvandlingen från diktatur till demokrati kommer att kantas
              av många problem och bakslag och kommer att ta tid.
            </seg>
          </u>
          <u>
            <seg>
              Det finns mycket att glädjas över, men det finns också anledning
              att vara självkritisk mot den roll som EU har spelat. Kortsiktiga
              politiska och ekonomiska intressen får inte fortsätta att styra.
              EU kan bidra med mycket när det gäller institutionsbyggande, polis,
              rättsväsen, mänskliga rättigheter med mera.
            </seg>
          </u>
          <u>
            <seg>
              Vi menar att de olika samarbetsavtal som EU har med länderna
              i regionen måste innebära en tydlig koppling till demokratisk
              utveckling och respekt för mänskliga rättigheter.
            </seg>
          </u>
          <u>
            <seg>
              Utöver politiska reformer i de nordafrikanska länderna är samtidigt
              ekonomisk och social utveckling avgörande för möjligheten att
              skapa en övergång till hållbar demokrati. Framtidshopp är avgörande
              för en stor, ung arbetslös befolkning
            </seg>
          </u>
          <u>
            <seg>
              Herr talman! Vi menar också att EU bör lägga stor vikt vid att
              underlätta för kontakter och utbyte mellan människor, exempelvis
              genom ökat studentutbyte. Detta är frågor som bland annat Euromedsamarbetet
              och PA-UfM kan bli ännu bättre på.
            </seg>
          </u>
          <u>
            <seg>
              Vårt arbete i delegationen bedrivs i en årlig församlingssession
              samt i fem ständiga utskott politiska utskottet, ekonomiska utskottet,
              energiutskottet, kulturutskottet samt utskottet för kvinnors rättigheter.
              Arbetet i utskotten tar sin utgångspunkt i Euromedsamarbetet med
              inriktning på bland annat ett renare medelhav, alternativ energi,
              högre utbildning och forskning samt stimulans till små och medelstora
              företag. Det är frågor där Sverige har mycket att bidra med.
            </seg>
          </u>
          <u>
            <seg>
              När det gäller dialogen mellan kulturer spelar Anna Lindh Foundation
              en stor roll i samarbete med Svenska institutet i Alexandria.
              Stiftelsen verkar för att involvera det civila samhället i syfte
              att förbättra förståelsen för varandras kulturer och religioner
              med betoning på mänskliga rättigheter och demokrati.
            </seg>
          </u>
          <u>
            <seg>
              Den arabiska våren har inneburit ett händelserikt verksamhetsår
              för den svenska delegationen. I fokus har stått inte minst kunskapsinhämtning
              och kunskapsöverföring om de skeenden som radikalt förändrat Mellanöstern
              och Nordafrika. Vi har arrangerat seminarier om till exempel utvecklingen
              i Tunisien och Egypten. Vi har haft ett större seminarium med
              biståndsminister Gunilla Carlsson som huvudtalare för att analysera
              händelseutvecklingen ur olika aspekter. Vi har träffat politiker
              från olika länder och inte minst genomfört en brett upplagd workshop
              i riksdagen om ungdomar i politiken i samarbete med Svenska institutet
              i Alexandria.
            </seg>
          </u>
          <u>
            <seg>
              Ja, listan kan göras mycket längre. Vi har också knutit kontakter
              och haft en rad möten med olika ambassadörer här i Stockholm.
              Delegationen har naturligtvis också upprätthållit en nära kontakt
              med UD:s enhet för Mellanöstern och Nordafrika.
            </seg>
          </u>
          <u>
            <seg>
              Naturligtvis har utskottsarbetet påverkats av händelserna i samband
              med den arabiska våren, då några nyckelpersoner har fått andra
              uppdrag och prioriteringar, men den svenska delegationen har deltagit
              i de flesta utskottsmöten.
            </seg>
          </u>
          <u>
            <seg>
              Jag ska inte gå in på dagordningarna i de respektive utskotten
              då min talartid är begränsad och det finns att läsa i vår redogörelse.
              Men frågan om demokrati och mänskliga rättigheter, kvinnors roll
              i politiken och i de framväxande demokratierna är något som den
              svenska delegationen gärna framhåller.
            </seg>
          </u>
          <u>
            <seg>
              Detta framkom inte minst under den årliga sejouren i mars, där
              den svenska delegationen fick gehör för sina ståndpunkter i de
              relevanta resolutionerna, bland annat gällande att demokrati bör
              stå i paritet med skrivningar om stabilitet och fred. Vidare antogs
              det svenska förslaget om ambitionen att avskaffa visumrestriktioner
              för studenter och strävan efter en breddning av finansieringsformer
              bortom mikrolån. Rekommendationen om att upprätta en Medelhavsbank
              föranledde emellertid en reservation på svenskt initiativ, vilken
              understöddes av de holländska, tyska och litauiska delegationerna.
              Självklart är vi också mycket aktiva i utformningen av resolutioner
              när det gäller kvinnors rättigheter.
            </seg>
          </u>
          <u>
            <seg>
              Även om vi nu återrapporterar vad som gjorts är det naturligtvis
              framtiden och det pågående verksamhetsåret som vi är fullt sysselsatta
              med.
            </seg>
          </u>
          <u>
            <seg>
              Regionen har kommit i ett helt nytt fokus. I linje med detta,
              jämte strategin för riksdagens internationella kontaktverksamhet
              och därmed det värdefulla stöd som vi får av tjänstemän på RIK,
              avser den svenska PA-UfM-delegationen att fortsätta hålla en hög
              ambitionsnivå. Det gäller såväl engagemanget i själva det interparlamentariska
              samarbetet som deltagandet i inkommande besök från regionen och
              anordnandet av seminarier och liknande evenemang på relevanta
              teman i riksdagen.
            </seg>
          </u>
          <u>
            <seg>
              Vi vill naturligtvis sprida kunskap, och vi är övertygade om
              att alla riksdagsledamöter, oavsett vilket utskott de arbetar
              i, berörs av vad som händer i vår omvärld och i den ökade globaliseringen.
            </seg>
          </u>
          <u>
            <seg>
              Sveriges aktiva agerande inom PA-UfM har uppmärksammats också
              internationellt, och det har framställts underhandsförfrågningar
              om vårt intresse av att som ordförande för ett fackutskott axla
              en större roll inom samarbetet. Mot denna bakgrund har delegationen
              åtagit sig att under nästa vår arrangera ett energi- och miljöutskottsmöte
              här i Stockholm.
            </seg>
          </u>
          <u>
            <seg>
              Herr talman! Det finns väldigt mycket som de europeiska länderna
              kan bidra med när det gäller demokratibyggnad. Självklart har
              vi också mycket att lära av varandra. Att ha goda och välmående
              grannar gynnar alla länder både på det demokratiska planet och
              i fråga om handelsutbyte.
            </seg>
          </u>
          <u>
            <seg>
              Jag delar dock utskottets uppfattning att EU:s grannskapspolitik
              måste ha ett tydligt samband mellan överenskommelser och konkret
              handling och resultatuppföljning. Vi i delegationen ska göra vad
              på oss ankommer för att påverka samarbetet i PA-UfM i denna riktning.
              För mig som socialdemokrat finns ingen annan väg att bygga en
              bättre och mer demokratisk värld än att människor möts och utbyter
              erfarenheter. Att mötas i PA-UfM:s regi är en möjlighet. Men olika
              former av ungdoms- och studentutbyte ska uppmuntras. De olika
              projekt som genomförs med stöd av Medelhavssamarbetet kanske mår
              bäst om de hålls på en nivå där individer möts i ett lokalt och
              småskaligt fruktsamt samarbete. Jag är övertygad om att det bygger
              långsiktiga demokratier.
            </seg>
          </u>
          <note type="speaker">
            Anf. 37 ULRIK NILSSON (M):
          </note>
          <u>
            <seg>
              Herr talman! Vi diskuterar nu PA-UfM, denna hopplösa förkortning
              för ett viktigt område, nämligen en arena för samtal mellan parlamenten
              i Europa och i Medelhavsområdet. Det är en arena för utbyte av
              åsikter både om utvecklingen och om de tankar som vi står för.
              Det är naturligtvis en arena för diskussion om organisationens
              innehåll, hur man arbetar med praktiska frågor i organisationen,
              men också en arena för att driva på nya projekt.
            </seg>
          </u>
          <u>
            <seg>
              Herr talman! Jag tänker i dag fokusera på några reflektioner
              över vad det här arbetet har givit mig och några av de kunskaper
              som jag tar med mig från de möten vi har haft. Vi kan möjligen
              göra lite olika värderingar, men jag tror ändå att det är just
              som kunskaps- och kontaktskapande arena som PA-UfM spelar sin
              absolut största roll.
            </seg>
          </u>
          <u>
            <seg>
              För drygt ett år sedan fokuserade vi mycket på den arabiska våren.
              Naturligtvis började vi här i Sverige ganska snart att se den
              ur ett svenskt perspektiv. Vi hade diskussioner om vem som var
              mest nära de gamla regimerna eller vem som var först med att säga
              att vi inte ville samarbeta med dem.
            </seg>
          </u>
          <u>
            <seg>
              Herr talman! Efterklokhet är en exakt vetenskap, och det är klart
              att i det läget är det lätt att säga att så här borde vi ha gjort.
              Det är väsentligt svårare att förutse när det går framåt.
            </seg>
          </u>
          <u>
            <seg>
              När vi nu har kommit en bit fram, när vi har sett det som inträffat
              i Tunisien, Egypten och Libyen och det står och brinner i Syrien
              och så vidare, är vi möjligen mer hjälpta av att vi analyserar
              de drivkrafter som har fört fram förändringen i Nordafrika. När
              man gör det tror jag att man kan säga att handel, informationsteknik
              och kontakter har spelat en betydande roll. Se bara på bloggar,
              twitter och andra sociala nätverks betydelse för utvecklingen!
              Men naturligtvis har arbetslöshet, hopplöshet och bristen på möjligheter
              i de gamla regimerna spelat en roll.
            </seg>
          </u>
          <u>
            <seg>
              Alltihop kokar kanske ned till grönsakshandlaren Mohammed Bouazizi,
              som egentligen är utbildad ingenjör och som inför hopplösheten
              att inte få jobb fattar ett drastiskt beslut och då får många
              följare i de sociala medierna som känner igen sig i rollen. Har
              man skaffat en utbildning och försökt driva på utvecklingen och
              inte känner att samhället svarar mot önskemålen måste man göra
              någonting, antingen i hopplöshet eller möjligen och så blev det
              också så småningom för de andra i framtidsanda.
            </seg>
          </u>
          <u>
            <seg>
              Men, herr talman, vad vi bör göra är att i det inrikespolitiska
              sammanhanget fundera på vad vi kan lära oss av det här. Hur kan
              vi öka kunskaperna om de här processerna och dra slutsatser om
              vad vi ska göra? Vi måste ju snarare än att gå bakåt och ägna
              oss åt efterklokhet ägna oss åt att diskutera framåt, vad vi gör
              nu, hur vi kommer vidare och hur vi för våra saker vidare. Då
              behövs denna arena.
            </seg>
          </u>
          <u>
            <seg>
              Herr talman! Min andra reflektion gäller islamism. När de stod
              där på Bushibaavenyn i Tunis eller på Tahrirtorget i Kairo var
              alla enade mot ett mål, men relativt snart ser man att det inte
              är givet att min fiendes fiende är min vän. Det är naturligtvis
              så att när man väl har lyckats med detta kortsiktiga mål, att
              tippa en regim över ända, spänner sig ett nytt politiskt spektrum.
              Vi trodde väl inte att människor var annorlunda i de här länderna
              än vad de är i våra länder, och eftersom vi har ett politiskt
              spektrum borde vi också förvänta oss att de skulle ha det.
            </seg>
          </u>
          <u>
            <seg>
              Tyvärr tenderar vi väldigt snabbt att sätta inhemska etiketter
              på denna politiska spännvidd. De som tydligast har framträtt visade
              sig vara vad vi kallar islamister. Men islamister är inte en enhetlig
              grupp. Där finns alltifrån moderata då menar jag inte i den svenska
              meningen utan mer balanserade, medelmåttiga islamister som önskar
              hitta nya vägar för att gå vidare och kan ha en tro men ändå ett
              sekulärt samhälle, hela vägen till andra stater stödda av selafisterna
              och wahhabiterna som är väldigt radikalt och islamistiskt inriktade.
            </seg>
          </u>
          <u>
            <seg>
              Vi måste se hela denna spännvidd. Vi måste kritisera dem som
              gör fel. Vi måste stödja de krafter som vi tycker för åt rätt
              håll. Men vi kan aldrig acceptera att extremisterna på den ena
              sidan ger stöd åt extremisterna på den andra sidan. När en usel
              film produceras i USA är det aldrig accepterat. Det blir en ursäkt
              för en attack mot konsulat i Libyen. Å andra sidan måste vi också
              hålla rent här internt mellan dessa grupper.
            </seg>
          </u>
          <u>
            <seg>
              Vi vet vad som kan hända när en liten välutbildad, välorganiserad
              och resursstark grupp tar över en revolution. Det hände 1917 i
              Ryssland, och det kostade östra Europa 70 år av utveckling. Låt
              inte detta inträffa i den arabiska världen nu!
            </seg>
          </u>
          <u>
            <seg>
              Därför tror jag som så många bedömare, och som en bedömare vi
              träffade när vi var på besök i Barcelona, att en av de viktigaste
              frågorna just nu är hur väl den så kallade islamistiska gruppen
              förmår att hålla rent mot de radikala extrema selafisterna. Om
              uttrycket tillåts, herr talman, skulle man kunna säga att den
              stora utmaningen i arabvärlden just nu är att skaka lössen ur
              den gröna fanan den röda fanan sades det en gång i tiden när det
              var strider här i våra länder.
            </seg>
          </u>
          <u>
            <seg>
              Därför var det både glädjande och oroande att tala med de unga
              egyptier som hälsade på mig för en och en halv månad sedan. De
              sade: That film is no big deal for ordinary egyptians. Det finns
              väl ingen som bryr sig om en usel film i USA. Vi vill ha utveckling,
              vi vill ha demokrati, vi vill ha mänskliga rättigheter och vi
              vill flytta fram positionerna mot ett civiliserat samhälle. Det
              är en liten grupp som utnyttjar filmen.
            </seg>
          </u>
          <u>
            <seg>
              Det är glädjande att de markerade att det finns en balanserad
              syn. Det är naturligtvis oroande att de inte ser faran i att extremisterna
              utnyttjar den typen av handtag, ivrigt påhejade av extremister
              på vår sida av världen som pekar på islamister som det stora hotet.
              Så, herr talman, erfarenheter och lärdomar kommer att göra oss
              starkare.
            </seg>
          </u>
          <u>
            <seg>
              Min tredje reflektion gäller organisationen som sådan. Unionen
              för Medelhavsområdet är ett samarbete mellan stater, ett diplomatiskt
              initiativ som i första hand ägnar sig åt att egentligen försöka
              selektera fram lämpliga samarbetsprojekt. Man har ett ganska begränsat
              mandat. Man får arbeta inom sex områden. Vi kan tycka att det
              är alldeles för begränsat, för mycket av det som vi vill åstadkomma
              ligger inte i de här mandaten. Till exempel kan det bara handla
              om konkreta projekt. Vi kan inte diskutera institutionsbyggen,
              enligt den överenskommelse som finns. Det är klart att vi skulle
              vilja gå vidare.
            </seg>
          </u>
          <u>
            <seg>
              PA-UfM, den parlamentariska delen, är mötesplatsen för alla parlamentariker.
              Både Israel och Palestina är med. Egentligen är hela gänget där,
              och vi kan prata politiker till politiker om utvecklingen. Det
              innebär naturligtvis att våra möten ibland blir lätt barocka.
              De börjar med ett antal deklarationer av karaktären att det som
              måste ske är att man löser IsraelPalestina-konflikten, för innan
              dess blir det ingen utveckling. När man har hållit på med det
              en stund tar någon upp Cypern och Turkiet, och när vi har hållit
              på med det kommer någon med ytterligare något område. När alla
              sedan har gjort sina inrikespolitiskt färgade deklarationer kan
              vi börja föra lite mer konkreta resonemang om utvecklingen i området.
            </seg>
          </u>
          <u>
            <seg>
              Jag tror ändå att det är viktigt att vi har den här arenan för
              att göra de här deklarationerna, därför att någonstans där börjar
              det. Positionerna förändras mellan mötena, inte under mötena.
            </seg>
          </u>
          <u>
            <seg>
              Så sent som i måndags var jag utanför Ankara på ett möte i den
              ekonomiska kommittén. Det är alldeles påtagligt att man mer och
              mer börjar se att det nu inte bara handlar om att kräva finansiering;
              det handlar också om att diskutera institutionsbygganden och hur
              man skapar investeringsklimat i de egna länderna.
            </seg>
          </u>
          <u>
            <seg>
              Jag tror att det är för att treenigheten, att vi ska arbeta med
              hur man utvecklar infrastrukturen och tillgångssidan tillsammans
              med institutionerna och tillsammans för att stärka individerna,
              är nyckeln för att komma till en lösning och utveckling i detta
              område.
            </seg>
          </u>
          <u>
            <seg>
              Herr talman! Vi träffade generalsekreteraren för Unionen för
              Medelhavet som var en karriärdiplomat från Marocko. Han var tydlig
              med att det var jobbigt att ha ett så begränsat mandat. Han sade
              dock att den enda framkomliga vägen om alla ska vara med på vagnen
              är att vi tänjer gränsen lite steg för steg och närmast gränsen,
              det vill säga tar nästa naturliga steg och nästa naturliga steg.
              Jobbar man med utbildning kan man tala om kvinnors rättigheter.
              Talar man om kvinnors rättigheter kan man lägga in det mot institutioner
              och mot de saker vi vill åstadkomma.
            </seg>
          </u>
          <u>
            <seg>
              Herr talman! Arabvärlden är en del av vårt grannskap. Vi måste
              engagera oss. Vi har saker att tillföra. Vi måste stå upp för
              våra värden, och vi måste vara med i denna process. PA-UfM är
              en del av det och Unionen för Medelhavet är en del i det. Mest
              av allt är det ett sätt för oss att sprida demokrati till fler
              länder.
            </seg>
          </u>
          <u>
            <seg>
              Herr talman! Jag yrkar bifall till utrikesutskottets förslag.
            </seg>
          </u>
          <note type="speaker">
            Anf. 38 JOHNNY SKALIN (SD) replik:
          </note>
          <u>
            <seg>
              Herr talman! Jag lyssnade tidigare till Moderaternas Christian
              Holm under debatten om Kroatiens anslutning till EU. Nu har jag
              lyssnat på Ulrik Nilsson som anfört Moderaternas syn på Medelhavsunionen.
              Jag tror att båda är samstämmiga, och något annat hade väl förvånat
              vem som helst i denna kammare.
            </seg>
          </u>
          <u>
            <seg>
              Alla talar om ett fredsprojekt och om mångfald, öppenhet och
              demokrati. Dessa goda värden står givetvis också Sverigedemokraterna
              bakom, men vi delar inte synen på hur man når fram till det.
            </seg>
          </u>
          <u>
            <seg>
              Moderaternas syn är att vi ska stärka samarbetet med Medelhavsunionen.
              Det är något som utrikesministern har talat om i kammaren. Nu
              talar Ulrik Nilsson också om det, fast i lite andra ordalag.
            </seg>
          </u>
          <u>
            <seg>
              Jag skulle vilja få ett och annat klargjort. Hur ser Ulrik Nilsson
              på de fyra friheterna som utrikesministern tidigare har talat
              om att man vill införa för dessa länder i Medelhavsunionen? Jag
              tänker främst på de Nordafrikanska länderna och Mellanöstern.
              Står Moderaterna fortfarande fast vid att man vill införa de fyra
              friheterna och knyta dessa länder ännu närmare till EU? Är det
              vad man menar när man talar om att tänja gränserna steg för steg
              eller hur ska man tolka det? På vilket sätt innebär i så fall
              närmandet av dessa Medelhavsländer en spridning av demokratin?
            </seg>
          </u>
          <note type="speaker">
            Anf. 39 ULRIK NILSSON (M) replik:
          </note>
          <u>
            <seg>
              Herr talman! Öppenhet är svårt. I kammaren har jag två gånger
              citerat min morfar som lärde mig att om jag knyter min näve riskerar
              jag aldrig att tappa något ur den, men jag får heller aldrig något
              nytt i den.
            </seg>
          </u>
          <u>
            <seg>
              Med andra ord: Sluter jag mig om mig själv och inte vågar öppna
              mig utåt, ta in nya intryck och släppa till de fyra friheterna
              kan jag möjligen sluta mig kring det jag har, men jag vinner inget
              nytt och inget av den skönhet och styrka som finns i att samarbeta
              med andra människor.
            </seg>
          </u>
          <u>
            <seg>
              Här skiljer vi oss åt alldeles påtagligt. Vi moderater vill vara
              en del i en växande värld. Vi moderater vill ha kontakter. Vi
              moderater vill få intryck. Vi moderater vill samspela med andra
              länder. Det står utrikesministern för, och det står jag för.
            </seg>
          </u>
          <u>
            <seg>
              För bara några timmar sedan träffade vi i utrikesutskottet Kroatiens
              talman som var här med anledning av det betänkande som diskuterades
              tidigare i dag. Han var tydlig med att de förväntningar som Kroatien
              har på ett medlemskap i EU är just att få dela den mycket starka
              värdegrund som ligger i demokrati, mänskliga rättigheter och rättssamhälle
              och att också få vara en del i de samarbeten, de marknader och
              den handel som gör länderna starkare.
            </seg>
          </u>
          <u>
            <seg>
              Man delar våra värden, och vi tror att våra värden är så starka
              att om vi bjuder in arabvärlden kommer den på sikt att ta till
              sig dessa värden. Därför sprider vi demokrati på detta sätt. Därför
              säger vi nej till slutenhet och ja till öppenhet.
            </seg>
          </u>
          <note type="speaker">
            Anf. 40 JOHNNY SKALIN (SD) replik:
          </note>
          <u>
            <seg>
              Herr talman! Det är ingen i kammaren som talar om att vi ska
              sluta oss själva. Det är något som vi påprackas som försvar för
              den oförsvarliga hållning regeringen har i dessa frågor.
            </seg>
          </u>
          <u>
            <seg>
              På vilket sätt stärker vi demokratin genom att ta in ännu fler
              länder till Europa från Nordafrika och Mellanöstern? I vissa fall
              har vi fortfarande möjlighet att lägga in veto, men i andra fall
              kan en majoritet av EU-länder köra över andra länder. Det innebär
              att vi sätter demokratin ur spel. De värden man lyfter fram här
              och som vi ska värna är precis de värden som kommer att raseras.
            </seg>
          </u>
          <u>
            <seg>
              Demokrati bygger på att folket har makten i respektive nation.
              Så ser jag på saken. Demokrati för Moderaterna, regeringen och
              de flesta partierna i riksdagen går ut på något helt annat. Det
              går ut på en teknokratisk eller federalistisk dröm. EU-ministern
              talar om att vara för att federalisera Europa. Man är för att
              flytta makten från Sverige till Europa. Nu vill man också väva
              in Nordafrika och Mellanöstern. Så tolkar jag det när man säger
              att man vill närma sig dessa länder ytterligare.
            </seg>
          </u>
          <u>
            <seg>
              Så här har EU-samarbetet sett ut ända från början. Man har tagit
              steg för steg, precis som Ulrik Nilsson talade om.
            </seg>
          </u>
          <u>
            <seg>
              Jag tackar för redogörelsen och för att regeringen åtminstone
              är renhårig och erkänner detta. Jag beklagar dock att det ser
              ut på det här sättet, för jag tror på att folket i Sverige ska
              bestämma över Sverige och inte andra nationers folk.
            </seg>
          </u>
          <note type="speaker">
            Anf. 41 ULRIK NILSSON (M) replik:
          </note>
          <u>
            <seg>
              Herr talman! Demokrati bygger på starka människor och starka
              medborgare som har insikter och information och också kontakter
              på andra ställen och därigenom kan sätta sig själva i relation
              till världen. Just därför är öppenhet så viktigt för demokratiutvecklingen.
            </seg>
          </u>
          <u>
            <seg>
              Johnny Skalin ger uttryck för ett underligt perspektiv i debatten
              när han undrar hur vi stärker demokratin genom att ge fler människor
              tillgång till demokrati. Han säger det inte så utan antyder att
              demokratin i EU skulle försämras om vi tar in fler medlemmar.
            </seg>
          </u>
          <u>
            <seg>
              För mig kan demokrati aldrig vara något som vi kan ha och det
              andra något som de andra får hålla på med. Ett demokratiskt samhälle
              välkomnar alltid människor med olika åsikter och välkomnar alltid
              debatt och diskussion. Det är, Johnny Skalin, ingen oförsvarlig
              hållning utan den enda rimliga hållningen att vi måste öppna oss
              för demokrati, intryck och synpunkter från olika länder. Det handlar
              inte om ekonomi och pengar, utan det handlar om människovärde
              och levnadsbetingelser långsiktigt.
            </seg>
          </u>
          <u>
            <seg>
              Jag hör till dem som tror att framtiden tillhör rörligheten,
              kulturmötena och kontakten. Då kan man inte huka bakom en EU-gräns
              och säga att vi måste få mer inflytande här i Sverige och mer
              inflytande där. Nej, det är bara genom att möta andra åsikter
              som man stärker demokratin. Låt oss därför ta dessa steg tillsammans.
            </seg>
          </u>
          <u>
            <seg>
              Jag vet att Johnny Skalin inte önskar göra riktigt detsamma,
              men det får stå för honom.
            </seg>
          </u>
          <note type="speaker">
            Anf. 42 CHRISTER WINBÄCK (FP):
          </note>
          <u>
            <seg>
              Herr talman! Miljöproblem, ekonomiska kriser, arabisk vår, sommar,
              höst och nu vinterkyla, om man ser på Syrien, demokratiseringsprocesser,
              flyktingar över Medelhavet listan kan göras lång på vad som behöver
              avhandlas, diskuteras och hittas lösningar på. Länder som Marocko,
              Algeriet, Tunisien, Egypten, Israel med flera finns alla med i
              flertalet riksdagsmotioner och debatter här i kammaren. Fler arenor
              och mötesplatser för dialog och samarbete bör ju rimligtvis vara
              bättre än färre.
            </seg>
          </u>
          <u>
            <seg>
              Sedan PA-UfM denna krångliga förkortning startade för cirka åtta
              år sedan har viktiga steg tagits för att skapa dialog och finna
              lösningar på gemensamma problem.
            </seg>
          </u>
          <u>
            <seg>
              Arbetsgrupper och möten i länder runt om Medelhavet arbetar med
              gemensamma projekt kring frågor som berör oss alla. EU:s närområde
              har alltid varit av stort intresse för oss. Om vi tror på att
              handel, ekonomiskt utbyte och samförståndslösningar skapar förutsättningar
              för välstånd är dialogarenor smörjmedlet. Om vi tror att fred
              och stabilitet främjas av att vi träffas och diskuterar våra problem
              och försöker hitta gemensamma lösningar, då har vi här en plattform.
              Om vi tror på att respekt för mänskliga rättigheter och demokrati
              gynnas av en ständig dialog kring frågorna, då är detta en möjlighet
              för bra för att försittas.
            </seg>
          </u>
          <u>
            <seg>
              Om nu Sverigedemokraterna i sin reservation vill att Sverige
              går ur organisationen för att det finns andra arenor för frågorna
              undrar jag varför de, enligt samma reservation, tycker att det
              är så viktigt att Sverige under den tid man är kvar i nämnda organisation
              arbetar för att påverka utvecklingen i regionen. Det fanns ju
              andra arenor. Sanningen är ju att just för att det är en unik
              arena kan vi med dialog påverka.
            </seg>
          </u>
          <u>
            <seg>
              Mellanöstern har diskuterats och debatterats mycket här i kammaren.
              I utrikesutskottet arbetar vi just nu med ett betänkande om MENA-regionen.
              Här har vi en möjlighet att med PA-UfM delta och påverka. Så stärker
              vi demokratin.
            </seg>
          </u>
          <u>
            <seg>
              Enligt Vänsterpartiets särskilda yttrande anser man att det är
              viktigt att det finns mötesplatser och arenor för dialog som inkluderar
              företrädare för diktaturer och auktoritära stater. Enligt samma
              yttrande ifrågasätter man att stater som inte är demokratier deltar
              i Medelhavsunionen. Hur ska ni ha det? Är det inte viktigt att
              vi känner att vi har stater som på olika sätt kan delta i en dialog
              och påverkas?
            </seg>
          </u>
          <u>
            <seg>
              Några medlemsländer i PA-UfM som tidigare var icke-demokratier
              är nu på väg att bli demokratier. Kan det vara så att just deltagandet
              i denna församling som till största delen består av demokratier
              kan påverka delegaterna från icke-demokratierna till ett friare
              tankesätt? Kan det vara så att idéer och tankar sår frön som sedan
              gror på hemmaplan?
            </seg>
          </u>
          <u>
            <seg>
              Att skapa samarbete med andra länder och kulturer kräver kunskap,
              förståelse och framför allt engagemang och tålamod från alla håll.
              Bara en sådan sak som att vi nu här i kammaren debatterar berättelserna
              från IPU och PA-UfM ökar förståelsen för frågorna och synliggör
              vikten. Vi behöver fler arenor för möten och dialog, inte färre.
            </seg>
          </u>
          <u>
            <seg>
              Jag yrkar bifall till förslaget i betänkandet.
            </seg>
          </u>
          <note>
            I detta anförande instämde Ismail Kamil (FP).
          </note>
          <note type="speaker">
            Anf. 43 JOHNNY SKALIN (SD) replik:
          </note>
          <u>
            <seg>
              Herr talman! Christer Winbäck, Folkpartiet, undrar varför vi
              vill påverka genom att vara kvar i unionen. Det är ett av våra
              yrkanden. Om vi ska vara kvar i unionen vill vi fortsätta att
              föra dialogen och föra fram demokrati och mänskliga rättigheter
              i världen. Det är precis det vi vill så länge vi är kvar i unionen.
              Vi vill inte vara kvar i unionen, men om vi inte har förmåga att
              lämna unionen vill vi åtminstone använda den till det som den
              ska användas till, inte till att stärka makten för EU, inte till
              att utvidga unionen utan till att stärka dialogen. Vi har alltid
              varit för dialog med alla länder runt omkring oss i Europa, Nordafrika,
              Mellanöstern och naturligtvis hela världen. Vi är för ett samarbete
              med EU, men vi är emot överstatligheten. Det gäller också i det
              här fallet.
            </seg>
          </u>
          <u>
            <seg>
              Om Christer Winbäck hade lyssnat på varför vi är kritiska till
              EU hade det varit lätt för Folkpartiet att förstå. Uppenbarligen
              har man inte lyssnat. Jag tror att det hänger ihop med att Folkpartiet
              bara ser den federalistiska drömmen; man ser ingenting annat.
              Man ser inte att det är en möjlighet att samarbeta med länder
              på mellanstatlig nivå där man är överens om frågor. Man ser bara
              en enda möjlighet, nämligen den federalistiska drömmen där majoriteten
              ska styra över minoriteten i Europa i en mängd deltagande länder
              det kommer att bli 28 med Kroatien i stället för att makten ska
              utgå från folket i respektive parlament.
            </seg>
          </u>
          <u>
            <seg>
              Där har vi den grundläggande ideologiska skillnaden mellan Folkpartiet
              och Sverigedemokraterna. Där har vi också förklaringen till att
              Christer Winbäck inte förstår sig på vår argumentation.
            </seg>
          </u>
          <note type="speaker">
            Anf. 44 CHRISTER WINBÄCK (FP) replik:
          </note>
          <u>
            <seg>
              Herr talman! Jag försöker ganska ofta lyssna på åsikter från
              olika håll här i kammaren. Jag tycker att det är viktigt att diskutera
              och debattera vad vi står för.
            </seg>
          </u>
          <u>
            <seg>
              Som Johnny Skalin säger vill Sverigedemokraterna att vi går ur
              PA-UfM. Det vill inte vi. Johnny Skalin nämner också att man från
              sverigedemokratiskt håll avser att använda PA-UfM till det som
              den ska användas till. Det är det vi säger här i dag. Vi vill
              att den ska användas till att föra en dialog mellan parlamentariker
              om olika frågor. Jag räknade upp ett antal i början av mitt anförande.
              Jag tycker att det är viktigt att känna att när vi har en arena
              för att kunna påverka och diskutera olika saker ska vi göra det
              bästa av den arenan. Vi gör inte det bästa av den arenan genom
              att gå ur. Bara att säga att vi vill gå ur innebär att vi desavouerar
              vår möjlighet att föra en god dialog på arenan.
            </seg>
          </u>
          <u>
            <seg>
              Jag och Folkpartiet står för att vi ska ha arenor där vi parlamentariskt
              valda på olika sätt kan föra en dialog, påverka och påverkas.
              Vi tar också till oss och lär oss av andra i möten med människor.
              Jag tycker att det är viktigt att vi ser till att stärka och utveckla
              sådana arenor på bästa möjliga sätt.
            </seg>
          </u>
          <note type="speaker">
            Anf. 45 JOHNNY SKALIN (SD) replik:
          </note>
          <u>
            <seg>
              Herr talman! Christer Winbäck säger att vi vill gå ur, och det
              vill inte Christer Winbäck. Så är det. Vi vill lämna Medelhavsunionen.
              Den är inte vad den var från början. Det är inte ett samarbete
              mellan EU och Medelhavsländerna. Det har gått över till något
              mer långtgående. Man har utvidgat processen. Man kallade den för
              Barcelonaprocessen. Nu är det Unionen för Medelhavet. Med varje
              sådant steg steg för steg, pratade Moderaterna om utvecklar man
              den politiska diskussionen. Det blir politik av det hela. Det
              blir inte samarbete. Det blir överstatlighet. Det är det som man
              vill att det ska handla om från Sveriges sida och kanske framför
              allt från Sarkozys och Frankrikes sida. Sarkozy är ju den som
              har varit mest pådrivande för att införliva Medelhavsländerna
              i Europeiska unionen.
            </seg>
          </u>
          <u>
            <seg>
              Det leder inte till någon ökad demokrati för merparten av dessa
              länder utan minskad demokrati. Sverige får minskat inflytande
              på Europeiska unionen. Vi får därmed minskat inflytande över vår
              egen vardag. En stor del av de beslut som den här kammaren fattar,
              fattas under påverkan av EU. Det är något som Folkpartiet hyllar,
              och man hymlar inte ens med det. Det respekterar jag. Det är bättre
              att man är tydlig och berättar vad man står för än att man hymlar
              med det.
            </seg>
          </u>
          <u>
            <seg>
              Det är skillnaden mellan Sverigedemokraterna och Folkpartiet
              och de övriga partierna i riksdagen. Vi tror på människan. Vi
              tror på demokratin. Vi tror att demokratin ska komma underifrån
              och upp från respektive nationalstat.
            </seg>
          </u>
          <note type="speaker">
            Anf. 46 CHRISTER WINBÄCK (FP) replik:
          </note>
          <u>
            <seg>
              Herr talman! Det var en intressant anmärkning som Johnny Skalin
              gjorde att politik inte är att samarbeta. Jag tycker definitivt
              att politik till största delen handlar om samarbete. Det handlar
              mycket om att lyssna och lära av varandra och i dialog föra olika
              frågor framåt. Så länge man är med i en organisation kan man också
              påverka organisationen och åt vilket håll den ska gå.
            </seg>
          </u>
          <u>
            <seg>
              Medelhavsunionen har utvecklats och förändrats. Om de är åt rätt
              eller fel håll kan vi ha olika åsikter om, men det är viktigt
              att konstatera att så länge man är med i en organisation kan man
              också vara med och påverka utvecklingen av den. Går man ur den
              har man mycket svårt att påverka just den organisationen.
            </seg>
          </u>
          <u>
            <seg>
              En av de viktiga anledningarna till att vi finns med i organisationen
              är att vi ska kunna påverka inte bara organisationen i sig utan
              framför allt de frågor som den driver. Det har vi betydligt större
              möjligheter att göra om vi deltar i PA-UfM än om vi går ur.
            </seg>
          </u>
          <note type="speaker">
            Anf. 47 ABIR AL-SAHLANI (C):
          </note>
          <u>
            <seg>
              Herr talman! Jag börjar mitt anförande med att yrka bifall till
              förslaget i utrikesutskottets betänkande gällande PA-UfM.
            </seg>
          </u>
          <u>
            <seg>
              När jag deltog på mitt första möte kändes det faktiskt lite lustigt
              med delegationen. Jag förstod inte mycket av strukturen, och jag
              kände ingen på plats, förutom mina svenska kolleger. Jag tyckte
              också att det var lite småkaotiskt organiserat. Men när vi sedan
              satte oss för lunch ägde det, enligt mig, intressanta samtalet
              rum. Detta samtal ägde rum innan den arabiska våren startade.
              Då vill jag lova att samtalet var ett helt annat än vad det kom
              att bli efter revolutionen i Mellanöstern.
            </seg>
          </u>
          <u>
            <seg>
              Jag kunde bland annat samtala med mina marockanska kolleger om
              situationen i Västsahara. Det är ett rätt komplicerat och på många
              sätt känsligt ämne. Jag upplever det också som akut. Men genom
              unionens arena fick jag en möjlighet att framföra en åsikt och
              en syn på konflikten direkt till de folkvalda marockanska kollegerna.
              Det kanske inte ändrar på utgången av denna konflikt eller löser
              den. Det är jag mycket medveten om och ödmjuk inför. Men jag är
              helt övertygad om att detta samtal gjorde lika stort intryck på
              mig som på mina marockanska kolleger. Och någonting måste de ha
              tagit med sig hem eftersom jag tog med mig någonting av deras
              åsikter hem.
            </seg>
          </u>
          <u>
            <seg>
              Maikel Nabil är en egyptisk bloggare. Han var bland de första
              bloggarna redan under Mubaraks tid i Egypten som öppet bloggade
              om behovet av demokrati och frihet och krav på en omedelbar avgång
              för Mubarak. Ganska kort tid efter detta blev han fängslad av
              militärregimen i Egypten. Maikel fängslades och hölls fången i
              över ett år utan rättegång.
            </seg>
          </u>
          <u>
            <seg>
              På en studieresa som delegationen gjorde till bland annat Egypten
              fick vi träffa personer på det egyptiska utrikesdepartementet
              och även deras ambassadör för de mänskliga rättigheterna på utrikesdepartementet.
              På plats i Kairo ifrågasatte jag den egyptiska regeringens agerande
              och bad om svar från ambassadören på hur Maikel Nabil i över ett
              år kunde sitta fängslad utan rättegång i det så kallade fria Egypten.
              Svaret jag fick var självklart luddigt.
            </seg>
          </u>
          <u>
            <seg>
              Maikel är numera en fri man, och han bloggar för fullt om alla
              sina åsikter.
            </seg>
          </u>
          <u>
            <seg>
              Jag menar återigen inte att mötet i Kairo med det egyptiska utrikesdepartementet
              var anledningen till att Maikel fick en rättegång och blev frikänd.
              Men det var en tydlig signal. Detta samtal handlade om att världen
              har ögonen på Egypten och att vi inte blundar när yttrandefriheten
              kränks. Individers rätt till åsikter och att forma och framföra
              dem får inte kränkas. Detta ser vi, och det vågar vi även framföra.
            </seg>
          </u>
          <u>
            <seg>
              På samma studieresa kunde vi direkt se en demonstration slås
              sönder av militären på Kairos gator. Vi satt på andra sidan om
              Nilen och kunde se hur egyptier som demonstrerade och krävde sina
              rättigheter blev slagna till marken. Det var kopter och muslimer
              som gick hand i hand och krävde ändringar av lagen som handlar
              om att få bygglov för att få bygga kyrkor.
            </seg>
          </u>
          <u>
            <seg>
              Att på plats uppleva detta var mycket starkt. Dessa uttryck skulle
              ingen tv-ruta, tidning eller radio kunna återge oss svenska ledamöter.
            </seg>
          </u>
          <u>
            <seg>
              Herr talman! Jag skulle kunna göra en lång lista över delegationens
              värdefulla insatser under de olika möten som vi har deltagit i.
              Men dessa insatser finns återgivna i rapporten från delegationen.
            </seg>
          </u>
          <u>
            <seg>
              Dialogen är självklart den bästa formen av samtal. Vi som riksdagsledamöter
              borde vara de största ivrarna av samtalet, eftersom ett samtal
              handlar om två jämlika parter där var och en med egna ord återger
              den verklighet som de upplever utan att de påtvingas en verklighetsuppfattning.
              Samtalet är, förutom att man ges möjlighet att tala och säga sin
              åsikt, en möjlighet att lyssna. Det kanske vi politiker borde
              bli ännu bättre på.
            </seg>
          </u>
          <u>
            <seg>
              Herr talman! Detta må verka basalt, men Sverigedemokraternas
              reservation visar att det finns partier i Sverige som inte tror
              på samtalet länder emellan, parlamentariker emellan och helt enkelt
              människor emellan. Det är värt att stanna upp och fundera över
              vad Sverigedemokraterna anför i sin reservation, nämligen att
              Sverige bör verka för ett utträde ur unionen med tanke på det
              geografiska avståndet från Medelhavet samt verka för en skarp
              konditionalitet.
            </seg>
          </u>
          <u>
            <seg>
              Det som Sverigedemokraterna glömmer i sin reservation är det
              faktum att vi svenskar reser mycket till Medelhavsregionen, till
              stränderna på både den södra och den norra sidan, att vi svenskar
              handlar mycket med Medelhavsregionen och att en del svenskar faktiskt
              har sina rötter i Medelhavsregionen, på båda sidorna av Medelhavet.
              Detta gör att Medelhavsregionen är mycket nära och inte alls långt
              borta, som Sverigedemokraterna vill antyda i sin reservation.
            </seg>
          </u>
          <u>
            <seg>
              Vi får inte heller glömma att länderna på den norra sidan av
              Medelhavet är de länder som tar emot flest flyktingar och migranter
              som första station. Sverige är i allra högsta grad en del av Europeiska
              unionen, och vi vill ta vårt ansvar för mottagandet av flyktingar.
              Vi vill också vara med och påverka på ett tidigt stadium. Därför
              blir detta samarbete mycket viktigt.
            </seg>
          </u>
          <u>
            <seg>
              I en globaliserad värld är en avlägsen by i Afrikas djupaste
              skogar eller på Asiens högsta berg en del av vår vardag, kanske
              genom tv-rutan, kanske genom Twitter eller Facebook och kanske
              genom vår granne som kommer därifrån.
            </seg>
          </u>
          <u>
            <seg>
              Herr talman! Det faktum att EU är en partner i Medelhavsunionen
              är mycket viktigt för länderna vid Medelhavets södra strand.
            </seg>
          </u>
          <u>
            <seg>
              Algeriet är exempel på ett land som handlar mer med Frankrike
              än med sitt grannland Tunisien. Det råder visumkrav dessa länder
              emellan.
            </seg>
          </u>
          <u>
            <seg>
              EU är en bra förebild på ett pågående fredsprojekt, demokratiseringsprojekt
              och ekonomiskt samarbete som bygger på jämlikhet mellan parterna
              och på gemensamma intressen. Det bygger på att man ska ta vara
              på varandras kunnande och intressen i stället för att gå långt
              bort för att få sina intressen tillgodosedda.
            </seg>
          </u>
          <u>
            <seg>
              För att underlätta denna dialog länderna emellan kanske det är
              viktigt med infrastrukturutbyggnad, fri rörlighet eller en lösning
              av vattenkonflikten som är en konflikt som vi i vårt land tack
              och lov är skonade ifrån. Det kanske är dessa byggstenar som är
              viktiga för att gå framåt i dialogen. För att skapa stabilitet
              i regionen och för att skapa fred är EU en mycket viktig förebild,
              och Sverige är en mycket viktig aktör i EU.
            </seg>
          </u>
          <u>
            <seg>
              Om vi ska behålla den svenska förmågan, vår förmåga, att påverka
              i vår omvärld kan vi inte stänga in oss i vår borg som vi kallar
              Sverige. För att Sverige som nation ska kunna behålla det stora
              förtroendekapitalet i utrikespolitiken är det vår uppgift att
              stödja dialog och vår skyldighet att delta och även leda.
            </seg>
          </u>
          <u>
            <seg>
              Herr talman! Vårt ansvar är inte mindre än så.
            </seg>
          </u>
          <note type="speaker">
            Anf. 48 JOHNNY SKALIN (SD) replik:
          </note>
          <u>
            <seg>
              Herr talman! Abir Al-Sahlani jag hoppas att jag uttalar det rätt,
              annars ber jag om ursäkt säger att Sverigedemokraterna inte tror
              på samtal och att det är därför som vi vill lämna Medelhavsunionen.
              Det är en helt felaktig uppfattning. Vi tror på samtal, men vi
              tror inte på den överstatlighet som övriga partier här företräder
              och som förmodligen även ni i Centerpartiet företräder eftersom
              ni är en del av regeringen. Jag förutsätter att ni står för samma
              uppfattning som andra regeringspartier.
            </seg>
          </u>
          <u>
            <seg>
              Hade detta handlat om ett handelssamarbete och en dialog mellan
              EU och Medelhavsländerna hade vi också varit för det. Det var
              precis så Medelhavsunionen såg ut från början, men det är precis
              så Medelhavsunionen inte ser ut nu. Det är definitivt inte så
              ni från regeringens sida vill att den ska se ut i framtiden. I
              stället vill ni införa de fyra friheterna. Det är det stora steget
              mot ett EU-medlemskap; det tror jag att till och med Centerpartiet
              kan erkänna. Det innebär att varor, tjänster, personer och kapital
              fritt får röra sig över gränserna mellan Afrika, Mellanöstern
              och EU.
            </seg>
          </u>
          <u>
            <seg>
              Det är detta vi vänder oss emot. Vi vänder oss inte på något
              sätt emot samarbete. Vi vill föra en dialog, och vi vill sprida
              demokrati och mänskliga rättigheter i omvärlden. För att lyckas
              med det tror vi dock att vi måste göra det på mellanstatlig nivå,
              inte genom att lyfta in dessa länder i den europeiska unionen
              som i sig inte ens bygger på demokrati nästan alls. Den bygger
              i stället på teknokrati.
            </seg>
          </u>
          <u>
            <seg>
              Detta är vår grundsyn, ingenting annat. Det har jag stått här
              och förklarat för två tidigare företrädare. Nu tvingas jag återigen
              stå här och förklara samma sak för Centerpartiet. Om man lyssnar
              på vad vi säger är vårt budskap väldigt tydligt: Vi tror på samarbete,
              men vi tror inte på överstatligheten.
            </seg>
          </u>
          <note>
            I detta anförande instämde Erik Almqvist (SD).
          </note>
          <note type="speaker">
            Anf. 49 ABIR AL-SAHLANI (C) replik:
          </note>
          <note>
            Herr talman! Tack för din fråga och ditt förtydligande, Johnny
            Skalin.
          </note>
          <u>
            <seg>
              Grejen är att jag, Centerpartiet och Alliansen inte uppfattar
              EU som bara en geografisk enhet. EU är en union som bygger på
              värderingar. Det är värderingar som demokrati, respekt för de
              mänskliga rättigheterna, yttrandefrihet och fri rörlighet. Hela
              denna begreppsapparat är vad vi tror är EU. Det är inte begränsat
              till att vara mellan ett visst hav och ett visst berg. Värderingarna
              sträcker sig mycket längre än så. Medborgare i länder som tycker
              att detta är bra värderingar och vill vara en del av det borde
              självklart vara välkomna.
            </seg>
          </u>
          <u>
            <seg>
              Medelhavsunionen nu är dock långt ifrån detta. Det finns i dag
              inga diskussioner om att de ska bli medlemmar i EU. Det som behövs
              är i stället ett pågående samtal. EU måste föregå med gott exempel.
              Det kanske blir en Medelhavsunion liknande EU, där man har fri
              rörlighet, demokrati, frihet och mänskliga rättigheter. Det är
              det EU borde göra, inte stänga, gå ifrån och säga: Fixa ni, så
              kan vi prata när ni har fixat det själva.
            </seg>
          </u>
          <u>
            <seg>
              Det är vårt ansvar att vara med och bidra till en positiv utveckling.
              Samtal innebär att man är med man är närvarande, deltar och leder
              och inte bara att ta sina händer ifrån det och säga: Kom när ni
              är färdiga så kan vi prata.
            </seg>
          </u>
          <u>
            <seg>
              Centerpartiet tror inte att det är vägen framåt.
            </seg>
          </u>
          <note type="speaker">
            Anf. 50 JOHNNY SKALIN (SD) replik:
          </note>
          <u>
            <seg>
              Herr talman! Jag noterar återigen att även Centerpartiet tycker
              att enda vägen till demokrati för dessa länder är att väva in
              dem i Europa, som inte ens bygger på demokrati.
            </seg>
          </u>
          <u>
            <seg>
              Demokrati är för mig någonting som byggs från folket, underifrån.
              Vi har för närvarande 27 medlemsstater i EU. Alla bygger på demokrati
              underifrån men kontrolleras från EU uppifrån. Det är det vi vänder
              oss emot. Vi tror inte på denna utveckling på något sätt. Man
              säger att EU bygger på värderingarna om demokrati, mänskliga rättigheter
              och så vidare. Om värderingarna byggde på mänskliga rättigheter,
              demokrati och allt vad det heter, vilket vi håller med om men
              har en helt annan syn på hur man når fram till, skulle EU inte
              se ut på det sätt det gör i dag. Det skulle inte bygga på en överstatlighet
              där några länder kan bestämma över alla andra länder.
            </seg>
          </u>
          <u>
            <seg>
              Det Abir Al-Sahlani säger om att det kommer att leda till en
              union är också helt felaktigt. Det är inte riktigt korrekt om
              man utgår ifrån vad Moderaterna tidigare sade om att vi steg för
              steg ska utvidga den politiska diskussionen. Med politisk diskussion
              menar jag just det Centerpartiet, Kristdemokraterna, Moderaterna
              och Folkpartiet säger att man ska föra en dialog inom unionen,
              där majoriteten ska bestämma.
            </seg>
          </u>
          <u>
            <seg>
              Vi tycker att majoriteten ska utgöras nationellt. Det är svenska
              folket som ska avgöra vad som ska bestämmas i Sverige, inte EU
              och inte någon annan heller. Vår syn på hur man utvecklar demokrati
              skiljer sig alltså fundamentalt åt. Jag tror att vi kan vara eniga
              om att vi är oeniga om hur man utvecklar demokratin. Det är tråkigt
              att komma fram till den slutsatsen, men det är så det ser ut.
            </seg>
          </u>
          <u>
            <seg>
              Återigen: Vi har ett samarbete och för en dialog för att genom
              alla bilaterala möjligheter utvidga demokratin och de mänskliga
              rättigheterna i omvärlden, men vi är inte beredda att göra det
              till priset av den överstatlighet som EU representerar.
            </seg>
          </u>
          <note>
            I detta anförande instämde Julia Kronlid (SD).
          </note>
          <note type="speaker">
            Anf. 51 ABIR AL-SAHLANI (C) replik:
          </note>
          <u>
            <seg>
              Herr talman! Då skulle faktiskt federalism vara en bra lösning.
              Federalism innebär att man trycker ut makten från centrum, ut
              till periferin där människor finns. Det är vad Centerpartiet tror
              på. Tyvärr vill inte Sverigedemokraterna ha det så heller, utan
              man vill stänga in sig i en borg man kallar Sverige. Sedan säger
              man att det är så vi utvecklar demokratin.
            </seg>
          </u>
          <u>
            <seg>
              Det är precis tvärtom, Johnny Skalin. Det är när vi öppnar våra
              gränser och låter människor delta i de politiska processerna som
              man kan bygga demokrati underifrån. Det handlar om att förenkla
              systemen och att tänka människor, inte system. Det är då man skapar
              demokrati underifrån. Det är också genom att delta i Europaparlamentsvalet
              som man skapar och förstärker demokratin. Det är därför vi har
              ett Europaparlament, som vi måste stärka ännu mer. Det sker inte
              genom att stänga våra gränser och inte genom att säga nej till
              multilateralt arbete.
            </seg>
          </u>
          <u>
            <seg>
              Jag pratade en gång med en biståndsarbetare och frågade varför
              vi ska gå via EU-systemet. Kan inte Sverige pusha på detta i stället?
              Då sade han något väldigt klokt. Han sade: Tänk på att Sverige
              är en myra medan EU är en elefant. Vilken fart och styrka skulle
              du vilja att vi angriper problemet med en myras styrka och fart
              eller en elefants?
            </seg>
          </u>
          <u>
            <seg>
              Det finns värde i att samarbeta. Sarkozy lyckades stoppa Ryssland
              40 kilometer utanför Tbilisi. Det lyckades han med, men det hade
              han inte kunnat göra som Frankrike. Han gjorde det för att han
              var EU. Det är det vi måste hitta. Att EU ibland gör fel betyder
              inte att det pågående freds- och demokratiprojektet är helt och
              hållet fel. Vi måste stärka, inte nedmontera.
            </seg>
          </u>
          <note type="speaker">
            Anf. 52 HANS LINDE (V):
          </note>
          <u>
            <seg>
              Herr talman! Detta betänkande behandlar verksamheten i den parlamentariska
              unionen för Medelhavet under 2011. Vänsterpartiet är inte representerat
              i den parlamentariska församlingen, och därför kommer jag inte
              heller att gå in på detaljer i dess arbete. Det skulle vara lite
              förmätet av mig att göra det.
            </seg>
          </u>
          <u>
            <seg>
              Däremot tycker jag att det med anledning av denna debatt finns
              flera viktiga principiella frågor att lyfta fram när det kommer
              till våra och EU:s relationer till Nordafrika och Mellanöstern.
              Vi i Vänsterpartiet har också lyft våra principiella ståndpunkter
              i ett särskilt yttrande, som finns i betänkandet.
            </seg>
          </u>
          <u>
            <seg>
              Det är nu snart två år sedan den unge tunisiern Mohammed Bouazizi
              gick ned till centrum i sin hemstad Sidi Bouzid och tände eld
              på sig själv, driven av ilska och frustration över de trakasserier
              och det förtryck som var en del av den tunisiska diktaturens vardag.
              Mohammed Bouazizi var knappast ensam om att bära på denna ilska
              eller bära på en längtan efter demokrati, mänskliga rättigheter
              och sociala rättvisor. Vi har de senaste två åren sett hur en
              hel ungdomsgeneration i Nordafrika och Mellanöstern delat inte
              bara hans drömmar och värderingar utan också hans ilska.
            </seg>
          </u>
          <u>
            <seg>
              De folkliga revolutioner vi har kunnat se i Nordafrika och Mellanöstern
              har varit några av de mest överväldigande exemplen på mänskligt
              mod i modern tid, men också en påminnelse om att det inte finns
              någon starkare kraft än vanliga människor som går ihop för förändring.
              Jag tror att det när vi i framtiden blickar tillbaka mot den arabiska
              våren säkerligen kommer att finnas många olika lärdomar vi kan
              dra. Jag tycker dock att det finns åtminstone tre tydliga lärdomar
              vi redan nu kan dra.
            </seg>
          </u>
          <u>
            <seg>
              För det första kan vi konstatera att Nordafrikas och Mellanösterns
              auktoritära regimer har saknat ett folkligt stöd. När människor
              har krävt reformer det har handlat om grundläggande mänskliga
              rättigheter, kvinnors rättigheter, rätten att organisera sig i
              en fackförening som är fri och oberoende eller för den delen att
              kunna få ett arbete med en rimlig lön att leva på har regimernas
              svar varit våld, trakasserier och övergrepp. Det har blivit uppenbart
              både för världen och för befolkningen i regionen att Ben Ali,
              Mubarak, Bashar al-Azhar, Ali Abdullah Saleh och alla de andra
              auktoritära ledarna inte har grundat sina styren på folkligt stöd
              utan på förtryck, våld, repression och rädsla.
            </seg>
          </u>
          <u>
            <seg>
              För det andra kan vi konstatera att människor, unga män och kvinnor,
              i Nordafrika och Mellanöstern bär på samma drömmar och samma värderingar
              som vi som bor norr om Medelhavet. Några av de krav som de har
              ställt har varit att få leva under samma rättigheter som vi har
              kämpat för här i Sverige och som vi även i dag i stor utsträckning
              kämpar för.
            </seg>
          </u>
          <u>
            <seg>
              Det här står i tydlig kontrast till den bild som ibland har utmålats
              av människor i Nordafrika och Mellanöstern i medier och i det
              politiska samtalet. Alltför ofta har människor från Nordafrika
              och Mellanöstern utmålats som de andra, som motsats till oss i
              Europa, där män och kvinnor i Nordafrika och Mellanöstern utmålats
              som känslomässigt styrda, som med diffusa lojaliteter till klan
              och religion, som människor som hellre velat ha starka ledare
              än demokrati i regionen. Det har aldrig varit sant, det har varit
              en felaktig bild som har spridits. Det har blivit tydligt med
              den utveckling som vi har sett i Nordafrika och Mellanöstern.
              En av de största bedrifterna av männen och kvinnorna på Tahrirtorget
              var att de slog sönder många av de myter som har spridits av islamofober
              i Europa.
            </seg>
          </u>
          <u>
            <seg>
              För det tredje kan vi konstatera, och det är en lärdom efter
              den arabiska våren, att man har synliggjort dubbelmoralen i EU:s,
              och för den delen även Sveriges, relationer till regionen. Man
              har i högtidstalen i Europa och också här i Sverige gärna talat
              om demokrati och mänskliga rättigheter, men i de konkreta relationerna
              till regimerna i Nordafrika och Mellanöstern har det alltför ofta,
              faktiskt nästan alltid, varit våra egna ekonomiska och politiska
              egenintressen som gång på gång vägt tyngst.
            </seg>
          </u>
          <u>
            <seg>
              EU har under de gångna åren tecknat associeringsavtal och ingått
              fördjupade ekonomiska och politiska samarbeten med en lång rad
              av regionens auktoritära regimer. Vi har sett hur man inom det
              migrationspolitiska området har fördjupat samarbetet med en lång
              rad av de tidigare diktaturerna för att bygga allt högre murar
              runt Europa och för att förhindra att människor ska ta sig in
              i EU.
            </seg>
          </u>
          <u>
            <seg>
              Vi har kunnat se hur det ekonomiska samarbetet har varit omfattande
              där inte minst Sverige, med handelsminister Ewa Björling i spetsen,
              gärna träffat företrädare för olika diktaturer för att kunna sälja
              svenska varor. Alltför ofta har handelspolitiken varit helt frikopplad
              från diskussioner om mänskliga rättigheter.
            </seg>
          </u>
          <u>
            <seg>
              Vi har under det senaste decenniet inom ramen för det så kallade
              kriget mot terrorismen sett hur man gärna samarbetat med flera
              av regionens värsta auktoritära regimer. Men trots allt är kanske
              det tydligaste exemplet på EU:s dubbelmoral den omfattande vapenexporten.
              Under Muammar Gaddafis fem sista år vid makten exporterade olika
              EU-länder vapen till Libyen för 8 miljarder kronor. Sverige var
              som tur var inte ett av de länder som exporterade vapen till Libyen,
              men Sverige har de senaste åren exporterat till en lång rad länder
              runt Medelhavet som har varit auktoritära stater, till och med
              diktaturer. Sverige har sålt vapen till Algeriet, till Egypten,
              till Jordanien, till Tunisien.
            </seg>
          </u>
          <u>
            <seg>
              Det finns i dag ett grundläggande behov av att genomföra reformer
              i samarbete både mellan Sverige som enskilt land och länderna
              i Nordafrika och Mellanöstern och mellan EU och det södra grannskapet.
              Det är hög tid att EU i sin grannskapspolitik sätter demokrati
              och mänskliga rättigheter högst upp på dagordningen, före EU:s
              säkerhetspolitiska och ekonomiska egenintressen.
            </seg>
          </u>
          <u>
            <seg>
              Vi har uttryckt i vårt särskilda yttrande att Vänsterpartiet
              anser att det är viktigt att det finns arenor och mötesplatser
              för dialog, också ibland mötesplatser och arenor där vi möter
              företrädare för diktaturer och auktoritära stater. Vi har från
              Vänsterpartiet valt att inte stödja kravet på att Sverige ska
              lämna den parlamentariska församlingen Unionen för Medelhavet.
              Men vi menar samtidigt att om de här arenorna ska spela en roll,
              om de ska ha en funktion, måste de tydligt fyllas med innehåll.
              Det kräver att man sätter frågor om demokrati, mänskliga rättigheter
              och folkrätt högst upp på dagordningen och att EU:s företrädare,
              eller för den delen även Sveriges företrädare, är oerhört konsekventa
              i de här frågorna. Även om vi har sett stora framsteg i Nordafrika
              och Mellanöstern under de senaste åren kan vi fortfarande konstatera
              att flera av medlemsstaterna i Unionen för Medelhavet är auktoritära
              stater, och vi har två medlemsstater som är ockupationsmakter,
              som alltså bedriver ockupationer i strid mot folkrätten.
            </seg>
          </u>
          <u>
            <seg>
              Sammanfattningsvis kan vi från Vänsterpartiets sida konstatera
              att vi i ljuset av den arabiska våren ser enorma behov av att
              i grunden reformera grannskapspolitiken med Nordafrika och Mellanöstern
              och att öka fokuset på folkrätten, demokratin och mänskliga rättigheter.
              Det är utgångspunkten för oss i vår solidariska utrikespolitik.
            </seg>
          </u>
          <note type="speaker">
            Anf. 53 DÉSIRÉE PETHRUS (KD):
          </note>
          <u>
            <seg>
              Herr talman! I dag är det första gången som vi debatterar ett
              betänkande som tar upp arbetet i den parlamentariska församlingen
              Unionen för Medelhavet som Sverige deltar i. Alla EU-länder har
              en delegation med vardera tre parlamentsledamöter som regelbundet
              träffar andra parlamentariker i länderna i Nordafrika, Mellanöstern
              och numera även Balkanländerna. Det är ett partnerskap som omfattar
              43 länder. Partnerskapet började formas 1995 i den så kallade
              Barcelonaprocessen i syfte att vara ett forum för dialog, utbyte
              och samarbete som skulle garantera fred och stabilitet men också
              välstånd.
            </seg>
          </u>
          <u>
            <seg>
              Efter många år av ifrågasättande av samarbetets värde tog Nicolas
              Sarkozy i sin valkampanj 2007 återigen upp förslaget om en Medelhavsunion,
              en union där statsöverhuvuden skulle delta, och han inbjöd till
              ett möte i juni 2008. Detta samarbete har till skillnad från det
              parlamentariska arbete som vi deltar i fungerat mindre bra. Men
              det kan komma att få ett mycket större värde framöver, tror jag,
              när vår dialog ökar.
            </seg>
          </u>
          <u>
            <seg>
              PA-UfM:s, Parliamentary Assembly of the Union for the Mediterranean,
              roll har förmodligen aldrig varit viktigare än vad den är i dag.
              De pågående reformeringssträvandena i medlemsstater som Egypten,
              Tunisien och Marocko är viktiga att följa. Det synnerligen blodiga
              inbördeskriget i Syrien, som delvis håller på att spilla över
              till Turkiet, och de förnyade spänningarna mellan Israel och Hamas
              har med all tydlighet synliggjort behovet av fred, stabilitet
              och demokrati i den södra och östra Medelhavsregionen.
            </seg>
          </u>
          <u>
            <seg>
              PA-UfM har i och med de senaste årens dramatiska händelseutveckling
              kommit att bli en av de viktigaste mötesplatserna för parlamentariker
              från EU:s medlemsstater och partnerländerna på Medelhavets strand.
              Församlingens arbete för fred och stabilitet, samarbete i sociala
              och kulturella frågor, för ökat ekonomiskt välstånd och rättsliga
              frågor fyller en aldrig tidigare så värdefull funktion nu när
              fungerande och starka institutioner är i färd med att skapas och
              grunderna för demokratiska styrelseskick håller på att läggas
              i flera av regionens länder. Om vi får en demokratisk och ekonomisk
              utveckling i vårt närområde är det naturligtvis välkommet. Därför
              ska vi försöka göra detta till ett vinn-vinn-projekt där alla
              tjänar på samarbete och öppenhet.
            </seg>
          </u>
          <u>
            <seg>
              Medelhavsunionen, PA-UfM, är en mötesplats för Israel och Palestinska
              myndigheten. Det är en möjlighet men har hittills varit en prövning
              då de ofta kommer i öppen konflikt. Men i korridorerna talar de
              med varandra, och när man talar med deras representanter verkar
              de vilja få stöd i dialogen med varandra. Om Medelhavsunionen
              kan bidra på ett konstruktivt sätt är det välkomnande, även om
              vi nog alla inser att det krävs att även säkerhetsrådet och FN
              ställer krav på båda parter att komma fram till en fredlig lösning
              i form av en tvåstatslösning.
            </seg>
          </u>
          <u>
            <seg>
              Den senaste tiden har vi mötts av oroväckande rapporter om pånyttfödda
              strider mellan Israel och Hamas. Från Gaza skjuts raketer in över
              Israel, detta samtidigt som det olagliga byggandet av bosättningar
              på Västbanken fortsätter och Hamas liksom Netanyahu-regeringens
              förhandlingsvilja tycks svikta allt mer.
            </seg>
          </u>
          <u>
            <seg>
              Inbördeskriget i Syrien förefaller delvis redan ha spillt över,
              som jag sade tidigare, till Turkiet och också till Libanon, någonting
              som kan bidra till att göra Israels redan utsatta situation i
              regionen än mer utsatt. Förhandlingskanalerna är fåtaliga, och
              just därför har Medelhavsunionen, som ett av få forum för möten
              mellan Israel och dess arabiska grannar, en viktig funktion att
              fylla för att skapa dialog, dämpa misstänksamheten staterna emellan
              och utarbeta konstruktiva lösningar på synnerligen svårlösliga
              problem.
            </seg>
          </u>
          <u>
            <seg>
              Som ordinarie ledamot i riksdagens delegation till Medelhavsunionen
              PA-UfM har jag sedan 2010 varit delaktig i det interparlamentariska
              samarbetet i den här unionen. Det är ett uppdrag som också har
              lett till att vi har gjort en hel del resor och kunnat ta in olika
              kunskaper, men vi har också skapat dialoger med olika länder som
              vi har kunnat besöka, till exempel Egypten som nämndes här tidigare.
              Det var ett viktigt besök där vi fick framföra de synpunkter vi
              har på mänskliga rättigheter och en konstitution som respekterar
              alla minoriteters rättigheter.
            </seg>
          </u>
          <u>
            <seg>
              Det interparlamentariska utbytets betydelse för främjandet av
              demokrati och mänskliga fri- och rättigheter och stärkta parlament
              får inte underskattas. Sveriges höga internationella förtroendekapital
              gällande demokrati och mänskliga rättigheter gör att vi står väl
              förberedda att på ett trovärdigt sätt skapa opinion om demokratiska
              värden och mänskliga rättigheter också globalt, inklusive Nordafrikas
              och Mellanösterns stater.
            </seg>
          </u>
          <u>
            <seg>
              Inte minst på jämställdhetsområdet finns stora förväntningar
              på Sveriges deltagande. Vi kristdemokrater vill betona den uppfattning
              som utrikesutskottet nämner i betänkandet om tillvaratagandet
              av kvinnors rättigheter och säkerställandet av kvinnors politiska
              deltagande som en förutsättning för att reformeringsprocesserna
              i flera av regionens länder nu inte stannar upp. För oss kristdemokrater
              är jämställdhet en förutsättning för en verkligt hållbar demokratisk
              och ekonomisk utveckling.
            </seg>
          </u>
          <u>
            <seg>
              Demokratianspråken till trots förefaller tyvärr situationen för
              många av Nordafrikas och Mellanösterns kvinnor inte ha förbättrats
              under de senaste 18 månaderna. I vissa fall har den till och med
              försämrats. Regionens kvinnor är kraftigt underrepresenterade
              i politiken, i näringslivet och i samhället i övrigt. Rapporter
              om hur kvinnors fri- och rättigheter inskränks inkommer dagligen.
              Även om principen om jämlikhet mellan könen ryms inom Marockos
              nya konstitution återfinns endast en kvinna i dagens marockanska
              regering, vilket är sex kvinnliga ministrar färre än för bara
              några år sedan. I vårens presidentval i Egypten återfanns inte
              en enda kvinna bland de 13 slutgiltiga presidentkandidaterna.
            </seg>
          </u>
          <u>
            <seg>
              Genom PA-UfM kan vi fortsätta att bidra till diskussionen om
              kvinnors fri- och rättigheter och politiska deltagande i partnerländerna
              så att de inte faller offer för bakåtsträvande krafter. Där tror
              jag att Sverige kan vara med och bidra i den här unionen i dialog
              med olika parlamentariker.
            </seg>
          </u>
          <u>
            <seg>
              Herr talman! EU bör nu påskynda arbetet med att öka rörligheten
              mellan unionen och partnerländerna i Medelhavsområdet. Som utrikesutskottet
              påpekar i sitt betänkande bör EU verka för att bygga ut forsknings-
              och stipendieprogram riktade till unga och se över möjligheten
              till viseringsförenklingsavtal, allt för att underlätta utbildnings-
              och forskningsutbytet och stärka affärsförbindelserna till fördel
              för både EU och partnerländerna. EU skapades utifrån idén om fred
              genom frihandel och ömsesidigt handelsberoende. Det är en idé
              som har bäring även i dag.
            </seg>
          </u>
          <u>
            <seg>
              Vår delegation tog vid ett av mötena i PA-UfM upp frågan om just
              viseringsförenklingar för studenter för att öka dialogen och utbytet.
              Det välkomnades starkt, framför allt av länderna i Nordafrika
              som har en stor ungdomsgeneration som behöver nya möjligheter.
            </seg>
          </u>
          <u>
            <seg>
              Det är viktigt att vi i den här grannskapspolitiken med partnerländerna
              fortsätter att ställa krav. Det ska vara tydliga motkrav på reformer
              i de här länderna för att grannskapspolitiken ska utvecklas. Stödet
              får gärna öka i omfattning, enligt oss, men inte förbehållslöst.
            </seg>
          </u>
          <u>
            <seg>
              Herr talman! PA-UfM utgör ett värdefullt parlamentariskt komplement
              till det arbete som UfM bedriver på regeringssidan. Församlingen
              har också ett vitt skilt mandat och en skild funktion från den
              europeiska utrikestjänsten, varför församlingens och EU-organets
              kompetens inte kan betraktas som överlappande såsom Sverigedemokraterna
              antyder i sin reservation. EU:s utrikestjänst kan inte ersätta
              möten mellan parlamentariker som representerar folket.
            </seg>
          </u>
          <u>
            <seg>
              Herr talman! Avslutningsvis vill jag säga att PA-UfM:s arbete
              för fred och stabilitet, samarbete i sociala och kulturella frågor
              och ökat välstånd i Medelhavsområdet aldrig har varit så betydelsefullt
              som det är i dag. I den arabiska vårens kölvatten finns ett aldrig
              sinande behov av kunskap och dialog för att säkerställa att demokratiska
              principer efterlevs, att funktionsdugliga parlament och institutioner
              finns på plats och att de mänskliga fri- och rättigheterna hörsammas
              och kommer regionens invånare, inte minst dess kvinnor, till godo.
            </seg>
          </u>
          <u>
            <seg>
              Flera av partnerländerna i Medelhavet vill närma sig EU. Och
              mitt i den djupaste krisen har EU ingenting att tjäna på att ge
              dessa länder kalla handen. Protektionism har mer än en gång i
              historien visat sig vara en förödande hållning. Medelhavsunionen
              utgör en god plattform för att genom interparlamentariska relationer
              stärka förtroendet och samarbetet mellan EU och partnerländerna
              till gagn för båda parter. I samarbetet har man noterat att Sverige
              nu tar mer plats i diskussionerna i PA-UfM. Vi håller tal vid
              möten och gör inlägg som uppskattas av många. Vi bör fortsätta
              att visa att vi i Sverige välkomnar ett ökat samarbete mellan
              våra länder på alla plan.
            </seg>
          </u>
          <u>
            <seg>
              Med detta sagt vill jag yrka bifall till förslaget i betänkandet.
            </seg>
          </u>
          <note type="speaker">
            Anf. 54 HANS WALLMARK (M):
          </note>
          <u>
            <seg>
              Herr talman! Låt mig uttrycka det på följande vis: Metaforens
              makt.
            </seg>
          </u>
          <u>
            <seg>
              Metaforer och liknelser kan ibland vara oerhört effektiva för
              att vi ska kunna förstå svåra skeenden och händelser. Metaforerna
              hjälper till att skapa begripliga bilder, men ibland kan de också
              utöva ett slags makt över tanken.
            </seg>
          </u>
          <u>
            <seg>
              Den arabiska våren är på många sätt en hoppingivande och bra
              beskrivning av det som hänt i Nordafrika och Mellanöstern de senaste
              åren. En vind av förändring svepte fram efter det att en grönsaks-
              och frukthandlare tagit sitt liv genom att sätta eld på sig själv
              i vanmakt över sina vardagsvillkor och den högsta ledningens korruption
              i Tunisien. Därefter följde Egypten. Det har hänt saker i Libyen,
              i Jemen, i Jordanien och i Marocko, för att nämna några länder.
            </seg>
          </u>
          <u>
            <seg>
              Men liknelsen vid en årstid kan verkligen leda fel. För det handlar
              egentligen om olika årstider samtidigt i den här delen av världen.
              Utvecklingen går nämligen åt olika håll. Den är på inget sätt
              enhetlig. Ibland kan det vara lika relevant att tala om en höst
              eller dess värre rent av om en vinter.
            </seg>
          </u>
          <u>
            <seg>
              Just därför att det är mer komplicerat och komplext är det viktigt
              att öka kunskaperna och insikterna om det som sker i Nordafrika
              och Mellanöstern. Visst kan det på ett sätt synas vara långt till
              Medelhavsområdet från Sverige. Vad har vi där att göra? kan man
              undra. Och är inte vårt Östersjöperspektiv den självklara utgångspunkten
              för oss här uppe i Nordeuropa?
            </seg>
          </u>
          <u>
            <seg>
              Verkligheten är ju den att allt hänger ihop. Vi påverkas av det
              som sker i Medelhavsområdet på samma sätt som den delen av världen
              också påverkas av vad som händer hos oss i Europa och i Östersjöregionen.
              En utveckling i rätt riktning innebär ökat utbyte ifråga om handel,
              tjänster och turism. Det innebär utbyte av människor som vill
              studera och arbeta. Det innebär ett flöde av idéer och tankar
              till nytta och glädje. En utveckling i fel riktning innebär det
              omvända, det vill säga stängda gränser, oro, rädsla och människor
              på flykt undan våld och övergrepp.
            </seg>
          </u>
          <u>
            <seg>
              Herr talman! Av den anledningen är det välkommet att riksdagsstyrelsen
              till riksdagen beslutat överlämna verksamhetsberättelsen från
              den svenska delegationen till den parlamentariska församlingen
              för Unionen för Medelhavet. I likhet med mina kolleger har jag
              svårt att hålla ihop den långa raddan av bokstäver som bildar
              vår union, som dessutom förkortas, vilket inte är mycket enklare,
              som PA-UfM. Genom riksdagsstyrelsens överlämnande ges en möjlighet
              att i kammaren både berätta om vad som gjorts och också blicka
              framåt. Jag har sedan 2010 haft förmånen att verka som den svenska
              delegationens ordförande, och det går onekligen att, som mina
              kolleger sagt, se tillbaka på en händelserik tid.
            </seg>
          </u>
          <u>
            <seg>
              Fru talman! Med påpekandet om metaforens makt kan den arabiska
              våren i vart fall sägas beskriva två viktiga känslor hopp och
              värdighet. Förändringar såsom i Tunisien och Egypten har visat
              att det går att göra sig av med korrupta klåfingriga regimer.
              Människor har fått rösta och i stolthet arrangera val och för
              första gången i sina vuxna liv tillåtits tala politik utan rädsla.
              Det har tänt hopp. För dem som förnekats möjligheten att under
              sin livstid axla ansvar genom politiska val, för dem som sett
              hur det egna landets resurser slösats bort på en liten elits lyx
              och utsvävningar, har den senaste tidens händelser handlat om
              att skapa självförtroende och en känsla av värdighet.
            </seg>
          </u>
          <u>
            <seg>
              Men ibland finns det en otålighet såväl i de enskilda länderna
              som hos oss utomstående som följer det som sker i Medelhavsområdet.
              Vi önskar se demokrati etablerad omedelbart, och vi irriteras,
              rent av förfasas, av varje tillbakagång och tecken på misslyckande.
            </seg>
          </u>
          <u>
            <seg>
              Fru talman! Jag tror att vi under lång tid måste finna oss i
              att notera det som är bra likaväl som det som är dåligt. Det kommer
              ingalunda att vara fråga om en rak utvecklingslinje. Den demokrati,
              öppenhet och fria ekonomi som vi säkrat i många av Europas länder
              har tagit decennier att bygga upp. Vad vi har behövt kanske hundra
              år på oss att bygga upp tycker vi ska ske på hundra dagar eller
              åtminstone på hundra veckor i Nordafrika och Mellanöstern. Jag
              tror, fru talman, att det tar längre tid än så. Av den anledningen
              är det viktigt att fokusera på det positiva, att finna de goda
              exemplen, men också lyssna noga på de önskemål som framförs om
              hjälp i att forma nya goda institutioner.
            </seg>
          </u>
          <u>
            <seg>
              Det handlar inte endast om möjligheten till allmänna och fria
              val, även om det är stort i sig. Det handlar om så mycket mer.
              Som svensk är jag stolt över att en hörnsten i vårt lands utrikespolitik
              är nätets frihet, en fråga som bär utrikesminister Carl Bildts
              signum. En drivande faktor bakom många av förändringarna har nämligen
              varit just människor som twittrat och bloggat. Nätets frihet är
              lika viktig som mediefrihet, som rättssamhället, rule of law,
              samt att alla inkluderas kvinnor och alla religiösa grupper.
            </seg>
          </u>
          <u>
            <seg>
              Som nämnts skrivs nya konstitutioner i både Tunisien och Egypten,
              och i Marocko har under kung Muhammed VI:s ledning gjorts grundlagsändringar
              som sedan godkänts i folkomröstning. Här är det viktigt att betona
              att i konstitutioner inte skriva ut någon grupp eller del av samhället,
              utan vara samlande. Möten mellan Nordeuropa och Medelhavsområdet
              i exempelvis PA-UfM:s regi är viktiga inte minst för just kunskapsöverföring.
            </seg>
          </u>
          <u>
            <seg>
              Fru talman! Jag i likhet med mina kolleger, vill jag påstå, är
              övertygad om att kvinnornas ställning är lackmustestet på huruvida
              förändringarna går i rätt eller fel riktning. Utan konstitutionellt
              stöd, utan en lagstiftning som backar upp, utan kvinnor på ledande
              poster går utvecklingen bakåt i stället för framåt. Och det finns
              åtskilligt att göra. Jag har sett uppgifter om att 90 procent
              av alla kvinnor i Egypten är könsstympade. När den svenska delegationen
              besökte Egypten för ungefär ett år sedan fick vi information om
              att det i landet endast finns en kvinnojour.
            </seg>
          </u>
          <u>
            <seg>
              Jag nämnde Carl Bildt. Låt mig även nämna Gunilla Carlssons ansvarsområden.
              Det går att vara stolt som svensk eftersom vi i fråga om bistånd,
              utvecklingsfrågor och stöd till FN och FN:s olika organ är en
              betydande nation. Vi är med nio miljoner invånare i en värld med
              sju miljarder ett litet land, men ekonomiskt när det gäller utvecklingspengar
              och stöd till FN är vi en stormakt! Det märks också i Medelhavsområdet.
            </seg>
          </u>
          <u>
            <seg>
              Den nya tekniken, sociala medier som Facebook, Youtube, bloggar
              och twitter, har gjort det möjligt att i realtid följa det som
              händer i olika länder. Det kan vi fortsatt göra i dag. Med stor
              sorg kan dödandet och mördandet som sker i Syrien följas via de
              informationer modiga människor för ut ur landet. Dödandet sker
              just i den stund när vi samlas i kammaren för att diskutera detta
              betänkande. Arabförbundet har visat sig vara en allt viktigare
              regional aktör som är med och sätter press på Syrien. Tyvärr är
              världssamfundet oförmöget att följa upp dessa önskemål på grund
              av Rysslands och Kinas blockeringar i FN:s säkerhetsråd.
            </seg>
          </u>
          <u>
            <seg>
              Fru talman! I politiken kan det ibland vara enkelt att säga:
              Vi lämnar, vi går ur, det här är inte bra. Det har i debatten
              hörts ord om att PA-UfM, såsom den är konstruerad i dag, skulle
              vara en organisation präglad av överstatlighet. Då har man inte
              besökt en session eller ett möte. Det är inte överstatligheten
              som är det mest framträdande. I stället ger det snarast, som Abir
              Al-Sahlani sade, en känsla av kakofoni. Det är många olika människor
              och många olika sorters röster. Och det är både styrkan och svagheten
              i dagens organisation, inte överstatligheten. Det är i själva
              verket bra att det finns många olika röster och många olika möten,
              som Abir påpekade, för då kan vi tala om det som är viktigt för
              oss, nämligen demokrati, öppenhet, rättsstat, kvinnor, de religiösa
              minoriteterna, läs: kristnas och judars ställning i de olika länderna.
            </seg>
          </u>
          <u>
            <seg>
              Det finns skäl till berättigad självkritik mot hur vårt gemensamma
              arbete organiseras i Medelhavsunionen, vilket Ulrik Nilsson var
              inne på. Alla erkänner att det finns en potential till förbättringar
              en stor potential. Samtidigt finns en uttalad ambition att komma
              varandra närmare. Från olika håll har sagts, exempelvis av kommissionär
              Fühle i samband med politiska utskottets möte för knappt år sedan
              i Bryssel, att ifall UfM eller PA-UfM, det vill säga Medelhavsunionen
              för regeringarna respektive parlamentarikerna, inte hade funnits
              skulle man nog ha tvingats uppfinna något liknande. Det behövs
              nämligen ett politiskt och idéburet utbyte mellan den europeiska
              kontinenten, Nordafrika och Mellanöstern.
            </seg>
          </u>
          <u>
            <seg>
              Fru talman! Det handlar också om ekonomi. Vid Medelhavsunionens
              senaste session i Rabat framkom några uppgifter. Regionen har
              80 miljoner unga människor. I Marocko är analfabetismen ungefär
              50 procent. Man behöver ungefär 40 miljoner jobb i framtiden för
              att kunna säkra tillvaron. Då behövs ekonomisk rörlighet. I debatten
              har framkommit att EU bara skulle ha problem och vara en belastning.
              I själva verket används EU i en del länder och kontinenter som
              det goda exemplet just när det gäller ekonomisk rörlighet. För
              människor i Marocko är det lättare att exportera till Sverige,
              ett antal länder bort, än att exportera till Egypten. När man
              väl kommit in i EU-området har man nämligen inte alla dessa tullar
              och blanketter. Att däremot frakta en vara från Marocko till Egypten
              kräver flera tullar, flera blanketter och innebär dessutom att
              man måste passera i dag stängda gränser.
            </seg>
          </u>
          <note>
            Fru talman! Avslutningsvis vill jag som ordförande i den svenska
            delegationen dels tacka för möjligheten att återrapportera till
            kammaren och hoppas att det med detta nu skapas en ny rutin, dels
            tacka den personal från riksdagens internationella kansli som
            varit delegationen behjälplig samt mina kolleger i delegationen
            Kerstin Engle, Désirée Pethrus, Ulrik Nilsson, Abir Al-Sahlani
            och Olle Thorell för ett väl utfört arbete.
          </note>
          <note>
            Överläggningen var härmed avslutad.
          </note>
          <note>
            10 § Ett utvidgat skydd mot åldersdiskriminering
          </note>
          <note>
            Föredrogs
          </note>
          <note type="speaker">
            Anf. 55 ANN-CHRISTIN AHLBERG (S):
          </note>
          <u>
            <seg>
              Fru talman! Vi vet att åldersdiskriminering förekommer inom många
              olika områden i vårt samhälle och drabbar såväl unga som äldre
              oavsett om vi talar om bostäder eller om sjukvård.
            </seg>
          </u>
          <u>
            <seg>
              Vi socialdemokrater välkomnar huvuddelen av propositionens förslag.
              Vi vill dock inte att man ska undanta krogar och restauranger
              från förbudet mot åldersdiskriminering. Vi anser att begränsningar
              av myndiga medborgares rättigheter ska ske efter moget övervägande
              genom demokratiska beslut, såsom vi som lagstiftare i riksdagen
              gjort. Vi har lagstiftat om en åldersgräns när det gäller att
              köpa alkohol på Systembolaget, då ska vi vara 20 år, och för att
              få dricka alkohol på restaurang är åldersgränsen 18 år.
            </seg>
          </u>
          <u>
            <seg>
              Vi vill inte låta enskilda krog- eller restaurangägare sätta
              sina egna åldersgränser som helt godtyckligt diskriminerar myndiga
              medborgare i Sverige.
            </seg>
          </u>
          <u>
            <seg>
              Vi tycker det är djupt olyckligt att regeringen har låtit sig
              påverkas av branschens lobbyarbete. Det är inte acceptabelt med
              någon form av diskriminering i ett samhälle som bygger på alla
              människors lika värde.
            </seg>
          </u>
          <u>
            <seg>
              Fru talman! Jag minns själv hur det kändes att bli diskriminerad
              av dessa åldersgränser när jag var ung och ville följa med mina
              vänner ut och dansa på dansrestauranger i Borås. Vid den tiden
              skulle man vara 24 år om man var kvinna, och om man var man skulle
              man vara 25 år för att få komma in för att äta och dansa när det
              var dansbandsmusik.
            </seg>
          </u>
          <u>
            <seg>
              Det gällde trots att jag var myndig, hade rösträtt och kunde
              påverka vilken regering och riksdag som skulle styra Sveriges
              land, hade fått körkort och också fick köra bil, fick ha ansvar
              för mina två små barn, hade fått förtroende att ta ett stort banklån
              för att bygga nytt hus och till och med hade fått gifta mig.
            </seg>
          </u>
          <u>
            <seg>
              Jag fick handla på Systembolaget och också dricka alkohol och
              mycket mer. Men jag fick inte gå in på dansrestaurangen och dansa,
              för jag hade inte rätt ålder. Jag hade inte fyllt 24 år.
            </seg>
          </u>
          <u>
            <seg>
              Något som jag alltid har tyckt vara helt idiotiskt var att jag
              inte ens som myndig person kunde få gå ut och dansa på en dansrestaurang.
              Men jag fick ta så mycket annat ansvar för människor som var beroende
              av mig. Jag fick låna mycket pengar, eftersom banken litade på
              att jag skulle betala. Men krogägarna litade inte på att jag kunde
              sköta mig inne på dansrestaurangen. Det är helt oacceptabelt.
            </seg>
          </u>
          <u>
            <seg>
              De åldersgränser som sätts upp för att få gå in på restauranger
              eller andra nöjeslokaler har kommersiella syften, men man hänvisar
              ofta till ordningsskäl och alkohollagstiftningen.
            </seg>
          </u>
          <u>
            <seg>
              Vi socialdemokrater tycker inte att de krog- och restaurangägare
              som inte kan se till att de håller ordning på sin krog eller restaurang
              ska ha utskänkningstillstånd.
            </seg>
          </u>
          <u>
            <seg>
              Vi ska inte glömma bort att det finns människor som vill besöka
              krogar och restauranger för att äta en god bit mat, umgås med
              vänner och dansa och kanske inte alls har för avsikt att dricka
              alkohol.
            </seg>
          </u>
          <u>
            <seg>
              Vi menar att det finns andra sätt än att diskriminera myndiga
              personer att få de gäster eller de kunder till sin restaurang
              eller krog som man önskar genom att bland annat kanske ha olika
              val av till exempel musik, miljöer eller kvalitetsnivåer.
            </seg>
          </u>
          <u>
            <seg>
              Åldern är absolut inte detsamma som om man kan sköta sig på till
              exempel en restaurang eller krog. Min erfarenhet kommer av att
              jag tyckte om att vara ute och dansa i unga år. Jag kan påstå
              att jag har besökt en hel del dansrestauranger, även om jag många
              gånger fick vänta fler år än vad jag tyckte att jag skulle ha
              behövt vänta.
            </seg>
          </u>
          <u>
            <seg>
              Min erfarenhet var att män i 4050-årsåldern ofta var väldigt
              berusade. När de på den tiden dansade på dansgolvet dansade de
              inte alltför sällan med både tända och glödande cigaretter i handen
              och munnen. Det var inte ovanligt att de även på andra otrevliga
              sätt både trakasserade kvinnor och inte kunde sköta sig. Men hör
              och häpna: De fick gå in, och de fick också vara kvar. Det var
              ingen som sade: Du får gå ut, för du sköter dig inte. De var 40,
              50 år och hade åldern inne.
            </seg>
          </u>
          <u>
            <seg>
              Trots att det nu har gått mer än 30 år och vi har en ny lagstiftning
              på gång kommer regeringen att lägga fram ett förslag som kommer
              att göra det möjligt att myndiga människor fortfarande kommer
              att kunna lagligt diskrimineras och inte kunna komma in på en
              dansrestaurang.
            </seg>
          </u>
          <u>
            <seg>
              Vi talar om att yngre och äldre människor ska ha samma rätt i
              samhället och samma möjligheter att kunna mötas. Varför kan vi
              då inte se att det kanske på dansstället finns en 20-åring likväl
              som en 75-åring som vill dansa till dansbandsmusik?
            </seg>
          </u>
          <u>
            <seg>
              Det kanske finns en 40-åring och en 20-åring som vill dansa på
              en discorestaurang. Varför ska det vara fel bara för att några
              restaurangägare ska få möjlighet att diskriminera andra människor
              för att de inte har rätt ålder?
            </seg>
          </u>
          <u>
            <seg>
              Vi delar det resonemang som finns i Statens offentliga utredning
              Ett utökat skydd mot åldersdiskriminering , och vi motsätter oss
              därmed regeringens undantag för åldersdiskriminering på krog och
              restauranger.
            </seg>
          </u>
          <note>
            Därmed yrkar jag bifall till vår reservation nr 2.
          </note>
          <note type="speaker">
            Anf. 56 SVEN-OLOF SÄLLSTRÖM (SD):
          </note>
          <u>
            <seg>
              Fru talman! Först vill jag klargöra att vi Sverigedemokrater
              anser att negativ särbehandling på grund av ålder existerar och
              att den drabbar såväl äldre som unga. Denna negativa särbehandling
              kan också vara omotiverad och orättvis och därmed diskriminerande.
            </seg>
          </u>
          <u>
            <seg>
              Åldersdiskriminering är i dag och bör även i framtiden vara en
              diskrimineringsgrund i svensk lagstiftning. Med det sagt vill
              jag också säga att dagens diskrimineringslagstiftning och tillämpningen
              av lagstiftningen inte uppfyller rättsstatens krav på likhet inför
              lagen och inte heller uppfyller rättsstatens eller Europakonventionens
              krav på att få sin sak rättvist prövad i rättegång.
            </seg>
          </u>
          <u>
            <seg>
              Där innehåller detta betänkande inget nytt, utan det tillför
              bara mer av samma ofullständiga, rättsosäkra och i sig diskriminerande
              lagstiftning som vi redan har med dagens lagstiftning och i den
              tillämning av lagstiftningen som mer styrs av politiska visioner
              än juridiska överväganden.
            </seg>
          </u>
          <u>
            <seg>
              Fru talman! Jag tänker nu gå igenom delar av utskottsmajoritetens
              yttrande med anledning av min följdmotion för att försöka påvisa
              just dessa brister i lagstiftningen och dess tillämpning.
            </seg>
          </u>
          <u>
            <seg>
              Jag citerar från yttrandet: Genom att förbudet mot åldersdiskriminering
              utvidgas till att omfatta ytterligare samhällsområden anser utskottet
              att diskrimineringslagen blir mer enhetligt utformad och sammanhållen,
              vilket kommer att underlätta såväl förståelsen för som tillämpningen
              av lagen. Det står alltså: vilket kommer att underlätta såväl
              förståelsen för som tillämpningen av lagen.
            </seg>
          </u>
          <note>
            Vi börjar med förståelsen för lagen. Ålder som diskrimineringsgrund
            föreslås att utökas till samhällsområdena varor, tjänster, bostäder,
            allmän sammankomst, offentlig tillställning, hälso- och sjukvård,
            socialtjänst, socialförsäkring, arbetslöshetsförsäkring, statligt
            studiestöd och offentlig anställning.
          </note>
          <u>
            <seg>
              På samtliga områden föreslås att förbudet inte ska hindra tillämpning
              av bestämmelser i lag som föreskriver viss ålder. Det kan väl
              vara rimligt att gällande lagar ska fortsätta att gälla. Men sen
              kommer det: På samtliga områden förutom offentlig anställning
              ska dessutom ett generellt undantag gälla för sådan särbehandling
              som har ett berättigat syfte om särbehandlingen är lämplig och
              nödvändig för att nå syftet.
            </seg>
          </u>
          <u>
            <seg>
              Det lär ju öka förståelsen! Går man igenom listan på redan föreslagna
              undantag inser man snabbt den gränsdragningsproblematik som uppstår.
            </seg>
          </u>
          <u>
            <seg>
              Det är en problematik som till viss del skulle ha kunnat lösas
              med prejudicerande domar i domstol. Men just bristen på prejudicerande
              domar i domstol är det största problemet med tillämpningen av
              den gamla lagstiftningen. Regeringen avser nu att ytterligare
              spä på den osäkerhet och den brist på förståelse av lagen som
              redan existerar.
            </seg>
          </u>
          <u>
            <seg>
              När det kommer till tillämpningen av lagen blir det riktigt bedrövligt.
              I en rättsstat är likhet inför lagen en självklarhet. I en rättsstat
              är också rätten att få sin sak prövad i domstol en av grundbultarna.
              Inte minst finns detta fastslaget i flera av de konventioner som
              Sverige har förbundit sig att följa.
            </seg>
          </u>
          <u>
            <seg>
              Tillämpningen av diskrimineringslagstiftningen har av staten
              till största delen lagts ut på myndigheten Diskrimineringsombudsmannen,
              DO. Det är en alltigenom politisk inte juridisk instans. Till
              DO har ett stort antal ärenden inkommit. De allra flesta, en övervägande
              majoritet av ärendena, har avskrivits utan åtgärd. På tre år slutbehandlade
              DO nästan 7 500 ärenden. Av dessa ärenden ledde bara 13 till fällande
              domar i domstol. 13 domar 13 möjligheter till prejudicerande domar
              är alltså resultatet av nästan 7 500 anmälningar om diskriminering.
              Dessutom, och det här är allvarligt, har DO under samma tre år
              drivit 124 ärenden till förlikning utan domstolsprövning och utan
              möjlighet till prejudicerande domar i domstol.
            </seg>
          </u>
          <u>
            <seg>
              Med andra ord är DO alltså tio gånger så framgångsrik i förlikning
              än i domstol, och framgångarna i domstol motsvarar i sig bara
              en tredjedel av dem som uppnås i brottsmål som drivs av allmän
              åklagare. Siffrorna manar till eftertanke. Används DO som politisk
              snarare än juridisk instans?
            </seg>
          </u>
          <u>
            <seg>
              Förlikning innebär till exempel att ett anmält företag i stället
              för att försvara sin sak i domstol har gått med på en förlikning
              och betalat ut ersättningar på upp till 200 000 kronor. Det är
              just förlikningen som är det stora problemet. Att en anmäld part
              i ett ärende går med på förlikning innebär ingenting i själva
              skuldfrågan. Den press som DO tillsammans med vissa högljudda
              intresseorganisationer har satt på till exempel näringsidkare
              via mediala utspel, via uttalanden i skuldfrågan och via en ovilja
              att få saken prövad i domstol har ofta fått enskilda näringsidkare
              att gå med på förlikning utan att rättvisa har skipats i själva
              skuldfrågan.
            </seg>
          </u>
          <u>
            <seg>
              Företag har av ekonomiska skäl, för att rädda företagets anseende
              och för att rädda företagets affärsmöjligheter, gått med på att
              betala utan att för den sakens skull anse sig skyldiga. Jag har
              själv talat med företagare som beskriver processen just så. Man
              har använt uttryck som beskyddarverksamhet en verksamhet som liknar
              den som kriminella mc-gäng ägnar sig åt. Med den nu föreslagna
              lagändringen vill regeringen ge den beskyddarverksamhet som DO
              utgör fler verktyg i verktygslådan.
            </seg>
          </u>
          <u>
            <seg>
              Fru talman! Om vi fortsätter granska utskottsmajoritetens yttrande
              med anledning av min följdmotion ser vi att de skriver följande:
              Utskottet delar inte heller motionärens syn på lagstiftningens
              ringa betydelse i fråga om attitydförändringar. Enligt utskottets
              mening har diskrimineringslagen stor betydelse.
            </seg>
          </u>
          <u>
            <seg>
              Det är min och Sverigedemokraternas uppfattning att de lagar
              vi har att följa också ska spegla den allmänna rättsuppfattningen
              och inte användas som verktyg av ideologiska och politiska skäl.
              Jag är helt övertygad om att den allmänna rättsuppfattningen är
              att vi ska ha lagar som motverkar orättfärdig särbehandling och
              diskriminering. Där är vi överens. Jag är lika övertygad om att
              den allmänna rättsuppfattningen är att dagens lagstiftning inte
              följer den allmänna rättsuppfattningen, ej heller med de föreslagna
              förändringarna.
            </seg>
          </u>
          <u>
            <seg>
              Det handlar om de många undantagen, den rättsosäkra situationen
              med en osäker lagstiftning utan prejudicerande domar och om att
              diskrimineringslagstiftningen och tillämpningen genom myndigheten
              DO:s närmast utpressningsliknande metoder urholkar allmänhetens
              förtroende för lagstiftningen.
            </seg>
          </u>
          <u>
            <seg>
              Fru talman! Slutligen skriver utskottsmajoriteten följande i
              sitt svar: Diskrimineringslagen syftar till att värna principen
              om alla människors lika värde och allas rätt att bli behandlade
              som individer på lika villkor. Ytterst är lagstiftningen ett uttryck
              för det fria demokratiska samhället och de värderingar som ligger
              till grund för samhällsordningen.
            </seg>
          </u>
          <u>
            <seg>
              Jag skulle i stället vilja påstå att dagens diskrimineringslagstiftning
              är baserad på politiska och ideologiska visioner om den samhällsordning
              som majoriteten vill uppnå. Den föreslagna förändringen ökar bara
              risken för att företagare känner sig tvingade att ingå förlikning
              utan att för den sakens skull anse sig ha gjort sig skyldiga till
              diskriminering.
            </seg>
          </u>
          <u>
            <seg>
              Fru talman! Den svenska grundlagen, Europakonventionen och FN:s
              deklaration om de mänskliga rättigheterna ger var och rätt till
              fri åsiktsbildning, rätt att tillhöra valfritt politiskt parti
              eller politisk organisation och rätt att slippa negativ särbehandling.
            </seg>
          </u>
          <u>
            <seg>
              Men svensk lagstiftning, eller bristen på svensk lagstiftning,
              ger arbetsgivare rätt att diskriminera mig och andra just på grund
              av medlemskap i ett politiskt parti. Fri åsiktsbildning måste
              väl ändå vara själva grunden i ett demokratiskt samhälle, men
              trots det vidtar man inga som helst åtgärder för att stävja politisk
              diskriminering.
            </seg>
          </u>
          <u>
            <seg>
              Det är viktigt att diskrimineringsgrunder är förankrade i den
              svenska rättsuppfattningen. Vi ställer upp på lagstiftning mot
              diskriminering, däribland åldersdiskriminering, men sådan lagstiftning
              ska vara funktionell och rättssäker. Med dagens situation, där
              tandlösa propositioner läggs fram för att ge DO ökad politisk
              makt, frångår man principen att lagstiftningen ska vara ett juridiskt
              och inte ett politiskt verktyg.
            </seg>
          </u>
          <note>
            Fru talman! Jag vill avluta med att yrka avslag på utskottets
            förslag i betänkandet och bifall till reservation 1.
          </note>
          <note type="speaker">
            Anf. 57 ANN-CHRISTIN AHLBERG (S) replik:
          </note>
          <u>
            <seg>
              Fru talman! Jag måste börja med att fundera lite på Sven-Olof
              Sällströms anförande. Varför har man i sin reservation skrivit
              att man ser allvarligt på åldersdiskriminering medan man inte
              vågar ta ställning antingen för andra förslag som motverkar diskriminering
              eller för att avslå hela propositionen? Även om vi inte tycker
              att förslaget i helhet är bra finns det delar som är bra.
            </seg>
          </u>
          <u>
            <seg>
              Vad jag förstår är Sverigedemokraterna för diskriminering, inte
              enbart utifrån var man kommer ifrån utan även när det gäller äldre
              människors möjligheter till lika hälsovård och sjukvård. Det gäller
              även diskriminering av myndiga yngre människors möjlighet att
              komma in på danskrogar och restauranger.
            </seg>
          </u>
          <u>
            <seg>
              Ni skriver i er reservation att det handlar om att förändra attityder.
              Men om man vill förändra någonting kan man inte vänta i all oändlighet.
              Lagstiftningen har påvisat tidigare att det sker en förändring
              även om det kan ta lång tid. Att förändra attityder brukar gå
              sakta, men om vi får en lagstiftning blir det till slut också
              en förändring av attityder.
            </seg>
          </u>
          <u>
            <seg>
              Jag är oerhört intresserad av att människor i olika åldrar ska
              ha samma förutsättningar. Jag tycker att det är viktigt att vi
              får en förbättrad diskrimineringslagstiftning utifrån att vi ofta
              diskriminerar både äldre och yngre människor.
            </seg>
          </u>
          <u>
            <seg>
              Jag undrar varför Sverigedemokraterna inte vill göra någonting
              åtminstone se till att lagstiftning drivs åt något håll.
            </seg>
          </u>
          <note type="speaker">
            Anf. 58 SVEN-OLOF SÄLLSTRÖM (SD) replik:
          </note>
          <u>
            <seg>
              Fru talman! Vår huvudsakliga invändning mot den föreslagna lagförändringen
              är att den tillämpning som vi har i dag av lagstiftningen inte
              är rättssäker. De resultat som vi uppnår i svenska domstolar med
              den lagstiftning vi har är inte tillfredsställande. Den lagstiftning
              vi har används som påtryckningsmedel för att i princip trycka
              på för att få till ett resultat i förlikning, vilket har varit
              vanligt förekommande hos DO, utan att man för den sakens skull
              får skuldfrågan klarlagd i domstol, vilket är en av grundbultarna
              i Europakonventionens artikel 6.
            </seg>
          </u>
          <u>
            <seg>
              Jag håller med Ann-Christin Ahlberg om att det kan kännas diskriminerande
              som ung att inte få komma in på krogen. Jag har själv varit i
              den situationen. Men jag måste ändå försvara den fria företagsamheten
              och säga att det ändå måste vara upp till var och en som är företagare
              att själv välja vem man vänder sig till med sina produkter. Om
              jag inte kan ta mig in på den ena krogen för att de har en åldersgräns
              finns det alltid en annan som av konkurrensskäl vänder sig till
              min åldersgrupp. Det ser jag inte som ett stort problem.
            </seg>
          </u>
          <u>
            <seg>
              Att det finns åldersskillnader i krogvärlden är, skulle jag vilja
              påstå, inte främst av alkoholpolitiska skäl utan mer av ekonomiska
              skäl. Det måste jag vara ärlig och säga, men samtidigt försvarar
              jag den fria företagsamheten och rätten för företag att själva
              välja sina kunder.
            </seg>
          </u>
          <u>
            <seg>
              Jag förstår alltså Ann-Christin Ahlbergs synpunkter, men jag
              håller inte med fullt ut. Jag sätter den fria företagsamheten
              framför de ungas rätt att ta sig in på varje enskild krog. Det
              finns krogar också för dem.
            </seg>
          </u>
          <note type="speaker">
            Anf. 59 ANN-CHRISTIN AHLBERG (S) replik:
          </note>
          <u>
            <seg>
              Fru talman! Hur ska Sverigedemokraterna då komma till en lösning
              på den åldersdiskriminering som sker? Det gäller inte bara yngre
              utan också äldre. Ni ser allvarligt på det, skriver ni i er reservation.
            </seg>
          </u>
          <u>
            <seg>
              Hur lång tid ska det ta att förändra attityder? Jag talade om
              att jag upplevde detta för mer än 30 år sedan, och det har som
              jag förstår inte hänt så mycket sedan dess. Vi sätter fortfarande
              likhetstecken mellan ålder och intressen eller låter krog- och
              restaurangägare bestämma vem som ska få komma in. Jag kan försäkra
              Sven-Olof Sällström att jag vet att det finns väldigt många 20-åringar
              och 70-åringar som skulle vilja gå på precis samma ställe. Man
              har precis samma behov av att få roa sig på samma sätt, och man
              kan sköta sig på samma sätt.
            </seg>
          </u>
          <u>
            <seg>
              Jag kommer ihåg och jag vet att krogägare också i dag hellre
              vill ha berusade män i en viss ålder, eftersom de ger höga inkomster
              och inte för att de kan sköta sig, vilket kanske den där 23-åringen
              kunde, utan för att det genererar pengar.
            </seg>
          </u>
          <u>
            <seg>
              Ska då vi i Sveriges riksdag tillåta krog- och restaurangägare
              att diskriminera människor på grund av ålder i stället för att
              se till att krogägarna sköter sitt tillstånd och sina skyldigheter
              när det gäller att upprätthålla ordning på krogarna? Det blir
              ju helt fel signaler. Du kommer in på grund av ålder, inte på
              grund av att du kan sköta dig. Jag vet att det inte alltid är
              de yngre som sköter sig sämst ute på krogen. Det finns ganska
              många exempel på det.
            </seg>
          </u>
          <note type="speaker">
            Anf. 60 SVEN-OLOF SÄLLSTRÖM (SD) replik:
          </note>
          <u>
            <seg>
              Fru talman! När det gäller diskrimineringslagstiftning i allmänhet
              och åldersdiskriminering i synnerhet har vi inte något problem
              med att ställa upp på den typen av lagstiftning om den drivs av
              professionella jurister och åklagare och på ett professionellt
              sätt behandlas i domstol, där vi får prejudicerande domslut i
              svenska domstolar som vi kan luta vår lagstiftning emot.
            </seg>
          </u>
          <u>
            <seg>
              Så är inte fallet i dag. Vi har en situation där regeringen 2007
              lade fram en proposition där man skriver att man bör sträva efter
              förlikning och uppgörelser utom rätta. Hur kan vi ha en sådan
              lagstiftning? Det är rättsosäkert. Vi måste ju sträva efter att
              få våra lagar prövade i domstol för att komma till rätta med dem.
              Då ställer jag upp på lagstiftning men inte som det fungerar i
              dag.
            </seg>
          </u>
          <u>
            <seg>
              I dag är det många företagare som känner att de befinner sig
              i en utpressningssituation och som känner sig orättvist behandlade.
              När det gäller åldersdiskriminering är varken Ann-Christin Ahlberg
              eller jag bäst på att bedöma vad som är bäst för att en företagare
              ska kunna behålla sin verksamhet och utveckla den för att få lönsamhet
              i företaget och kunna behålla sina anställda. Det måste företagaren
              själv kunna fatta beslut om.
            </seg>
          </u>
          <u>
            <seg>
              Jag håller med Ann-Christin Ahlberg om att alla måste ha möjlighet
              att få gå ut och roa sig när de uppnått en viss ålder, men på
              den svenska marknaden är det ändå så att det finns krogar för
              alla åldersgrupper. Det är inte bara begränsat till plus 25 år
              eller plus 30 år. Ska det absolut vara så att man måste kunna
              gå in på varje enskild krog?
            </seg>
          </u>
          <u>
            <seg>
              Jag vet inte om det ska vara så. Jag tycker att den fria företagsamheten
              går före, och rätten för företagaren att själv få välja sina kunder
              går före. Företagarna har gjort stora investeringar och tagit
              risker, och de måste själva kunna bestämma hur de på bästa sätt
              ska förvalta sitt företag.
            </seg>
          </u>
          <u>
            <seg>
              Därför kan jag inte fullt ut hålla med Ann-Christin Ahlberg.
              Jag ser ändå att det finns möjlighet för unga i dag att komma
              ut och dansa, och det behöver absolut inte vara just på en viss
              krog. Det finns andra krogar. Vi har fri konkurrens i Sverige,
              och det är också ett konkurrensmedel att reglera åldern så att
              man får in fler kunder om man anser att det är ett sätt.
            </seg>
          </u>
          <note type="speaker">
            Anf. 61 GUSTAV NILSSON (M):
          </note>
          <u>
            <seg>
              Fru talman! Dagens debatt utgår från arbetsmarknadsutskottets
              betänkande 2012/13:AU3 Ett utvidgat skydd mot åldersdiskriminering
              . Det finns två motioner väckta med anledning av propositionen.
            </seg>
          </u>
          <note>
            En ny lag mot diskriminering infördes den 1 januari 2009. Den
            förbjuder diskriminering på grund av ålder på de områden som omfattas
            av EU:s arbetslivsdirektiv vilka är arbetsliv, utbildning, arbetsmarknadspolitisk
            verksamhet, näringsverksamhet, yrkesutövning och medlemskap i
            vissa organisationer.
          </note>
          <u>
            <seg>
              Den diskrimineringslagstiftning vi har bygger således till stor
              del på lagstiftning inom EU. Lagstiftningen är ett viktigt verktyg
              i arbetet för mänskliga rättigheter. Diskrimineringsskyddet i
              svensk lagstiftning utvecklas nu successivt till att omfatta fler
              områden. Vårt arbete påverkas i stor utsträckning av arbetet inom
              EU. EU talar också om ganska tydligt att vid genomförandet av
              politiken och verksamheten i medlemsländerna ska man också söka
              bekämpa all slags diskriminering på grund av ålder.
            </seg>
          </u>
          <u>
            <seg>
              Det är mot den bakgrunden som vi föreslår ett stärkt skydd mot
              åldersdiskriminering. Vi får en mer heltäckande lagstiftning genom
              att skyddet mot diskriminering på grund av ålder utvidgas till
              fler samhällsområden: varor och tjänster, bostäder, allmän sammankomst,
              hälso- och sjukvården, socialtjänsten, socialförsäkringssystemet,
              arbetslöshetsförsäkringen, studiestöd med mera.
            </seg>
          </u>
          <u>
            <seg>
              Regeringen föreslår också vissa undantag från förbuden. Regeringen
              anser att förbudet mot åldersdiskriminering ska förenas med undantag
              så att inte berättigad särbehandling förhindras. På samtliga områden
              utom offentlig anställning föreslås att förbud inte ska hindra
              tillämpning av bestämmelser i lag som föreskriver viss ålder eller
              annan särbehandling på grund av ålder och, som det heter, om den
              har ett berättigat syfte och de medel som används är lämpliga
              och nödvändiga för att uppnå syftet.
            </seg>
          </u>
          <u>
            <seg>
              Tillhandahållandet av försäkringstjänster undantas. För tillträde
              till ett serveringsställe för yrkesmässigt bedriven servering
              av alkoholhaltiga drycker för vilket näringsidkare har serveringstillstånd
              ska åldersgränser tillåtas.
            </seg>
          </u>
          <u>
            <seg>
              Fru talman! Ålder är en av de vanligaste grunderna för upplevd
              diskriminering i Sverige. Diskrimineringsombudsmannen DO får många
              anmälda fall, och åldersdiskriminering förekommer nog tyvärr också
              utan att det anmälts till Diskrimineringsombudsmannen.
            </seg>
          </u>
          <u>
            <seg>
              Därför är det viktigt att ett förbud mot åldersdiskriminering
              införs där det i dag saknas ett sådant skydd i diskrimineringslagen.
              Utgångspunkten måste alltid vara den att den enskilde ska bemötas
              med respekt utifrån sina förutsättningar, sina egenskaper och
              sin förmåga och inte utifrån sin ålder. Sverige har en åldrande
              befolkning, och då är det viktigt att också motarbeta åldersdiskriminering
              och bättre ta till vara de äldres kunskaper och erfarenheter i
              arbetslivet och inom andra samhällsområden.
            </seg>
          </u>
          <u>
            <seg>
              Betänkandet som vi i dag tar ställning till har stor betydelse
              för att motverka åldersdiskriminering. Det kommer också, vilket
              är väldigt viktigt, att bidra till en förändrad attityd vad gäller
              äldrefrågor och frågor som rör åldersdiskriminering. Åldersgränser
              kommer inte slentrianmässigt med en ny lagstiftning att kunna
              läggas till grund för olika ställningstaganden på de berörda samhällsområdena.
            </seg>
          </u>
          <u>
            <seg>
              Oberättigad särbehandling kommer att minska genom det nya förbudet.
              Den nya förbättrade lagen kommer att beröra både privata och offentliga
              aktörer som får avhålla sig från ett åldersdiskriminerande beteende
              mot såväl yngre som äldre.
            </seg>
          </u>
          <u>
            <seg>
              Fru talman! Vi har inte råd med åldersdiskriminering i samhället.
              Det gäller att ta till vara de äldres kompetens i arbetslivet
              och i samhället i stort. Äldre personers deltagande i samhällslivet
              behöver stärkas.
            </seg>
          </u>
          <u>
            <seg>
              Åldersdiskriminering är en form av diskriminering som inte alltid
              får så stor uppmärksamhet, men den finns där. Det finns en åldersfixering
              i Sverige där många människor anses ha gjort sitt på arbetsmarknaden
              vid 6567 års ålder, ibland till och med tidigare. Vi måste ändra
              på det så att vi ser de äldres kraft och förmåga på ett bättre
              sätt i det svenska samhället.
            </seg>
          </u>
          <u>
            <seg>
              På arbetsplatser och på flera samhällsarenor kan man i dag mötas
              av ifrågasättande enbart på grund av ålder. Det kan drabba människor
              på olika sätt. Det kan drabba olika yrkeskategorier. Vi har exempel
              på forskare som har fått lämna sin tjänst och fortsätta sitt arbete
              utomlands enbart på grund av att de har fyllt 67 år. Det finns
              styrelseledamöter som har fått lämna sina uppdrag. Det finns inom
              olika yrken människor som fortfarande har mycket att ge på arbetsmarknaden
              som inte kommer i fråga utan ställs vid sidan om. De blir pensionärer
              och flyttar utomlands för att fortsätta sitt arbete. Kompetens
              går förlorad. Det behövs förändringar.
            </seg>
          </u>
          <u>
            <seg>
              Svenska företag och offentliga arbetsgivare måste bli bättre
              på att rekrytera och behålla äldre personer och basera detta på
              den kompetens som individen besitter, oavsett sin ålder. Äldre
              människor har en unik livserfarenhet som borde tas till vara mycket
              bättre än som sker i dag. Ålder ska rimligtvis inte vara ett hinder
              för att kunna inneha ett särskilt uppdrag, oavsett om det rör
              den reglerade arbetsmarknaden, ett förtroendeuppdrag eller andra
              uppgifter i samhället. Internationella jämförelser visar att vi
              ligger rätt dåligt till när det gäller att ta till vara de äldres
              kompetens. Det måste vi ändra på.
            </seg>
          </u>
          <u>
            <seg>
              Utskottet delar regeringens uppfattning att en utvidgning av
              skyddet mot diskriminering på grund av ålder är viktig för att
              motverka fördomar och föreställningar som utgår från en människas
              ålder. Det handlar om att förändra attityder. Stärker vi skyddet
              mot åldersdiskriminering ger vi också uttryck för ett samhälle
              som slår vakt om alla människors lika värde och individers möjligheter
              oavsett ålder.
            </seg>
          </u>
          <u>
            <seg>
              Socialdemokraterna välkomnar huvuddelen av propositionens förslag
              och konstaterar att åldersdiskriminering förekommer bland både
              yngre och äldre och att det är viktigt med en ny lagstiftning.
              Det är givetvis bra med stor enighet i de här frågorna, och vi
              kan säkert också nå längre i arbetet för att motverka diskriminering.
            </seg>
          </u>
          <u>
            <seg>
              Socialdemokraterna vill dock inte, som framgår av reservationen,
              undanta krogar och restauranger från förbudet mot åldersdiskriminering
              i enlighet med utskottets förslag. Det skulle bland annat innebära
              att åldersgräns inte kan användas som instrument för att underlätta
              och i vissa fall till och med garantera en trygg och kontrollerad
              miljö på krogen. Det skulle ur ett folkhälsoperspektiv sänka tröskeln
              för tillträde till krogen och möjligheten att därmed nyttja alkohol,
              samtidigt som Sveriges restauranger och krogar skulle förlora
              möjligheten att använda åldersgränser som ett naturligt instrument
              för att skapa den miljö som man vill se i det krogkoncept man
              har skapat. Det skulle vidare med allra största sannolikhet komplicera
              det regelverk krogarna måste hålla sig till i sin löpande verksamhet.
            </seg>
          </u>
          <u>
            <seg>
              Vi menar att förbudet mot åldersdiskriminering inte ska hindra
              tillämpningen vid restaurang- och krogbesök. Näringsidkaren som
              med tillstånd driver sin verksamhet ska kunna vända sig till en
              viss ålderskategori. Här är det tydligt att det ändå är branschen
              som är mest kunnig att avgöra vilka åldersgränser som är mest
              lämpliga.
            </seg>
          </u>
          <u>
            <seg>
              Den andra reservationen har Sverigedemokraterna lämnat. Sverigedemokraterna
              det kan man uttyda av inläggen av Sven-Olof Sällström står vid
              sidan av och vill egentligen inte medverka till några förändringar
              för människor som riskerar att diskrimineras på grund av ålder.
            </seg>
          </u>
          <u>
            <seg>
              Fru talman! Vi har viktiga utmaningar framför oss. Vi välkomnar
              regeringens förslag till ändringar som innebär en förbättrad diskrimineringslag.
              Enligt utskottets mening ska skyddet mot diskriminering vara så
              lika som möjligt på alla samhällsområden oavsett diskrimineringsgrund.
            </seg>
          </u>
          <u>
            <seg>
              Då skyddet mot diskriminering på övriga grunder är mer omfattande
              i dag behöver skyddet mot åldersdiskriminering utvidgas till att
              omfatta ytterligare områden. Genom alliansregeringens förslag
              förbättrar vi diskrimineringslagen och stärker skyddet mot åldersdiskriminering.
              Genom ett utvidgat skydd mot åldersdiskriminering blir diskrimineringslagen
              mer sammanhållen och enhetligt utformad. Genom en bättre lagstiftning
              och förändrade attityder i samhället tar vi ytterligare viktiga
              steg mot ett rättvisare samhälle där ingen ska bli diskriminerad
              på grund av sin ålder.
            </seg>
          </u>
          <note>
            Jag yrkar bifall till utskottets förslag till beslut och avslag
            på samtliga reservationer.
          </note>
          <note type="speaker">
            Anf. 62 ANN-CHRISTIN AHLBERG (S) replik:
          </note>
          <u>
            <seg>
              Fru talman! Jag har några frågor till Gustav Nilsson. Om man
              har fått lov att servera alkohol på restauranger ska man ha kontroll
              på sina miljöer. Om man är 50 år och missköter sig ska man kanske
              inte ha möjlighet att vara i den lokalen. För dem som är yngre,
              men myndiga, tycker vi socialdemokrater att det ska vara samma
              regler.
            </seg>
          </u>
          <u>
            <seg>
              Vi vet tydligt att det är både yngre och äldre människor som
              missköter sig på krogen, som inte tål alkohol eller inte borde
              vara där. Vi vet också att det finns väldigt många yngre och äldre
              som klarar av den miljön. Men restaurangägarna är, om de får servera
              alkohol, ytterst ansvariga för att också se till att kontrollera
              miljöerna. Bara för att man sätter en viss ålder innebär ju inte
              det att gästerna sköter sig eller inte sköter sig.
            </seg>
          </u>
          <u>
            <seg>
              Varför vill regeringen diskriminera myndiga personer så att de
              inte får komma in som krog- eller restauranggäster utan faktiskt
              låter krog- och restaurangägarna bestämma en åldersgräns? Som
              myndiga personer har vi ju så mycket ansvar och får ta ansvar,
              alltifrån för barn till att påverka vår regering och riksdag,
              ta körkort och många andra saker som kan vara väl så farliga om
              de hamnar lite snett. Varför vill regeringen diskriminera myndiga
              personer?
            </seg>
          </u>
          <note type="speaker">
            Anf. 63 GUSTAV NILSSON (M) replik:
          </note>
          <u>
            <seg>
              Fru talman! Först vill jag säga att jag tycker att det är bra
              att vi i det stora hela är ganska överens. Ni ställer er ju bakom
              huvuddelen av propositionen. Ser vi ett problem ska vi också kunna
              lösa det tillsammans. Jag tror att det är en styrka.
            </seg>
          </u>
          <u>
            <seg>
              När det däremot gäller undantag för krogar och restauranger från
              det här förbudet, som vi vill ha, menar vi att näringsidkaren
              i sin roll och i sitt ansvar måste kunna vända sig till en viss
              ålderskategori. I dag handlar det om 23 år eller 25 år. På vissa
              ställen kommer man in om man är 18 år. Men det är viktigt att
              komma ihåg att med att vara restaurangägare med serveringstillstånd
              följer också ett ansvar. Det ställs väldigt höga krav i dag på
              exempelvis god ordning. Den friheten bör man kunna ha.
            </seg>
          </u>
          <u>
            <seg>
              Vad är alternativet? Utredaren föreslår att man skulle kunna
              ha andra urvalskriterier. Det handlar om musikstilar. Det handlar
              om klädkod. Jag vet inte om man är intresserad av att införa slipstvång
              igen för vissa ställen. Jag vet inte om det är mycket bättre.
              Sådana metoder tror jag är ganska verkningslösa i verkligheten.
              Det är bättre att en näringsidkare sätter gränsen. Man har den
              ju inte för skojs skull, utan det finns en motivering till att
              man har vissa åldersgränser. Man vänder sig till en viss publik,
              en viss kategori. Att tillåta tydliga åldersgränser är nog det
              bästa alternativ som vi kan ha i dag. Ett enkelt regelverk och
              bra konkurrensförhållanden mellan restaurangägarna gynnar ett
              aktivt arbete för att stävja stökighet på stan.
            </seg>
          </u>
          <u>
            <seg>
              Det finns också en folkhälsoaspekt. Ser ni inga som helst risker
              eller några problem med en ökad alkoholkonsumtion bland yngre
              människor med ert förslag?
            </seg>
          </u>
          <u>
            <seg>
              Sedan är det viktigt att lyssna på remissinstanserna och deras
              förslag. Jag tror att de kan det här allra bäst. De har sina affärsplaner.
              De vet vad de talar om. De är nog mest kapabla att avgöra vilka
              alternativ som är bäst när man diskuterar den här frågan.
            </seg>
          </u>
          <note type="speaker">
            Anf. 64 ANN-CHRISTIN AHLBERG (S) replik:
          </note>
          <u>
            <seg>
              Fru talman! Det blir väldigt tydligt att Gustav Nilsson, som
              företräder Moderaterna och regeringens förslag, tycker att det
              är helt okej att diskriminering ska ske för vissa personer och
              att det är vissa näringsidkare som får den rätten. Det är inte
              Sveriges riksdag som har den rätten, utan det är privata näringsidkare
              som får rätten att diskriminera människor rent lagligt. Hur kan
              ni 2012 ens lägga fram ett sådant förslag, Gustav Nilsson?
            </seg>
          </u>
          <u>
            <seg>
              Hur kan man göra så? Regeringen har verkligen gjort platt fall
              inför restaurangägarnas lobbyverksamhet för rätten att få diskriminera.
              Om man inte har kontroll på sina miljöer, om man inte kan ändra
              sina miljöer så att man får den publik man vill ha, har man andra
              bekymmer som näringsidkare. Om man serverar ett smörgåsbord, till
              exempel en viss typ av dansbandsmusik, kommer antagligen de som
              är intresserade inte på grund av att de är i en viss ålder utan
              på grund av ett intresse.
            </seg>
          </u>
          <u>
            <seg>
              Varför ska vi diskriminera människor som tycker lite olika på
              grund av deras ålder? Varför vill regeringen tillåta näringsidkarna
              att diskriminera myndiga personer?
            </seg>
          </u>
          <note type="speaker">
            Anf. 65 GUSTAV NILSSON (M) replik:
          </note>
          <u>
            <seg>
              Fru talman! En princip om likabehandling är alltid en god och
              bra princip, men vad gäller vissa frågor i lagstiftning och annat
              regelverk kan det finnas undantag. Det sker en remissrunda för
              att ta till sig synpunkter. Annars vore det meningslöst. Där har
              företrädare för branschen själv sagt vad de tycker. Deras önskemål
              har vägts samman inför den slutliga bedömningen. Vi kan konstatera
              att det här är det bästa alternativet av de alternativ som finns.
              Det blir godtyckligt att kräva viss klädkod eller ha slipstvång
              för att få komma in. Det är kanske också lite kränkande att ställa
              den typen av krav. I dag fungerar det bra att sätta en åldersgräns
              vid 23, 25 eller även en 18-årsgräns beroende på vilket koncept
              eller vilken affärsplan som restaurang- eller krogägaren har.
              Man måste få tillåta undantag.
            </seg>
          </u>
          <u>
            <seg>
              Det är viktigt att komma ihåg att vi inte behöver gå längre än
              vad EU kräver. Det finns ett system i dag som fungerar bra. Det
              är också viktigt att det ställs höga krav på dem som får tillstånd
              att bedriva den typen av verksamhet. Visst ska vi ställa höga
              krav på restaurangägare och krogägare. De måste hålla ordning,
              och det gör de säkert i de flesta fall. Om de inte gör det blir
              de av med sitt tillstånd. Det ställs höga krav.
            </seg>
          </u>
          <u>
            <seg>
              Ann-Christin Ahlberg svarade inte på min fråga om folkhälsan.
              Det finns en svensk tradition att försöka fördröja alkoholdebuten
              snarare än att tidigarelägga den. Det här tillhör den svenska
              modellen. Vad säger Ann-Christin Ahlberg om detta? Finns det inte
              risk att drickandet ökar bland ungdomar?
            </seg>
          </u>
          <note type="speaker">
            Anf. 66 SVEN-OLOF SÄLLSTRÖM (SD) replik:
          </note>
          <u>
            <seg>
              Fru talman! Gustav Nilsson vill påskina att vi sverigedemokrater
              inte vill vara med om förändring. Tvärtom vill vi gå längre än
              ni vill i förändringsarbetet. Vi vill att diskrimineringslagen
              ska handhas av professionella jurister och åklagare. Vi vill att
              frågorna ska gå till domstolsförhandlingar så att det skapas prejudikat,
              att det blir avväganden som avgör gränsdragningsproblemen i lagstiftningen.
              Då kan vi vara med på banan.
            </seg>
          </u>
          <u>
            <seg>
              Som det är nu ska frågorna avgöras genom att ingå förlikning.
              Av risk att förlora kunder på grund av massmedial uppmärksamhet
              i ett diskrimineringsärende väljer företagare att ingå förlikning
              utan att erkänna sig skyldiga. Det är rättsosäkert, Gustav. Det
              ställer vi inte upp på.
            </seg>
          </u>
          <u>
            <seg>
              Till och med Riksrevisionen har i sin granskning kritiserat Diskrimineringsombudsmannen
              just för den vidlyftiga användningen av förlikning. Det vet Gustav
              mycket väl. Det är en användning av förlikningsvapnet som kommer
              direkt från regeringen. I proposition 2007/08:95 står det uttryckligen
              att man bör sträva efter förlikning och uppgörelse utom rätta.
            </seg>
          </u>
          <u>
            <seg>
              Vad är det för rättssäkerhet, Gustav? Hur rimmar det med Europakonventionens
              artikel 6 om rätten att få sin sak prövad i en rättegång? Det
              går inte. Därför ställer vi inte upp på den lagstiftningen. Men
              om den förändras är vi med.
            </seg>
          </u>
          <u>
            <seg>
              Jag har några frågor till Gustav. Är du beredd att försöka medverka
              till att förändra Alliansens och regeringens inställning när det
              gäller förlikningsvapnet och i stället driva att frågor på diskrimineringsområdet
              förs till domstol för avgörande och prejudikat?
            </seg>
          </u>
          <u>
            <seg>
              Är Gustav Nilsson och Moderaterna beredda att medverka till att
              det mest grundläggande i ett demokratiskt samhälle, rätten till
              åsiktsbildning och medlemskap i ett politiskt parti, också blir
              en diskrimineringsgrund?
            </seg>
          </u>
          <note type="speaker">
            Anf. 67 GUSTAV NILSSON (M) replik:
          </note>
          <u>
            <seg>
              Fru talman! Det finns i dag ett förbud mot åldersdiskriminering.
              Vi vill utvidga området till att omfatta fler områden för att
              få en bättre och mer heltäckande lagstiftning mot diskriminering.
              Det vill Sverigedemokraterna egentligen inte medverka till. Man
              säger nej till hela propositionen. Man vill inte ge pengar till
              Diskrimineringsombudsmannen och så vidare. Det är ett mycket märkligt
              resonemang.
            </seg>
          </u>
          <u>
            <seg>
              Vi menar att vi behöver utvidga och förbättra lagstiftningen,
              betona alla människors lika värde och rätten att bli behandlad
              som individ på lika villkor i alla sammanhang. Det är tydligen
              svårt för Sverigedemokraterna, och man vill stå vid sidan om och
              inte förstärka eller förbättra lagen. Sverigedemokraterna tog
              upp i sin motion att man vill banta ned alla anslag som rör pengar
              till frågor om diskriminering, rasism och jämställdhet. Diskrimineringsombudsmannen
              ska inte få en enda krona. Jag förstår inte varför Sven-Olof Sällström
              här talar om bättre kontroll och att följa upp fall där det går
              snett.
            </seg>
          </u>
          <u>
            <seg>
              Sven-Olof Sällström och Sverigedemokraterna har också skrivit
              att de tycker att allt detta är otydligt. De vill alltså inte
              förbättra lagstiftningen. Det är snarare så att ni inte vill delta
              i arbetet för en förbättrad lag mot åldersdiskriminering. Det
              vill vi andra.
            </seg>
          </u>
          <note type="speaker">
            Anf. 68 SVEN-OLOF SÄLLSTRÖM (SD) replik:
          </note>
          <u>
            <seg>
              Fru talman! Vi vill vara med, Gustav! Har du läst Riksrevisionens
              granskning? Har du läst den svidande kritiken mot Diskrimineringsombudsmannen?
              Den är förödande. Drar ni inga slutsatser av Riksrevisionens granskning?
            </seg>
          </u>
          <u>
            <seg>
              I vår budget har vi dragit in stödet till Diskrimineringsombudsmannen.
              Vi vill lägga ned DO. Det är en politisk myndighet, inte en juridisk
              myndighet. Vi vill att professionella jurister och åklagare ska
              driva diskrimineringsärenden. Vi vill ställa upp på er lagstiftning,
              men vi vill se till att vi får en rättssäker lagstiftning och
              en rättssäker tillämpning av lagstiftningen. Det är inte ett problem,
              Gustav.
            </seg>
          </u>
          <u>
            <seg>
              Är ni beredda från Alliansens sida, från Moderaternas sida och
              från regeringens sida om du kan påverka dem att förändra den skrivning
              som finns i propositionen från 2007? Ni säger uttryckligen till
              Diskrimineringsombudsmannen att ingå förlikning, som i sig själv
              är rättsosäkert.
            </seg>
          </u>
          <u>
            <seg>
              Ställer Moderaterna och Gustav Nilsson upp på det mest grundläggande
              i en demokrati, nämligen att rätten till fri åsiktsbildning och
              att få vara medlem i ett politiskt parti ska vara en diskrimineringsgrund
              i svensk lagstiftning?
            </seg>
          </u>
          <note type="speaker">
            Anf. 69 GUSTAV NILSSON (M) replik:
          </note>
          <u>
            <seg>
              Fru talman! Det är självklart att ska man ha rätt att delta i
              ett politiskt parti, vilket parti man så önskar i en demokrati.
              Det är en självklarhet som inte ens behöver debatteras.
            </seg>
          </u>
          <u>
            <seg>
              Vi vill med detta förslag förbättra lagstiftningen. Det finns
              fördrag inom EU som vi måste förhålla oss till, nämligen att vi
              ska motverka diskriminering på olika sätt och på olika plan.
            </seg>
          </u>
          <u>
            <seg>
              Sedan var det frågan om olika juridiska aspekter. Jag har faktiskt
              tittat i er budget. Slutsatsen är att ni vill ta bort alla anslag
              som går till Diskrimineringsombudsmannen, och ni vill inte att
              pengar ska gå till frågor om diskriminering, rasism och jämställdhetssatsningar.
              Den som känner sig orättvist behandlad kan få sin sak prövad i
              dag av DO, men den möjligheten försvinner om Sverigedemokraterna
              finge bestämma.
            </seg>
          </u>
          <u>
            <seg>
              Jag konstaterar att ni inte medverkar i arbetet. Vi menar att
              arbetet för att motverka diskriminering måste fortsätta på olika
              sätt. Utskottsbetänkandet ger oss nya möjligheter och nya verktyg
              att bekämpa diskriminering. Det är på den vägen vi måste fortsätta.
            </seg>
          </u>
          <note type="speaker">
            Anf. 70 HANS BACKMAN (FP):
          </note>
          <u>
            <seg>
              Fru talman! Jag ska börja med att yrka bifall till förslaget
              i betänkandet om ett utvidgat skydd mot åldersdiskriminering.
            </seg>
          </u>
          <u>
            <seg>
              Fru talman! Vi har haft en märklig syn på ålder i Sverige där
              vi alldeles för ofta har slarvat bort äldres kompetens. Det är
              därför glädjande att regeringen har lämnat förslaget om ett ökat
              skydd mot åldersdiskriminering. Det är en fråga som vi inom Folkpartiet
              länge har drivit. Vi är tacksamma över detta.
            </seg>
          </u>
          <u>
            <seg>
              Debatten om åldersdiskriminering har under senare år fått allt
              större uppmärksamhet. Resultaten från den nationella folkhälsoenkäten
              visar att ålder tillsammans med kön är de vanligaste grunderna
              för upplevd diskriminering i Sverige. Mot den bakgrunden är det
              viktigt att vi nu kan stärka diskrimineringsskyddet och på så
              sätt jämna ut orättvisor och ändra attityder kring ålder.
            </seg>
          </u>
          <u>
            <seg>
              Regeringen föreslår att förbud mot åldersdiskriminering ska införas
              på de områden i samhället där det i dag saknas ett sådant skydd
              i diskrimineringslagen. Hittills har förbudet mot åldersdiskriminering
              endast gällt arbetslivs- och utbildningsområdet. Nu ska diskriminering
              på grund av ålder vara förbjuden även när det gäller varor, tjänster,
              bostäder, allmän sammankomst, offentlig tillställning, hälso-
              och sjukvård, socialtjänst, socialförsäkring, arbetslöshetsförsäkring,
              statligt studiestöd och offentlig anställning.
            </seg>
          </u>
          <u>
            <seg>
              Skyddet mot diskriminering ska vara så lika som möjligt på alla
              samhällsområden oavsett diskrimineringsgrund. Eftersom skyddet
              mot diskriminering på övriga grunder är mer omfattande i dag behöver
              skyddet mot åldersdiskriminering utvidgas till att omfatta ytterligare
              samhällsområden. Genom att förbudet mot åldersdiskriminering utvidgas
              blir diskrimineringslagen också mer enhetligt utformad och sammanhållen.
            </seg>
          </u>
          <u>
            <seg>
              Fru talman! Som framgår av betänkandet är ålder en av de vanligaste
              grunderna för upplevd diskriminering i Sverige. Jag ska ge några
              exempel på upplevd diskriminering på grund av ålder som har förekommit
              ute i vårt samhälle.
            </seg>
          </u>
          <u>
            <seg>
              Fru talman! Enligt en studie som gjorts på uppdrag av Diskrimineringsombudsmannen
              med titeln Åldersdiskriminering i svenskt arbetsliv Om ålderskodningar
              och myter som skapar ojämlikhet finns det också föreställningar
              om hur personer i olika åldrar förväntas vara. Folkpartiet delar
              mot bakgrund av detta regeringens uppfattning att en utvidgning
              av skyddet mot diskriminering på grund av ålder är viktig för
              att motverka fördomar och stereotypa föreställningar som utgår
              från en människas ålder.
            </seg>
          </u>
          <u>
            <seg>
              Ett starkare skydd mot åldersdiskriminering är ett uttryck för
              ett samhälle som slår vakt om alla människors lika värde och som
              ger alla möjlighet att utvecklas utifrån sina individuella egenskaper,
              förutsättningar och förmågor. Utgångspunkten bör vara att den
              enskilde ska bemötas utifrån sina särskilda förutsättningar och
              behov, inte utifrån sin ålder.
            </seg>
          </u>
          <u>
            <seg>
              Fru talman! Förbudet mot åldersdiskriminering ska, som har nämnts
              här i talarstolen under denna debatt, gälla med vissa undantag.
              Exempelvis kommer det fortfarande att vara tillåtet att ha nedre
              åldersgränser på barer och restauranger som serverar alkohol samt
              för försäljning av tobak och på spel. Dessa åldersgränser har
              till syfte att skydda unga och deras hälsa och är därför rimliga.
            </seg>
          </u>
          <u>
            <seg>
              Genom att förbudet mot åldersdiskriminering utvidgas till att
              omfatta ytterligare samhällsområden anser vi i Alliansen att diskrimineringslagen
              blir mer enhetligt utformad och sammanhållen samt lättare att
              tyda, vilket kommer att underlätta såväl förståelsen som tillämpningen
              av lagen.
            </seg>
          </u>
          <u>
            <seg>
              Syftet med det nya förslaget är att stärka individers rättigheter
              och bidra till att människor som diskrimineras får upprättelse
              och ersättning för den kränkning som diskrimineringen har inneburit.
              Det ska också bidra till en förändrad attityd i samhället när
              det gäller åldersfrågor.
            </seg>
          </u>
          <u>
            <seg>
              Som det står i betänkandet syftar diskrimineringslagen till att
              värna principen om alla människors lika värde och allas rätt att
              bli behandlade som individer på lika villkor. Ytterst är lagstiftningen
              ett uttryck för det fria demokratiska samhället och de värderingar
              som ligger till grund för samhällsordningen.
            </seg>
          </u>
          <u>
            <seg>
              Vi i Alliansen anser därmed att diskrimineringslagen har en stor
              betydelse. Jag anser att detta förslag också förbättrar diskrimineringslagen.
            </seg>
          </u>
          <note type="speaker">
            Anf. 71 ANN-CHRISTIN AHLBERG (S) replik:
          </note>
          <u>
            <seg>
              Fru talman! Jag blir väldigt förvånad när Hans Backman står här
              i talarstolen och som folkpartist medverkar till att ge näringsidkarna
              rätt att diskriminera myndiga människor. Hur kan man göra det
              som folkpartist?
            </seg>
          </u>
          <u>
            <seg>
              Hans Backman nämner också att alla människors lika värde är viktigt.
              Men har alla människor lika värde när man som myndig person inte
              har möjlighet att gå in på vilken restaurang eller krog som helst?
            </seg>
          </u>
          <u>
            <seg>
              Nu nämnde Hans Backman lite andra åldersförslag och sådant som
              vi redan lagt fram förslag om. Men det är inte någon annan än
              riksdagen som har lagt fram förslagen om åldersgrunderna. Det
              är inte restaurangägarna eller tobaksfabrikörerna som har gjort
              det. Det är vi här i Sveriges riksdag som har gjort det.
            </seg>
          </u>
          <u>
            <seg>
              Det som förvånar mig är att man tycker att det är positivt att
              äldre människor inte ska diskrimineras men ändå tar fram en ny
              diskrimineringslagstiftning som i stora drag är positiv som gör
              att människor utsätts för diskriminering, inte utifrån att de
              kan missköta sig utan att näringsidkarna genom regeringen har
              fått möjlighet att lagligt diskriminera. Hur känns det? Och varför
              hjälper Folkpartiet till med att diskriminera människor?
            </seg>
          </u>
          <note type="speaker">
            Anf. 72 HANS BACKMAN (FP) replik:
          </note>
          <u>
            <seg>
              Fru talman! Vi i Folkpartiet är, som är väl känt, mycket tydliga
              med att vi är emot diskriminering. När det gäller åldersgränser
              på krogar ser vi ändock att det finns en folkhälsoaspekt. Om man
              ökar antalet krogar där 18-åringar kommer in finns risken att
              alkoholkonsumtionen bland yngre ökar. Det är ett led i detta.
            </seg>
          </u>
          <u>
            <seg>
              Vi har en åldersgräns på 20 år på Systembolaget, och jag vet
              inte om Socialdemokraterna och Ann-Christin Ahlberg skulle vilja
              sänka den till 18 år i konsekvensens namn, enligt det resonemang
              som Ann-Christin Ahlberg har fört här i talarstolen.
            </seg>
          </u>
          <u>
            <seg>
              Jag vill påpeka att det också handlar om företagarnas frihet.
              Om en företagare väljer att gå ut med sina produkter och tjänster
              till en viss kundgrupp anser jag att det är företagarens rättighet
              att göra det. Även jag har varit 18 år och upplevt situationen
              att inte komma in på alla restauranger och krogar, men jag kan
              inte säga att jag har sett det som ett problem. Det finns alltid
              ett utbud av företagare som riktar in sig mot en yngre målgrupp.
            </seg>
          </u>
          <u>
            <seg>
              Grunden är att jag tycker att det är bra att vi har en restriktiv
              alkoholpolitik i Sverige. Jag tycker också att det är rimligt
              att företagaren har en frihet att erbjuda sina produkter och tjänster
              till en viss kundgrupp om man så önskar.
            </seg>
          </u>
          <note type="speaker">
            Anf. 73 ANN-CHRISTIN AHLBERG (S) replik:
          </note>
          <u>
            <seg>
              Fru talman! Jag kan svara direkt på Hans Backmans fråga om att
              få köpa alkohol på Systembolaget. Vi har inte för avsikt att ändra
              åldersgränsen till 18 år, i alla fall inte nu. Skillnaden mot
              dagens debatt är att riksdagen har beslutat att det ska vara 20
              år. Här ändrar vi en lagstiftning där privata näringsidkare ska
              få behandla myndiga människor olika och till och med diskriminera
              dem genom ny lagstiftning. Det är den stora skillnaden, Hans Backman.
            </seg>
          </u>
          <u>
            <seg>
              Beträffande företagarnas rättigheter: Ja, företagarna har ganska
              mycket rättigheter. Men att få rätt att diskriminera människor
              på grund av ålder tycker vi socialdemokrater är helt fel. Man
              kan göra en inriktning på sin restaurang eller pub på olika sätt,
              så att man drar till sig olika åldrar.
            </seg>
          </u>
          <u>
            <seg>
              Om vi inte vill ha åldersdiskriminering och om vi tycker att
              alla människor ska få utöva sina intressen oavsett om man är 20
              eller 80 år, då kan man inte utestänga människor genom en laglig
              rätt för företags möjlighet att diskriminera människor i fråga
              om att komma in.
            </seg>
          </u>
          <u>
            <seg>
              Hans Backman kanske roade sig med att inta alkohol jag vet inte.
              Det var kanske därför han inte tyckte att det var något bekymmer.
              Men jag tyckte att det var roligt att vara ute och kanske inte
              inta alkohol och kunna roa mig och dansa. Men då var det bara
              så att om man skulle dansa till en dansbandsorkester var man tvungen
              att vara 24 år.
            </seg>
          </u>
          <u>
            <seg>
              Det är ganska stor skillnad, så jag frågar än en gång: Tycker
              Hans Backman att det är riktigt att vi gör en ny lagstiftning
              som ger företagare, alltså krog- och restaurangägare, rätt att
              diskriminera myndiga människor?
            </seg>
          </u>
          <note type="speaker">
            Anf. 74 HANS BACKMAN (FP) replik:
          </note>
          <u>
            <seg>
              Fru talman! När man var 18 år fanns det ett utbud av pubar där
              man fick gå in och dricka alkohol, så det var väl inget problem
              på så vis. Det handlar inte heller om att man pekar ut dem som
              är yngre som misskötsamma, som jag tror att Ann-Christin Ahlberg
              talade om i ett tidigare anförande.
            </seg>
          </u>
          <u>
            <seg>
              För mig är detta ett sätt att ge företagarna en rättighet som
              jag tycker är rimlig, att de får erbjuda sina produkter och tjänster
              till en viss kundgrupp om de så önskar. Det finns också en folkhälsoaspekt,
              för om alla krogar var öppna för 18-åringar skulle det öka tillgängligheten
              för alkohol, och vi och Socialdemokraterna är överens om att vara
              positiva till att ha den typ av alkoholpolitik som vi har.
            </seg>
          </u>
          <u>
            <seg>
              Men framför allt tycker jag att det är rimligt att företagarna
              ska kunna bedöma detta och göra den här avvägningen. Vi har åldersgränser
              också inom andra områden. På nöjesfält får barn inte åka vissa
              karuseller eller bergochdalbanor på grund av ålder eller längd.
              Det är en gräns som man som företagare sätter av säkerhetsskäl.
            </seg>
          </u>
          <u>
            <seg>
              Jag tycker att det finns vissa rimliga skäl för undantag när
              man skapar sådana här lagar. Men grunden är att vi har ökat möjligheterna
              att sätta fingret på åldersdiskriminering. Jag tycker att det
              är viktigt och bra att vi gör en lagstiftning som kan underlätta
              och göra det hela ännu tydligare, även om det alltid finns gränsdragningsproblem
              med sådana här lagstiftningar. Jag tycker att det är ett bra förslag
              i stort.
            </seg>
          </u>
          <note type="speaker">
            Anf. 75 ABIR AL-SAHLANI (C):
          </note>
          <u>
            <seg>
              Fru talman! Det här är min tredje debatt i dag, så jag känner
              mig hemma här i salen. Tyvärr är den lite tom i dag. Jag hade
              gärna haft lite publik, så att jag hade haft några andra än mina
              riksdagskolleger att prata inför.
            </seg>
          </u>
          <u>
            <seg>
              Jag vill börja med att yrka bifall till arbetsmarknadsutskottets
              förslag om utvidgat skydd mot åldersdiskriminering.
            </seg>
          </u>
          <u>
            <seg>
              I en perfekt värld, fru talman, skulle varje människa få vara
              den hon vill vara och bli tagen för vad hon är. I en perfekt värld
              hade inte ens födelseland, födelseår, kön, färg på håret eller
              huden, sexuell läggning eller ekonomisk bakgrund spelat någon
              roll.
            </seg>
          </u>
          <u>
            <seg>
              Vi kan fortsätta att drömma om den perfekta världen, men vi måste
              hantera den verklighet som vi lever i och befinner oss i. Och
              verkligheten är långt ifrån perfekt, även om den i dag är mycket
              bättre än för ett år sedan.
            </seg>
          </u>
          <u>
            <seg>
              I verkligheten diskrimineras människor på grund av sitt namn.
              Diskrimineringsombudsmannen gjorde en undersökning som visade
              att män med muslimskt klingande namn har en minskad chans att
              bli kallad till anställningsintervju med 50 procent. Alltså: Heter
              du Muhammed, Hassan, Abdullah, Ali eller Ahmad halveras din chans
              att bli kallad till anställningsintervju, och därmed halveras
              också din chans att få ett arbete.
            </seg>
          </u>
          <u>
            <seg>
              Slutsatsen är: Vill du att din unge ska få ett jobb i Sverige,
              döp honom för Guds skull inte till Muhammed!
            </seg>
          </u>
          <u>
            <seg>
              Kvinnor får mindre lön med 7 procent för samma jobb som män utför.
            </seg>
          </u>
          <u>
            <seg>
              Fru talman! Romer får inte hyra bil. En 70-årig kvinna får inte
              teckna ett telefonabonnemang. I vårt Sverige är det dåligt att
              vara 62 år gammal och vilja byta jobb, att anta nya utmaningar
              i sitt yrke.
            </seg>
          </u>
          <u>
            <seg>
              I vårt Sverige känner sig äldre ofta förbisedda vad gäller kompetensutveckling
              på jobbet. Det är som om du vill sluta lära dig nya saker och
              utvecklas på jobbet om du är född ett visst år.
            </seg>
          </u>
          <u>
            <seg>
              I Sverige är våra ungdomar misskrediterade bara därför att de
              är unga. Våra ungdomar får ibland sämre lön just därför att de
              är unga.
            </seg>
          </u>
          <u>
            <seg>
              Jag förstår att den som har mindre arbetslivserfarenhet kanske
              får lägre lön därför att den inte är lika produktiv som den som
              har längre arbetslivserfarenhet. Men i kopplingen mellan ålder
              och mängden arbetslivserfarenhet tycker Centerpartiet och Alliansen
              att det blir fruktansvärt fel.
            </seg>
          </u>
          <u>
            <seg>
              Skälet till att vi behöver ett skydd mot åldersdiskriminering
              är just förekomsten av åldersdiskriminering.
            </seg>
          </u>
          <u>
            <seg>
              Generellt om en antidiskrimineringslagstiftning och om behovet
              av en sådan skulle jag vilja säga tre saker.
            </seg>
          </u>
          <u>
            <seg>
              Först och främst vill jag lyfta upp frågan till den allmänna
              debatten. Det är därför vi har en lagstiftning. Det finns en debatt
              innan som medvetandegör den här problematiken, vilket är en del
              av arbetet med attitydförändring.
            </seg>
          </u>
          <u>
            <seg>
              För det andra handlar det om att med lagstiftningen vara proaktiv
              och ange normer för arbetstagare att ta skydd av och arbetsgivare
              att följa och tillämpa.
            </seg>
          </u>
          <u>
            <seg>
              Det tredje, som kanske är det viktigaste av allt, är att få upprättelse
              när en medborgare har blivit diskriminerad.
            </seg>
          </u>
          <u>
            <seg>
              Det utvidgade skyddet mot åldersdiskriminering gäller här läser
              jag innantill, eftersom det är ganska många områden varor, tjänster
              och bostäder samt allmän sammankomst och offentlig tillställning,
              hälso- och sjukvården samt socialtjänsten, socialförsäkringssystemet,
              arbetslöshetsförsäkringen och studiestöd samt offentlig anställning.
            </seg>
          </u>
          <u>
            <seg>
              Det finns dock det har debatterats ganska mycket, och jag är
              säker på att jag snart kommer att få en fråga om det ett undantag
              från skyddet vad gäller näringsidkare, som kan få tillämpa nedre
              åldersgränser vid servering av alkoholdrycker.
            </seg>
          </u>
          <u>
            <seg>
              Det utökade skyddet innebär vidare att även barn och ungdomar
              kommer att omfattas och därmed även bli delaktiga i definitionen
              av vad deras diskriminering består av.
            </seg>
          </u>
          <u>
            <seg>
              Varför behövs lagen? Det kan man undra. Som centerpartist och
              liberal är mitt svar att kronologisk ålder inte är något bra mått
              på hur vi fungerar som människor. Vi är individer och ska bemötas
              och bedömas utifrån vad vi själva är och inte utifrån hur många
              år vi har levt.
            </seg>
          </u>
          <u>
            <seg>
              Fru talman! Vi lever som sagt inte i en perfekt värld. Den föreslagna
              lagstiftningen är en direkt återspegling av den bristfälliga verklighet
              som vi lever i. Det är vår plikt att som politiker lyfta upp denna
              typ av frågor för att få till en attitydförändring och föreslå
              konkreta åtgärder för att bemöta dessa kränkande behandlingar
              av våra medborgare.
            </seg>
          </u>
          <u>
            <seg>
              Det ska vara dyrt och kännas i plånboken att diskriminera. I
              en demokrati diskrimineras ingen.
            </seg>
          </u>
          <note type="speaker">
            Anf. 76 SVEN-OLOF SÄLLSTRÖM (SD) replik:
          </note>
          <u>
            <seg>
              Fru talman! Hörde jag rätt, Abir Al-Sahlani? Stämmer det att
              du anser att det är diskriminering att unga får lägre lön just
              för att de är unga? Jag tyckte att jag hörde det från talarstolen.
              Om jag inte är helt ute och cyklar har ju Centerpartiet föreslagit
              lägre ingångslöner för unga just för att det ska sänka trösklar.
              Det här går inte riktigt ihop för mig, Abir. Du får förklara detta.
            </seg>
          </u>
          <u>
            <seg>
              Jag hörde också i ditt anförande rätta mig om jag har fel att
              detsamma gällde människor med utländsk bakgrund, alltså att de
              får sämre lön för att de har utländsk bakgrund, vilket också är
              en diskrimineringsgrund. Men har inte ni i alliansregeringen och
              Centerpartiet nyligen presenterat förslag om att man ska sänka
              trösklarna även för dem för att de ska komma in på arbetsmarknaden?
            </seg>
          </u>
          <u>
            <seg>
              Hur går det här ihop, Abir? Förklara för mig, för jag förstår
              det inte.
            </seg>
          </u>
          <note type="speaker">
            Anf. 77 ABIR AL-SAHLANI (C) replik:
          </note>
          <u>
            <seg>
              Fru talman! Tack, Sven-Olof Sällström, för dina frågor! Jag tar
              din andra fråga först.
            </seg>
          </u>
          <u>
            <seg>
              Nej, jag sade inget sådant. Det jag sade var att man har gjort
              en undersökning som visar att män med muslimskt klingande namn
              har 50 procents mindre chans att bli kallade på arbetsintervju
              och därmed att få en anställning. Jag har inte sagt något om löneskillnader,
              men jag påpekade löneskillnader mellan män och kvinnor.
            </seg>
          </u>
          <u>
            <seg>
              När det gäller unga sade jag att jag förstår att de yngre får
              en lägre ingångslön för att de har mindre arbetslivserfarenhet.
              Men det finns unga som har jobbat längre, och om de då får lägre
              löner eller färre semesterdagar är det diskriminering. Då kopplar
              man arbetslivserfarenheten till den unga människans ålder och
              tar inte hänsyn till den faktiska arbetslivserfarenheten. Det
              tycker jag är bekymmersamt. Det är en diskrimineringsgrund.
            </seg>
          </u>
          <note type="speaker">
            Anf. 78 SVEN-OLOF SÄLLSTRÖM (SD) replik:
          </note>
          <u>
            <seg>
              Fru talman! Då tackar jag för tillrättaläggandet. Det Abir sade
              i sitt anförande lät lite märkligt i mina öron och kanske i andras
              också.
            </seg>
          </u>
          <u>
            <seg>
              Jag har en sista, avslutande fråga. När man som arbetsgivare
              anställer ska man självklart inte bry sig om ovidkommande saker
              som ursprung, etnisk tillhörighet, funktionshinder, kön och andra
              diskrimineringsgrunder. Man ska anställa den som är bäst för jobbet.
              Jag har själv under 14 år i detaljhandeln alltid gjort det. Jag
              har haft folk anställda från Afrika, Mellanöstern och Asien. Jag
              har haft funktionshindrade anställda. Jag har haft romer anställda
              i min butik. Jag har anställt folk med många typer av sådant som
              man skulle kunna se som diskrimineringsgrunder. Jag tror till
              och med att jag i större utsträckning än andra i detaljhandeln
              har anställt den typen av människor.
            </seg>
          </u>
          <u>
            <seg>
              Jag tycker att det här är ett problem. Men jag vill fråga Centerpartiet
              som, tror jag, ändå vill att alla människor ska ha samma möjligheter.
              Vad tycker Centerpartiet om att medlemmar i mitt parti inte får
              jobb, eller får sparken, för att de är sverigedemokrater? Arbetsrätten
              handhas av arbetsgivare och fackföreningar tillsammans staten
              har ju frånsagt sig ansvaret för stora delar av arbetsrätten.
              Det förekommer att fackföreningar utesluter sverigedemokrater
              och därmed inte tar strid för deras arbeten. Därför får de en
              väldigt rättsosäker situation på arbetsmarknaden, och det råder
              inte likhet inför lagen på just det arbetsrättsliga området. Hur
              ser en centerpartist på det förhållandet?
            </seg>
          </u>
          <note type="speaker">
            Anf. 79 ABIR AL-SAHLANI (C) replik:
          </note>
          <u>
            <seg>
              Fru talman! Tack, Sven-Olof Sällström, för dina frågor! Jag kan
              tycka att det är fruktansvärt att människor ska förlora jobbet
              på grund av sina åsikter. Jag tycker att det är en helig rättighet
              att få bilda sig en åsikt och att få yttra den. Det är heligt.
              Det tycker jag som centerpartist och liberal. Personligen, oavsett
              vad jag har för hudfärg, tycker jag att alla människor har rätten
              att forma en åsikt. Jag tycker inte att det ska påverka deras
              arbetssituation. På jobbet är det en prestationsbaserad bedömning
              som ska göras. Det ska inte handla om hur bekväma eller obekväma
              åsikter man har.
            </seg>
          </u>
          <u>
            <seg>
              Detta leder mig dock till en annan tanke. Hade det inte varit
              bättre om Sverigedemokraterna i sin budgetmotion försökte förstärka
              Diskrimineringsombudsmannen till att omfatta ännu fler politiska
              områden i stället för att, som i er budgetmotion, föreslå att
              helt och hållet avveckla Diskrimineringsombudsmannen? Jag hade
              tyckt att det hade varit ett bättre och lämpligare sätt att gå
              framåt. Då hade man kunnat få en instans som kan pröva dina partikamraters
              rättsfall, så att de ska kunna få rätt. Jag tycker att det är
              fruktansvärt att de blir av med jobbet på grund av sina åsikter.
            </seg>
          </u>
          <note type="speaker">
            Anf. 80 PENILLA GUNTHER (KD):
          </note>
          <u>
            <seg>
              Fru talman! Åhörare! Åldersdiskriminering tror man inte skulle
              förekomma i Sverige år 2012, men vi har väldigt märkliga attityder
              till ålder i vårt land om man jämför med många andra länder. Det
              har framkommit många dåliga exempel på hur människor bemöts i
              olika situationer när det handlar om ålder. Ett exempel som jag
              själv kan tillföra gäller pensionärer som vill bygga om sina hus.
              De har huset som en tillgång och en försäkring men kan ändå inte
              belåna det för att göra reparationer och renoveringar. Hur är
              det egentligen möjligt att man från bankernas sida ska kunna neka
              dem det?
            </seg>
          </u>
          <u>
            <seg>
              Det förbud mot åldersdiskriminering som har funnits sedan 2009
              var i sig bra. Det handlade om arbetslivet och utbildning. Men
              det som kommer nu är ännu viktigare, för det omfattar så många
              fler samhällsområden. Därför blir det extra intressant när Socialdemokraterna
              genom Ann-Christin Ahlberg endast framför sina bekymmer för detta
              med restaurangers och krogars möjligheter att sätta åldersgränser.
            </seg>
          </u>
          <u>
            <seg>
              Man ser inte de problem som finns i till exempel hälso- och sjukvården.
              Är det något ställe där många har upplevt sig diskriminerade på
              grund av ålder är det just hälso- och sjukvården. Jag säger upplevt,
              för det kanske inte alla gånger faktiskt har varit fråga om diskriminering,
              men själva upplevelsen kan man inte ta ifrån människor. Genom
              att upplevelsen har funnits har det också blivit fler som upplever
              att de inte har fått den vård eller behandling de behöver för
              att de är gamla. Jag hoppas innerligt att det nya tillägget i
              lagstiftningen ska få ett bra genomslag, så att människor känner
              att när de är hos hälso- och sjukvården är det utifrån individen
              som de får den vård och behandling de behöver och att man inte
              ska tänka på deras ålder.
            </seg>
          </u>
          <u>
            <seg>
              Det finns sedan tidigare ett riksdagsbeslut om en etisk plattform
              i hälso- och sjukvården. Det handlar om de tre etiska principerna:
              människovärdet, behovs- och solidaritetsprincipen samt kostnadseffektivitetsprincipen.
              Vi har en lagstiftning om att det är detta vi ska hålla oss till,
              och det måste föras ut till människor. Därmed ska människor inte
              heller kunna känna sig diskriminerade på ett så viktigt område.
            </seg>
          </u>
          <u>
            <seg>
              Kristdemokraternas tidigare partiledare Alf Svensson har i många
              år drivit frågan om åldersdiskriminering. Han välkomnade den utredning
              som ligger till grund för propositionen. Han uttalade då att det
              har varit genant att Sverige har legat efter övriga EU-länder
              när det gäller att reagera på diskriminering av äldre: Valfrihet
              i all ära, men först av allt respekt och värdighet. Det är precis
              detta det handlar om. Människor ska känna att de blir behandlade
              med respekt och värdighet oavsett ålder.
            </seg>
          </u>
          <u>
            <seg>
              Vi diskuterar många gånger barns rättigheter i den här kammaren.
              Det finns också med här. Det är inte meningen att barn ska diskrimineras
              heller, utan det handlar om att ha respekt för hela människan
              hela livet.
            </seg>
          </u>
          <u>
            <seg>
              Trygghetsrådet kom med en skrift under året som var väldigt tydlig
              i sin rubrik, Du har fel ålder , om åldersnojan på arbetsmarknaden.
              Och det är som sagt det vanligaste som vi förknippar åldersdiskriminering
              med.
            </seg>
          </u>
          <u>
            <seg>
              Det är faktiskt så att hälften, oavsett ålder, förknippar arbetsmarknadsfrågor
              med risken att bli diskriminerad på grund av ålder. Det innebär
              alltså att vi har en hel del kvar att jobba med. Men förutsättningarna
              för att komma vidare i det här arbetet ökar betydligt i och med
              att vi fattar beslutet i dag om ett utvidgat skydd mot åldersdiskriminering.
            </seg>
          </u>
          <note type="speaker">
            Anf. 81 ANN-CHRISTIN AHLBERG (S) replik:
          </note>
          <u>
            <seg>
              Fru talman! De första raderna i mitt anförande jag vet inte om
              Penilla Gunther missade dem löd så här, och jag läser dem igen:
              Vi vet att åldersdiskriminering förekommer inom många olika områden
              och drabbar både yngre och äldre. Vi vet att äldre bland annat
              missgynnas och diskrimineras i sjukvården och yngre till exempel
              när det gäller att kunna få bostäder, och vi socialdemokrater
              välkomnar huvuddelen av propositionens förslag. Det började jag
              mitt anförande med därför att vi tycker att den är positiv i de
              stora ordalagen. Men vi tycker inte att man ska undanta krogar
              och restauranger från förbud mot åldersdiskriminering.
            </seg>
          </u>
          <u>
            <seg>
              Vi har redan med våra första ord talat om att vi är nöjda med
              stora delar av propositionen och också välkomnar den. Men vi tycker
              att det är fel att ni har valt ut vissa näringsidkare att ha laglig
              rätt att diskriminera människor på grund av ålder, och då talar
              vi om myndiga människor. Det är det som vi socialdemokrater har
              reagerat på.
            </seg>
          </u>
          <u>
            <seg>
              Vi har inte, som regeringen gjort, lagt oss platta för krog-
              och restaurangbranschens lobbyverksamhet. Vi tycker att om vi
              ska ha åldersgränser ska vi ta fram dem med demokratiska medel.
              Då ska vi göra det här i riksdagen, precis som när det gäller
              andra åldersgränser i samhället, och inte låta andra besluta.
            </seg>
          </u>
          <note type="speaker">
            Anf. 82 PENILLA GUNTHER (KD) replik:
          </note>
          <u>
            <seg>
              Fru talman! Jag vill fortfarande påtala min förvåning över att
              Socialdemokraterna och du Ann-Christin Ahlberg inriktar era argument
              på detta med krogars och restaurangers åldersgränser för när i
              livet man ska ha rätt att gå och dansa till dansbandsmusik på
              krogen. Skulle det vara ett problem om åldersgränsen är 27, 24
              eller 18 år? Jag tycker att det är en märklig prioritering i den
              här diskussionen.
            </seg>
          </u>
          <u>
            <seg>
              Dessutom finns det, precis som min folkpartikollega sade här
              förut, faktiskt möjligheter för andra typer av företag att rikta
              sig till vissa målgrupper av kunder. Kunderna finns naturligtvis
              inom krogar och restauranger med olika inriktning på musikstilar
              och nöjesutbud.
            </seg>
          </u>
          <u>
            <seg>
              Är det också fel om man vill rikta sig till en äldre publik,
              kanske rentav från 60 år och uppåt, med gammaldans? Har man då
              helt plötsligt nekat 18-åringar som vill gå dit? Jag frågar mig
              om det verkligen det viktigaste som Socialdemokraterna kan trycka
              på när det handlar om en debatt om åldersdiskriminering.
            </seg>
          </u>
          <note type="speaker">
            Anf. 83 ANN-CHRISTIN AHLBERG (S) replik:
          </note>
          <u>
            <seg>
              Fru talman! Jag ska vara väldigt tydlig om Penilla Gunther inte
              har hört mitt anförande tillräckligt, för om hon hade lyssnat
              på det hade hon säkert hört att det är flera saker som vi tycker
              är viktiga. Men just det som regeringen inte har gjort här är
              det som vi tar upp.
            </seg>
          </u>
          <u>
            <seg>
              Vi tycker att inga människor över huvud taget ska diskrimineras.
              Och i propositionen om åldersdiskriminering handlar det om åldersdiskriminering
              och att man gör undantag. Det är det som vi tycker är fel.
            </seg>
          </u>
          <u>
            <seg>
              Sedan undrar jag om Penilla Gunther har varit på en gammaldanskurs
              eller någonstans där man dansar gammaldans. Det är inte bara 60-åringar
              som är där. Det är väldigt populärt till och med bland tonåringar
              att gå dit. Men tonåringarna får vänta med att gå dit eller på
              andra tillställningar om det serveras alkohol, eller så får de
              gå med föräldrarna.
            </seg>
          </u>
          <u>
            <seg>
              Enligt oss är det som är fel i förslaget från regeringens sida
              att regeringen låter privata näringsidkare lagligt få diskriminera
              människor på grund av ålder, och det är just där ni har gjort
              undantag. Det är enbart därför vi talar om dessa två saker, för
              vi tycker att människor inte ska få diskrimineras. Om man har
              en riktad verksamhet eller målgrupp kommer ju de som är intresserade
              dit, oavsett om man är 20 år eller 60 år och gillar gammaldans
              eller disco. Varför ska man då diskrimineras och inte få gå in
              där om man är myndig? Det är det vi motsätter oss.
            </seg>
          </u>
          <u>
            <seg>
              Vi tycker att det är fel att regeringen ger privata näringsidkare
              laglig rätt att diskriminera människor på grund av ålder.
            </seg>
          </u>
          <note type="speaker">
            Anf. 84 PENILLA GUNTHER (KD) replik:
          </note>
          <u>
            <seg>
              Fru talman! Vi har olika syn på vikten av detta. Jag anser inte
              att det är en diskrimineringsfråga om det handlar om att rikta
              sig till vissa kundgrupper och målgrupper med sin verksamhet,
              som olika nöjeskrogar och så vidare.
            </seg>
          </u>
          <u>
            <seg>
              Det handlar om att se saker i sitt sammanhang, Ann-Christin Ahlberg.
              Det handlar också om att se folkhälsopolitiken och alkoholpolitiken
              i sitt sammanhang. Om vi har alldeles för många unga på vissa
              typer av nöjesställen vet vi att det ökar den sociala problematiken
              i vissa kommuner. Det finns det belägg för hos många folkhälsosamordnare.
            </seg>
          </u>
          <u>
            <seg>
              Om åldersgränserna skulle skippas helt skulle man få ett helt
              annat klientel med ett annat intag av alkohol och kanske också
              en ökning av andra droger, så det är klart att man måste se saker
              och ting i sitt sammanhang.
            </seg>
          </u>
          <u>
            <seg>
              Men min förvåning kvarstår, Ann-Christin Ahlberg, över hur detta
              kan vara den viktigaste frågan när det handlar om åldersdiskriminering
              i vårt svenska samhälle. Man nämner inte ens vikten av borttagandet
              av åldersnojan när det gäller tjänster, varor, bostäder och hälso-
              och sjukvård, utan det viktigaste handlar om ifall man kommer
              in på krogen eller inte. Nej, jag kan inte dölja min förvåning
              över den prioriteringen.
            </seg>
          </u>
          <note type="speaker">
            Anf. 85 PATRIK BJÖRCK (S):
          </note>
          <u>
            <seg>
              Fru talman! Jag måste erkänna att jag inte kan dölja min förvåning
              över det som jag får höra i riksdagens kammare, och min förvåning
              kvarstår över de borgerliga ledamöternas argumentation här.
            </seg>
          </u>
          <u>
            <seg>
              Penilla Gunther är förvånad över att vi vill diskutera det som
              ni har misslyckats med i propositionen. Det är klart, och det
              förstår väl jag också som oppositionspolitiker, att ni skulle
              vara väldigt mycket gladare om vi som opposition ägnade all vår
              talartid åt att diskutera allt det som ni har lyckats med i propositionen.
              Men jag förstår inte att det förvånar Penilla Gunther att vi inte
              gör det. Jag undrar om Penilla Gunther egentligen ägnar sig åt
              rätt värv i livet om hon har en så märklig uppfattning om hur
              politik går till. Här skulle vi alltså ägna hela vår talartid
              åt att diskutera allt som är bra i propositionen och inte uppmärksamma
              det uppenbara felet som utskottsmajoriteten lämnar till riksdagen
              i dag. Det, fru talman, förvånar mig mycket.
            </seg>
          </u>
          <u>
            <seg>
              Vad hela den här debatten handlar om några av er har varit inne
              på det, omedvetet eller medvetet vet jag inte är att branschen
              vann striden om åldersgränserna.
            </seg>
          </u>
          <u>
            <seg>
              Orsaken till att vi får höra så många märkliga argument från
              talarstolen är att de borgerliga ledamöterna argumenterar för
              en förlorad sak. Man vet att det man gör är fel, men man har vikt
              ned sig för en krogbransch som vill fortsätta diskriminera.
            </seg>
          </u>
          <u>
            <seg>
              Eller låt mig uttrycka mig väldigt tydligt: Delar av krogbranschen
              vill fortsätta diskriminera. Det finns naturligtvis en majoritet
              seriösa krog- och restaurangägare som inte vill diskriminera.
              Det är en ganska högljudd minoritet av oseriösa krogägare som
              har drivit igenom detta.
            </seg>
          </u>
          <u>
            <seg>
              Ann-Christin Ahlberg har varit tydlig med att om man vill ha
              folkhälsoaspekter på tobak eller alkoholservering har vi möjlighet
              att lagstifta om det i denna kammare. Jag är absolut inte främmande
              för en debatt där man kan diskutera åldersgränser för servering
              på krogen och för att köpa ut på Systembolaget och om de på något
              sätt ska harmonieras, höjas eller sänkas.
            </seg>
          </u>
          <u>
            <seg>
              En sådan debatt ska man ha, och man ska ha ett folkhälsoperspektiv
              på den debatten, Hans Backman. Det är dock fullständigt orimligt,
              Hans Backman, att man ska överlämna detta folkhälsoperspektiv
              till vakterna på krogarna kl. 02.00 en lördagsnatt. Tror Hans
              Backman att den genomsnittlige krogvakten har ett folkhälsoperspektiv
              på sitt uppdrag? Om Hans Backman tror det borde han ta sig en
              rejäl funderare.
            </seg>
          </u>
          <u>
            <seg>
              Utredningen har som alla utredningar sina fel och brister. Den
              är dock i huvudsak bra, och därför tycker vi att det hade varit
              rimligt att stödja den. På samma sätt som KD:s före detta ledare
              tog vi också emot denna utredning med förväntan och tyckte att
              det var bra att den kom.
            </seg>
          </u>
          <u>
            <seg>
              Diskriminering är något man ständigt får kämpa mot och hålla
              efter, och vi kommer troligen att behöva stifta nya lagar för
              att få ned diskriminering i olika former. Inget är hugget i sten,
              och det sista ordet är inte sagt.
            </seg>
          </u>
          <u>
            <seg>
              Vad som är märkligt är att man när man tar detta steg och flyttar
              fram positionerna låter en högljudd och oseriös minoritet i en
              bransch ta över och bestämma vad myndiga svenskar ska göra eller
              inte göra. Det är en fullständigt orimlig ståndpunkt.
            </seg>
          </u>
          <u>
            <seg>
              När det gäller motiven till varför man gör på detta sätt talar
              Moderaternas Gustav Nilsson om att det är rimligt att man som
              krogägare får skapa sig en miljö och ett koncept. I det rimliga
              med detta ingår också att man ska kunna diskriminera myndiga vuxna
              och att man ska kunna vända sig till en viss ålderskategori.
            </seg>
          </u>
          <u>
            <seg>
              Gustav Nilsson säger vid flera tillfällen i sitt anförande att
              krogägare måste få vända sig till en viss ålderskategori. Jag
              förstår inte vad det är för naturlag eller elfte bud som säger
              att det måste vara krogägarens rättighet att få vända sig till
              en viss ålderskategori och därmed diskriminera. Detta kan Gustav
              Nilsson få svara på.
            </seg>
          </u>
          <u>
            <seg>
              Gustav Nilsson har också en intressant argumentation som går
              ut på att vi inte behöver gå längre än EU kräver. Ja, det var
              ju ett tungt argument för att få diskriminera myndiga svenskar.
              Jag förstod nog inte riktigt den tankevurpan.
            </seg>
          </u>
          <u>
            <seg>
              Fru talman! När man argumenterar för en förlorad sak blir argumentationens
              kvalitet därefter.
            </seg>
          </u>
          <u>
            <seg>
              Hans Backman använder folkhälsoaspekten som ett tunt lager fernissa
              på en ihålig och fullständigt orimlig argumentation. Av någon
              anledning skulle krogägaren och inte lagstiftaren få ta folkhälsoansvaret
              och sätta åldersgränsen för servering. Hans Backman säger att
              det inte gör så mycket, för det finns alltid en pub runt hörnet
              där en 18-åring kan smita in och supa sig full. Vart tog folkhälsoaspekten
              vägen då, fru talman? Det är en mycket orimlig argumentation,
              och jag tror inte att ens Hans Backman tror på den.
            </seg>
          </u>
          <u>
            <seg>
              Sedan kommer dock det verkliga motivet fram, precis som hos Gustav
              Nilsson. Hans Backman säger: Det handlar egentligen om företagarnas
              frihet. Det är rimligt att man kan erbjuda sina tjänster till
              en viss grupp om man önskar.
            </seg>
          </u>
          <u>
            <seg>
              Låt oss ta exemplet biluthyrare. Folkpartiet har ju närmat sig
              Sverigedemokraterna i många sammanhang. Man kanske inte vill hyra
              ut till en viss grupp, till exempel zigenare. Är det rimligt?
              Vilken grupp Hans Backman tycker att det ska vara rimligt för
              företagarna att välja får Hans Backman förklara.
            </seg>
          </u>
          <u>
            <seg>
              Jag tycker inte, Hans Backman, att det i företagarnas frihet
              ligger att det är rimligt att de får välja att diskriminera någon
              grupp inte ens unga vuxna.
            </seg>
          </u>
          <u>
            <seg>
              Det blir som sagt märklig argumentation när man försvarar en
              förlorad sak.
            </seg>
          </u>
          <u>
            <seg>
              Även Sverigedemokraternas Sven-Olof Sällström för fram en märklig
              argumentation. Det är kanske för att Sällström egentligen diskuterar
              något annat än det vi diskuterar här i dag, och jag fick lyssna
              länge innan jag förstod vad det var Sven-Olof Sällström ville
              ha sagt. Det vi diskuterar är ett utökat skydd mot åldersdiskriminering,
              och det var egentligen inte det Sällström var inne på utan någon
              sorts total nedrustning av allt skydd mot diskriminering. Då kommer
              man närmare det som är Sverigedemokraternas verkliga motiv i debatten,
              nämligen att man inte vill ha något skydd mot någon diskriminering
              över huvud taget. Det var klargörande.
            </seg>
          </u>
          <u>
            <seg>
              Dessutom ställer sig givetvis Sverigedemokraterna, som det tydligt
              borgerliga parti man är, bakom den fria företagsamhetens heliga
              rätt att diskriminera fullt ut. Här kan man väl enas med Folkpartiet.
              Man har rätt att välja vilka grupper man vill erbjuda sina tjänster.
              Hans Backman och Sven-Olof Sällström går hand i hand.
            </seg>
          </u>
          <u>
            <seg>
              Fru talman! Det borde ha funnits fler partier i kammaren under
              denna debatt. Det saknas ett par partier. Vänsterpartiet och Miljöpartiet
              finns inte här. De stöder också Alliansens förslag att ge vissa
              krogägare rätt att diskriminera vissa grupper i samhället. Vänsterpartiet,
              Miljöpartiet och Alliansen utgör en ohelig allians som stöder
              denna diskriminering. Det är anmärkningsvärt, fru talman.
            </seg>
          </u>
          <u>
            <seg>
              Hur argumenterar Vänsterpartiet och Miljöpartiet för att rättfärdiga
              denna logiska kullerbytta? Jo, man är så intresserad av hur den
              nya lagstiftningen som ger krogägare möjlighet att diskriminera
              människor ska fungera att man kan tänka sig att faktiskt vilja
              utvärdera den. Det hade då varit lämpligt att ta kontakt med Ann-Christin
              Ahlberg som har 30 års erfarenhet av denna lagstiftning.
            </seg>
          </u>
          <u>
            <seg>
              Det är inget nytt tillstånd som inträder i den svenska krogbranschen
              med anledning av detta betänkande. Vad som sker är att vi om vi
              går på förslaget i betänkandet går miste om en möjlighet att rätta
              till en omständighet som diskriminerat unga vuxna. Det är därför,
              Penilla Gunther, som vi socialdemokrater uppehåller oss vid denna
              punkt i betänkandet.
            </seg>
          </u>
          <u>
            <seg>
              Spiller man på en ren skjorta syns fläcken. Den lyser. I betänkandet
              har ni missat möjligheten att rätta till ett gammalt fel som har
              tillåtit krogägare att av hävd och ohejdad vana diskriminera myndiga
              svenskar.
            </seg>
          </u>
          <u>
            <seg>
              Utredningen har självfallet kommit till en annan slutsats när
              man har studerat saken. Det är viktigt att komma ihåg att frågan
              om åldersgränser vid alkoholservering har utretts många gånger.
              Det framgår också tydligt om man bemödar sig om att läsa utredningen.
            </seg>
          </u>
          <u>
            <seg>
              Herr talman! Vi socialdemokrater har inga problem att ännu en
              gång ta diskussionen om huruvida åldersgränserna är rätt eller
              fel satta. Vi vill diskutera folkhälsa. Vi vill minska drickandet
              bland yngre. Vi vill lagstifta om det här i kammaren. Vi vill
              inte lämna ansvaret till krogägarna att bestämma vid vilken ålder
              serveringen ska ske. Om man får serveringstillstånd innebär det
              att man följer lagen. Man får inte servera uppenbart berusade
              människor. Man måste hålla ordning på stället. Det finns en mängd
              föreskrifter. Jag tror att vi i Sverige är alldeles för dåliga
              på att se till att lagen följs. Jag tror att man borde stärka
              kontrollen på krogarna. Jag tror att det finns mycket som vi skulle
              kunna göra för att röja i träsket bland de oseriösa krogägarna.
              Det finns nog anledning att återkomma till det.
            </seg>
          </u>
          <u>
            <seg>
              Jag yrkar bifall till reservation nr 2. Därmed vill jag uppmärksamma
              kammaren och åhörarna på att det finns åtminstone ett parti i
              denna kammare som vill motverka diskriminering i alla former.
            </seg>
          </u>
          <note type="speaker">
            Anf. 86 PENILLA GUNTHER (KD) replik:
          </note>
          <u>
            <seg>
              Herr talman! Om jag var förvånad tidigare, är jag det inte över
              ditt inlägg, Patrik Björck. Du liknade Alliansens ställningstagande
              när det gäller åldersgränser på krogen med att en fläck på en
              vit skjorta syns. Har man tillräckligt bra tvättmedel försvinner
              det mesta. Det verkar som om man inte har tagit till det riktiga
              tvättmedlet. Jag tror att det finns något som heter Vanish också
              för att ta bort fläckar. Fläckarna på Socialdemokraternas skjortor
              är ännu tydligare. Det finns en mängd frågor som vi skulle kunna
              diskutera som vore viktigare för ungdomar. Vi kan diskutera myndighetsåldern.
              Vi kan diskutera åldersgränsen för köp på Systemet. Vi kan prata
              om medlemskap i föreningar där man kräver en viss ålder. Vi kan
              prata om särskilda slag av boenden som finns för vissa åldersgrupper.
              Det finns en mängd frågor som borde vara viktigare för Socialdemokraterna
              och oss alla än åldersgränsen på krogarna.
            </seg>
          </u>
          <u>
            <seg>
              Jag tycker att det är nonchalant att säga att man ska överlåta
              det till vakterna kl. 02.00. Som kommunpolitiker vet Patrik Björck
              mycket väl att det inte går till så. Det finns redan uttalat vilken
              åldersgräns det handlar om.
            </seg>
          </u>
          <note type="speaker">
            Anf. 87 PATRIK BJÖRCK (S) replik:
          </note>
          <u>
            <seg>
              Herr talman! Om herr talmannen hade tillåtit det kunde jag ha
              pratat om vad som helst. Men nu handlar debatten om betänkandet
              om utökat skydd för åldersdiskriminering. Betänkandet har en allvarlig
              brist, nämligen att man tillåter diskriminering av unga vuxna
              och att man gör det lagligt för krogägare att fortsätta att diskriminera.
              Vi kommer troligen att återkomma till detta som till alla andra
              brister i regeringens politik och motionera om det. Vi ger oss
              inte förrän det är tillrättat.
            </seg>
          </u>
          <u>
            <seg>
              Det gäller all diskriminering att det är en ständig resa. Man
              flyttar sig sakta men säkert framåt. Vi kommer med stor sannolikhet
              att få många tillfällen att kritisera Penilla Gunther och alliansregeringen
              för en mängd tillkortakommanden i en mängd olika frågor.
            </seg>
          </u>
          <u>
            <seg>
              Vi konstaterar att mycket av det som ni föreslår i betänkandet
              är bra. Det ställer vi oss bakom. Lika väl som vi kritiserar era
              tillkortakommanden ställer vi oss bakom det som är bra. Det blir
              naturligtvis inte så stor debatt om det som man är överens om.
              I det betänkande som finns på dagordningen är det detta som är
              den stora bristen och då kritiserar vi det. Det är inte så konstigt.
            </seg>
          </u>
          <u>
            <seg>
              Jag skulle, som sagt, troligen bli avklubbad om jag började diskutera
              något som inte finns på dagordningen. Jag ser att herr talmannen
              nickar.
            </seg>
          </u>
          <note type="speaker">
            Anf. 88 PENILLA GUNTHER (KD) replik:
          </note>
          <u>
            <seg>
              Herr talman! Förbudet mot diskriminering är ju inskrivet i ett
              stort antal konventioner om mänskliga rättigheter. Vi har tagit
              ett stort steg framåt i dag när vi har utökat frågan om åldersdiskriminering
              till att omfatta många fler samhällsområden.
            </seg>
          </u>
          <u>
            <seg>
              Att ett av riksdagens största partier fokuserar så på åldersgränser
              på krogen är anmärkningsvärt. Vi kunde ha diskuterat att det fortfarande
              förekommer diskriminering trots den lagstiftning som finns och
              vad vi ska göra åt det. Är inte lagstiftningen tillräcklig när
              folk nekas tillträde till krogen på grund av sin hudfärg eller
              något annat? Det är väl allvarligt. Det finns en mängd sådana
              frågor. I mitt anförande berörde jag hälso- och sjukvården som
              jag tycker är viktigt att vi kommer till rätta med. Det handlar
              om människors känslor och upplevelser och att man blir diskriminerad
              på grund av ålder.
            </seg>
          </u>
          <u>
            <seg>
              Vi har pratat om tillgänglighet. Det finns andra typer av frågor
              som rör diskriminering som hör ihop med det som vi diskuterar
              i dag men som inte kommer fram i er politik, Patrik Björck. Ni
              diskuterar bara denna enda fråga tydligen den enda viktiga rättigheten
              nämligen huruvida man ska vara 18, 24, 27 eller 92 år för att
              komma in på krogen. Vad är det som är viktigast för Socialdemokraterna,
              undrar jag?
            </seg>
          </u>
          <note type="speaker">
            Anf. 89 PATRIK BJÖRCK (S) replik:
          </note>
          <u>
            <seg>
              Herr talman! Det absolut viktigaste för oss socialdemokrater
              är att vi varje gång vi tar steg framåt här i kammaren går mot
              att minska diskriminering och öka jämlikheten i samhället. Diskriminering
              kan naturligtvis synas på en mängd olika sätt. Det kan vara ekonomisk
              diskriminering eller social diskriminering. Det finns diskriminering
              i skolan och på arbetsmarknaden. Det är det viktigaste för oss
              socialdemokrater.
            </seg>
          </u>
          <u>
            <seg>
              Jag vet inte hur jag ska göra för att övertyga Penilla Gunther
              om den ordning vi har här i kammaren. Vi har att förhålla oss
              till en proposition som kommer till utskottet och det som den
              behandlar. Då gör vi det. När vi skriver vår motion utgår vi från
              regeringens förslag. Det är så svensk riksdag och lagstiftning
              fungerar. Vi har att förhålla oss till Penilla Gunthers majoritetstext.
              Penilla Gunther hade ju kunnat skriva in vad hon hade velat i
              den och så hade vi förhållit oss till det. Penilla Gunther har
              tydligen, enligt sin egen uppräkning, gjort ett stort misstag
              när hon formulerade betänkandetexten eftersom hon inte tycker
              att den innehåller något av värde. Det är Penilla Gunthers bedömning
              av majoritetstexten. Jag ska inte uppehålla mig mer vid det. Vi
              stöder de övriga delarna i förslaget. Om ni hade gjort det ännu
              bättre hade vi väl stött det ännu mer.
            </seg>
          </u>
          <note type="speaker">
            Anf. 90 GUSTAV NILSSON (M) replik:
          </note>
          <u>
            <seg>
              Herr talman! I den följdmotion som Socialdemokraterna och Patrik
              Björck har satt sina namn under välkomnar Socialdemokraterna och
              Patrik Björck propositionen. Man tycker att det är ett bra förslag
              i det stora hela.
            </seg>
          </u>
          <u>
            <seg>
              Jag är mycket förvånad. När man lyssnar på Patrik Björck i dag
              låter det mycket illavarslande, och nästan allting är fel. Jag
              tycker att Patrik Björck borde ha en mer positiv attityd.
            </seg>
          </u>
          <u>
            <seg>
              Genom denna proposition tar vi mycket viktiga steg framåt. Vi
              får nya verktyg för att förbättra arbetet med att motverka åldersdiskriminering.
              Det måste väl ändå upplevas som mycket positivt?
            </seg>
          </u>
          <u>
            <seg>
              Sedan blir jag förvånad när Patrik Björck håller upp en tidningsartikel
              här och näst intill påstår att man har tagit så stort intryck
              av en massa oseriösa krogägare som har påverkat och lagt grunden
              för det som står i denna proposition. Det är mycket häpnadsväckande.
              Jag tror att det stora flertalet restaurangägare bedriver en mycket
              seriös verksamhet. De har också mycket höga krav på sig. Får man
              tillstånd får man också hantera det och vara rädd om det. Jag
              är övertygad om att de flesta restaurangägare också är det. Missköter
              man sig blir man av med sitt tillstånd, och då får man inte bedriva
              sin verksamhet. Jag är därför mycket förvånad över det utspel
              som Patrik Björck gör.
            </seg>
          </u>
          <u>
            <seg>
              Denna proposition lägger grunden för ett fortsatt bra arbete
              för att motverka diskriminering. Vi får en ny lag. Det innebär
              att vi på ett mycket bättre sätt kan ta till vara de äldres kunskaper
              och erfarenheter och se till att stärka de äldres viktiga roll
              i samhället. Det tycker jag att vi alla ska kunna vara positiva
              till och ställa oss bakom.
            </seg>
          </u>
          <u>
            <seg>
              Som Penilla Gunther påpekar har det blivit en enfrågedebatt.
              Socialdemokraterna tar hela tiden upp frågan om krogägarnas tillstånd.
            </seg>
          </u>
          <note type="speaker">
            Anf. 91 PATRIK BJÖRCK (S) replik:
          </note>
          <u>
            <seg>
              Herr talman! Gustav Nilsson inleder sin replik i rätt ordning,
              men i slutändan hamnar han fel.
            </seg>
          </u>
          <u>
            <seg>
              Inledningen är att vi socialdemokrater välkomnar huvuddelen av
              förslaget i propositionen. Gustav Nilsson har läst våra motioner,
              vilket jag tacksamt tar till mig. Därmed borde man kunna diskutera
              det som vi tycker är problemet i förslaget. Då är det de facto
              så att Gustav Nilsson säger att det är viktigt att krogarna ska
              kunna vända sig till en viss ålderskategori. Precis som Gustav
              Nilsson och även Sven-Olof Sällström är inne på handlar detta
              egentligen inte om förhållandet till alkohol, utan det handlar
              om ekonomiska skäl, alltså att krogägaren av mer eller mindre
              välgrundande anledningar anser att om man får välja sin kategori
              och optimerar denna kategori ska man tjäna mer pengar.
            </seg>
          </u>
          <u>
            <seg>
              Läser man utredningen, som jag hoppas att Gustav Nilsson har
              gjort, är den direkt avvisande till hela detta resonemang. Då
              är det naturligtvis mycket anmärkningsvärt att man väljer att
              lägga fram denna proposition i direkt strid med utredningen. Man
              argumenterar till och med i dessa ekonomiska termer. Hans Backman
              försökte visserligen gömma sig under någon tom fernissa om folkhälsa.
              Men Gustav Nilsson och även Sven-Olof Sällström var mycket tydliga
              med att detta handlar om ekonomi och krogägarnas möjligheter att
              driva sina företag precis som de vill. Det är klart att det är
              anmärkningsvärt. Det är klart att man har vikt ned sig för en
              liten grupp oseriösa krogägare. Det går inte att tolka på något
              annat sätt. Dessutom skriver de själva triumferande om detta i
              sin branschtidning. Det är ingenting som jag har hittat på här.
            </seg>
          </u>
          <u>
            <seg>
              Det finns fortfarande mycket diskriminering kvar i samhället.
              Men nu lyfter vi fram denna fråga, och vi släpper den utan att
              åtgärda den. Det är anmärkningsvärt.
            </seg>
          </u>
          <note type="speaker">
            Anf. 92 GUSTAV NILSSON (M) replik:
          </note>
          <u>
            <seg>
              Herr talman! Vi har en god svensk tradition, och det är att ha
              remissrundor när vi har gjort en utredning. Då får vi ett bra
              beslutsunderlag för den fortsatta hanteringen. Så har man gått
              till väga även i detta fall. Det är aldrig fel att lyssna på vad
              remissinstanserna kommer fram till. Branschen kan detta allra
              bäst. Man har regler som fungerar i dag och som är bra för alla.
              Det skapas bra miljöer på restaurangerna därför att man kan anpassa
              verksamheten efter en affärsidé och ha en verksamhet som passar
              en viss ålderskategori. Det kan väl inte vara något fel i det.
              Vad är alternativet?
            </seg>
          </u>
          <u>
            <seg>
              Jag har inte fått något bra svar på frågan om folkhälsoaspekterna.
              Det är också en god svensk tradition att försöka fördröja alkoholdebuten
              och inte på något sätt jobba för att man går i den andra riktningen.
            </seg>
          </u>
          <u>
            <seg>
              Utredningen skriver att alternativet är att ha en musikstil,
              klädkoder och kanske slipstvång och annat. Det måste vara den
              vägen som ni vill gå, Patrik Björck. Jag tror inte att det är
              bättre.
            </seg>
          </u>
          <u>
            <seg>
              Utredaren pekar även på en annan punkt där man gör ett undantag.
              Det gäller båtkryssningar. Jag såg att Patrik Björck hade utredningsboken
              med sig. Läs gärna den. Där står det när det gäller båtkryssningar
              att man ska kunna bestämma om en person får komma ombord. Där
              kan det vara lämpligt att ha vissa åldersgränser. Det skrev utredaren.
              Då kan man fråga sig om det inte också är diskriminerande att
              inte få åka med på en båtkryssning.
            </seg>
          </u>
          <u>
            <seg>
              Det finns mycket i utredningen. Det finns undantag och olika
              saker som vi har varit inne på när det gäller sjukvård och annat.
              Det är ett komplicerat regelverk, och en sådan komplicerad fråga
              om diskriminering måste kunna ses i ett större sammanhang. Det
              finns en hälso- och sjukvårdslag, en socialtjänstlag och riktlinjer
              från Socialstyrelsen. Allt detta ska vägas samman. Men totalt
              sett får vi en mycket bättre lag för att motverka diskriminering.
            </seg>
          </u>
          <note type="speaker">
            Anf. 93 PATRIK BJÖRCK (S) replik:
          </note>
          <u>
            <seg>
              Herr talman! Det räcker inte att hålla en bok i sin hand. Man
              måste läsa den också. Om man läser utredningen har man en tydlig
              argumentation till att man särskiljer kryssningar och krogar.
              Det finns ett helt stycke där man argumenterar kring detta. Jag
              har inte tid nog att dra hela detta stycke för Gustav Nilsson.
              Jag kan göra det privat sedan och lära Gustav Nilsson vad det
              står i utredningen. Men om man läser utredningen är det mycket
              tydligt. Det går inte att ta miste på.
            </seg>
          </u>
          <u>
            <seg>
              Sedan är Gustav Nilsson inne på att orsaken till att han så att
              säga har lagt sig platt för branschen är att den ska få utveckla
              sin affärsidé och välja sina grupper.
            </seg>
          </u>
          <u>
            <seg>
              Då vet vi att det under mycket lång tid har varit så, och fortfarande
              är så, att det finns en etnisk diskriminering på krogarna. En
              del oseriösa krogägare vill välja sina grupper utifrån etnicitet.
              Det finns många undersökningar som visar hur de diskriminerar
              folk med mörk hy och folk med afrikanskt ursprung. Deras affärsidé
              är att hålla krogen vit för att de av mer eller mindre dubiösa
              skäl anser att det så att säga stärker deras affärsidé.
            </seg>
          </u>
          <u>
            <seg>
              Detta är någonting som vi genom lagstiftning går hårt emot. Då
              sätter vi oss på företagarnas fria rätt att själva definiera sina
              kundgrupper. Jag har inte hört ett enda rimligt och hållbart argument
              här i dag, vare sig från Gustav Nilsson eller från någon annan,
              för att vi skulle tillåta någon annan grupp, till exempel unga
              vuxna, att diskrimineras på detta sätt.
            </seg>
          </u>
          <u>
            <seg>
              Nu har Gustav Nilsson inte någon möjlighet att svara på det.
              Men det skulle vara spännande att få reda på det eftersom hela
              denna långa debatt inte har gett ett enda svar på den frågan.
            </seg>
          </u>
          <note type="speaker">
            Anf. 94 SVEN-OLOF SÄLLSTRÖM (SD) replik:
          </note>
          <u>
            <seg>
              Herr talman! Patrik Björck lyssnar som vanligt mycket selektivt.
              Han tycker sig höra saker som inte sägs, och han läser saker som
              inte har skrivits och gör sina egna tolkningar, som vanligt skulle
              jag vilja säga. Därefter bygger han upp en argumentation mot det
              som han tycker sig ha hört och tycker sig ha läst för att kunna
              argumentera mot bland andra Sverigedemokraterna. Det är djupt
              ohederligt, Patrik Björck. Men jag tror inte att det är sista
              gången som vi har hört denna typ av argumentation. Vi får säkert
              höra mer av den i detta replikskifte. Det är jag helt övertygad
              om.
            </seg>
          </u>
          <u>
            <seg>
              Nej, vi vill inte helt avskaffa skyddet mot diskriminering som
              Patrik Björck tycker sig ha hört. Hade han lyssnat på debatten
              hade han hört att vi vänder oss emot det sätt som Diskrimineringsombudsmannen
              jobbar i dag. Vi vill ta fasta på den kritik som har kommit från
              Riksrevisionen mot Diskrimineringsombudsmannen. Det är en mycket
              allvarlig kritik. Vi föreslår i vår budgetmotion att stödet till
              Diskrimineringsombudsmannen ska avskaffas. Vi vill däremot tillföra
              pengar till rättsväsendet 2 miljarder under det första året, bland
              annat 323 miljoner till åklagarväsendet och 472 miljoner till
              domstolarna. Vi tycker att professionella domstolar, professionella
              åklagare och jurister ska handha diskrimineringsärendena. Vi ska
              inte pungslå företagare i en rättsosäker process, en förlikningsprocess,
              som vi anser bryter mot Europakonventionens artikel 6 om rätten
              att få sin sak prövad i domstol. Men Patrik Björck tycker uppenbarligen
              att det är rätt att vi ska pungslå företagarna utan att de ska
              få sin sak prövad. Där skiljer vi oss rejält åt, Patrik Björck.
            </seg>
          </u>
          <note type="speaker">
            Anf. 95 PATRIK BJÖRCK (S) replik:
          </note>
          <u>
            <seg>
              Herr talman! Det ihåliga i Sven-Olof Sällströms argumentation
              är att det i Sverigedemokraternas värld inte finns någon sak att
              få prövad. Man vill inte stärka diskrimineringsgrunden. Det är
              klart att det då inte finns någonting att skicka vidare till domstolarna.
              Då kunde vi ha tagit de 2 miljarderna och gjort någonting annat
              och bättre för.
            </seg>
          </u>
          <u>
            <seg>
              Vi vill stärka diskrimineringslagen. Vi är också positiva till
              de delar i detta betänkande som faktiskt stärker diskrimineringsgrunden.
              Sedan kan man naturligtvis alltid ha en diskussion om hur man
              bäst hanterar detta i det rättsliga systemet. Jag ska säga att
              jag i dag inte är tillräckligt påläst, om jag ska vara ärlig,
              för att uttrycka exakt vilket sätt att beivra detta som skulle
              vara bäst när det gäller att följa upp på olika sätt. Det är dock
              en debatt som säkert är legitim och som man kan ta. Jag är inte
              säker på att jag skulle hamna i samma ställningstagande som Sven-Olof
              Sällström.
            </seg>
          </u>
          <u>
            <seg>
              Om Sven-Olof Sällström här i dag hade velat stärka diskrimineringslagen
              och öka möjligheten att få sin sak prövad genom att det fanns
              en sak att pröva hade det i någon mening kanske Sven-Olof Sällströms
              argumentation hade känts lite mer legitim.
            </seg>
          </u>
          <u>
            <seg>
              Jag upplever naturligtvis Sven-Olof Sällström med mitt subjektiva
              öra så är alla människor skapta och tolkar därför ihåligheten
              som att Sven-Olof Sällström har en dold agenda. Eftersom han tillhör
              ett parti som har en tradition av främlingsfientlighet och rasism
              är det inte så konstigt att man när vi diskuterar diskriminering
              misstänker att det är åt det hållet Sven-Olof Sällström vill dra.
              Det kan jag erkänna, herr talman. Det är min tolkning av Sverigedemokraterna,
              och den står jag för.
            </seg>
          </u>
          <note type="speaker">
            Anf. 96 SVEN-OLOF SÄLLSTRÖM (SD) replik:
          </note>
          <u>
            <seg>
              Herr talman! Då var vi där igen. Patrik Björck har tydligen sina
              egna demoner att jobba med, och tyvärr kan jag inte hjälpa Patrik
              Björck med dem. Han får vända sig någon annanstans med dem.
            </seg>
          </u>
          <u>
            <seg>
              För att vara väldigt tydlig ska jag säga följande: Hade propositionen
              och betänkandet som lagts fram av regeringen i dag innehållit
              ett avskaffande av Diskrimineringsombudsmannen med just dessa
              exakta förändringar i lagstiftningen en rättssäker prövning och
              prejudicerande domslut hade vi ställt oss bakom detta. Är det
              klart nog? Tack!
            </seg>
          </u>
          <u>
            <seg>
              Det finns många viktiga skillnader mellan mig och Patrik Björck.
              En är att jag anser att Patrik Björck kan få stå här och på gator
              och torg och framföra sina politiska åsikter. Han får även samarbeta
              med partier på vänsterkanten, eller med andra på högerkanten om
              han vill, som framför åsikter som är väsentligt skilda från dem
              jag anser är rätt bara de håller sig inom lagens råmärken.
            </seg>
          </u>
          <u>
            <seg>
              Jag tycker inte att vare sig Patrik Björck eller någon annan
              till exempel ska få lämna sitt arbete för att man har en politisk
              åsikt eller tillhör ett politiskt parti, oavsett om man är extrem
              på högerkanten, vänsterkanten eller någon annanstans. Jag tycker
              att det är en demokratisk rättighet att ha en politisk åsikt,
              att framföra den och att tillhöra ett politiskt parti, oavsett
              vilken politisk åsikt man har. Jag tycker att även Patrik Björck
              ska ha den rätten utan att riskera att förlora jobbet. Det är
              en demokratisk rättighet i en demokrati.
            </seg>
          </u>
          <u>
            <seg>
              Nu ställer jag frågan till Patrik Björck: Delar Patrik Björck
              min uppfattning i den frågan?
            </seg>
          </u>
          <note type="speaker">
            Anf. 97 PATRIK BJÖRCK (S) replik:
          </note>
          <u>
            <seg>
              Herr talman! Det är väldigt enkelt. Svaret är ja. Jag delar också
              uppfattningen att Sverigedemokraterna har rätt att utesluta de
              medlemmar vars politiska uppfattning man inte delar. Det är en
              rätt Sverigedemokraterna har. Sverigedemokraterna gör inget annat
              än utesluter medlemmar på löpande band, och jag har inga synpunkter
              på det. Det är också Sverigedemokraternas rättighet, så fortsätt
              med det. Vi är överens på den punkten, Sven-Olof Sällström. Det
              är inte på många andra punkter vi är överens.
            </seg>
          </u>
          <u>
            <seg>
              När det gäller vad denna debatt handlar om, herr talman jag tillät
              mig en liten utvikning där för att vara artig nog att svara på
              frågan är problemet med Sverigedemokraternas ställningstagande
              att man inte medverkar till att göra någonting bättre. Då tappar
              Sverigedemokraterna extremt mycket av sin politiska legitimitet.
            </seg>
          </u>
          <u>
            <seg>
              Vi socialdemokrater ser på detta förslag på det sättet att vi
              bejakar det som är bra. Det vill vi föra framåt. Det vi upptäcker
              är en brist vill vi gärna ursäkta mig, Penilla Gunther diskutera.
              När vi då ser en brist lägger vi naturligtvis fram ett förslag
              på hur det skulle kunna rättas till. Vi slänger inte ut barnet
              med badvattnet. Därför har vi en mycket högre politisk legitimitet
              än Sverigedemokraterna, både i politiken i stort och i denna fråga.
            </seg>
          </u>
          <u>
            <seg>
              Det är också min subjektiva bedömning att detta är en klokare
              politisk strategi. Jag är i och för sig glad att Sverigedemokraterna
              inte anammar den, men det är en annan sak.
            </seg>
          </u>
          <note type="speaker">
            Anf. 98 BARBRO WESTERHOLM (FP):
          </note>
          <u>
            <seg>
              Herr talman! Det är en viktig lag vi tar beslut om i dag. Den
              sänder ut en signal, en norm, i samhället om att det inte är acceptabelt
              att diskriminera människor på grund av kronologisk ålder.
            </seg>
          </u>
          <u>
            <seg>
              Jag är glad över att vi tar detta beslut i år, för det är EU:s
              år med temat aktivt åldrande och solidaritet mellan generationerna.
              Jag kan skriva under på att pensionärsorganisationerna och även
              LSU, ungdomarnas paraplyorganisation, är väldigt glada att vi
              kommer i mål i och med detta beslut. De och många andra har stretat
              med att uppmärksamma åldersdiskrimineringen. Även deras motsvarigheter
              inom EU, paraplyorganisationen AGE The European Older Peoples
              Platform och paraplyorganisationen för ungdomar, kommer att ta
              detta till sig.
            </seg>
          </u>
          <u>
            <seg>
              Jag är stolt över att Sverige antar denna lag så tidigt. Vi var
              sega med att anta den lag vi nu har mot åldersdiskriminering i
              arbetslivet; vi var bland de sista länderna. Nu är vi dock ett
              av de första, faktiskt innan det EU-direktiv som ligger i ministerrådet
              är taget. Jag vet att Sverige och Sveriges riksdag kommer att
              applåderas för detta vid ett möte i Bryssel nästa vecka. Det är
              jag som sagt glad över.
            </seg>
          </u>
          <u>
            <seg>
              Detta är nämligen en lag med liberala förtecken. Vi föds som
              individer, men då är vi ganska lika varandra. Sedan blir vi mer
              och mer olika varandra under livet. Vi har dock i Sverige betraktat
              kronologiska åldersgrupper som kollektiv, och ingenting kan vara
              mer felaktigt.
            </seg>
          </u>
          <u>
            <seg>
              Hur kom då den här lagen fram? Det var faktiskt så att paraplyorganisationen
              för äldreorganisationer i EU 2001 reagerade på att direktivet
              till skillnad från andra direktiv var begränsat och bara handlade
              om diskriminering i arbetslivet. Där satte man i gång, och Sverige
              var med genom Sveriges Pensionärsförbund. Vår jurist var Olof
              Björlin, och jag hade också förmånen att vara med. Arbetet leddes
              av en hög engelsk jurist, Robin Allen, och företrädare för äldreorganisationer
              inom EU. Ganska snart sällade sig ungdomsorganisationerna till
              detta arbete.
            </seg>
          </u>
          <u>
            <seg>
              År 2004 publicerades en skrift med exempel på hur äldre diskriminerades
              inom olika sektorer av samhället. År 2006 hade man fått fram ett
              direktivförslag, och det är väldigt likt det vi tar beslut om
              här i kammaren i dag. Man förde alltså en diskussion om åldersgränser
              till skydd för olika grupper.
            </seg>
          </u>
          <u>
            <seg>
              Detta skickades över till kommissionen, och fransmännen sade
              att en ideell organisation inte får göra så skicka ett förslag
              till direktiv till kommissionen. Kommissionen tog dock detta till
              sig, formulerade om och kom med ett förslag 2008. Det ligger nu
              alltså hos ministerrådet för beslut, och det är därför det svenska
              beslutet blir så viktigt.
            </seg>
          </u>
          <u>
            <seg>
              Hans Backman kom med en del exempel på åldersdiskriminering.
              Jag känner att den åldersdiskriminering som finns inom hälso-
              och sjukvården är den kanske allra allvarligaste, och jag vill
              ge ett ganska personligt exempel.
            </seg>
          </u>
          <u>
            <seg>
              Min dotterdotter ramlade av en häst och bröt armen så illa att
              det inte gick att dra den rätt, utan den behövde opereras. Då
              säger ortopeden: Du är så ung, så dig opererar vi. Hade du varit
              äldre hade det fått vara.
            </seg>
          </u>
          <u>
            <seg>
              Denna unga kvinna säger då: Men min mormor det är alltså jag
              då? Om hon hade brutit armen, skulle hon då gå med felställning?
            </seg>
          </u>
          <u>
            <seg>
              Då blev det tyst.
            </seg>
          </u>
          <u>
            <seg>
              Det är verkligheten. Det är flera som har tagit upp det här.
            </seg>
          </u>
          <u>
            <seg>
              Det här är alltså en lag som sänder ut norm att vi måste ändra
              attityder till äldre människor men också till unga människor,
              att kronologisk ålder inte får stämpla oss. Jag hoppas att vi
              i barns uppsatser lite längre fram inte behöver läsa vad en tolvåring
              skrev för några år sedan där han ställde en fråga: Varför är det
              finare att vara en gammal möbel än en gammal människa? Tänk på
              det när ni ser Antikrundan !
            </seg>
          </u>
          <note>
            Överläggningen var härmed avslutad.
          </note>
          <note>
            11 § Lag om att vissa äldre sedlar ska upphöra som lagliga betalningsmedel
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            12 § Riksrevisorernas årliga rapport
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            13 § Blankning
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            14 § Medgivande för Riksbanken att delta i Internationella valutafondens
            (IMF) finansieringslösning till förmån för fattiga länder
          </note>
          <note>
            Föredrogs
          </note>
          <note type="speaker">
            Anf. 99 ERIK ALMQVIST (SD):
          </note>
          <u>
            <seg>
              Herr talman! Jag tänkte inleda den här debatten med en kort grundkurs
              i demokrati.
            </seg>
          </u>
          <u>
            <seg>
              Det mest grundläggande i demokratin är att makten utgår från
              folket, och den här makten i sin tur ingår i en representativ
              demokrati som förvaltas av de folkvalda representanterna. Där
              ingår bland annat vi riksdagsledamöter. Vi har fått ett uppdrag
              att förvalta lagstiftande makt men också att förvalta gott om
              pengar, skattemedel, en stor del av svenska folkets resurser.
              Det är ett ansvar som Alliansen och de rödgröna förvaltar synnerligen
              illa när det kommer till framför allt den fråga som vi just nu
              diskuterar, IMF. Det finns flera exempel, IMF är ett.
            </seg>
          </u>
          <u>
            <seg>
              När vi outsourcar demokrati det är det vi gör när vi skjuter
              över medel till IMF outsourcar vi makt över svenska medel till
              en institution som inte är folkvald. Vi skapar så att säga ett
              internationellt monster i form av IMF. Vi saknar själva inflytande,
              vi har i praktiken noll inflytande över IMF. Men IMF får allt
              inflytande i världen genom enorma finansiella muskler som bland
              annat Sverige med många andra länder garanterar, trots att IMF
              varken är folkvald eller förvaltar något förtroende för några
              som helst väljare. Den här makten utnyttjar IMF maximalt. Man
              ställer omfattande och detaljerade politiska krav på länder som
              är beroende av IMF:s stöd. Många gånger handlar det om att man
              kräver minskade budgetramar för skola, vård och pensioner. I många
              fall har man krävt att vatteninfrastruktur privatiseras i olika
              länder. Ganska nyligen har man krävt att ett land skulle minska
              det demokratiska inflytandet över centralbanken.
            </seg>
          </u>
          <u>
            <seg>
              Det här är alltså en maktförskjutning som är så viktig för vår
              regering att vi i praktiken betalar IMF för att ta våra pengar
              och bruka dem till sin egen makt.
            </seg>
          </u>
          <u>
            <seg>
              Vi såg så sent som tidigare i år hur regeringen skrev under avtal
              om att låna ut pengar, 100 miljarder kronor, till IMF för en ränta
              på 0,1 procent, alltså långt under inflation. Det innebär i praktiken
              att vi sade att vi är beredda och villiga att betala för att ni
              ska ta våra pengar och använda dem för att utöva makt runt om
              i världen utifrån er egen politiska agenda, som vi inte har inflytande
              över och som inga folk genom några som helst omröstningar har
              haft möjlighet att få inflytande över.
            </seg>
          </u>
          <u>
            <seg>
              Det blir lite extra märkligt när man ser hur å andra sidan en
              annan hand inom regeringens palett av statsråd eller hur vi nu
              ska bedöma allianspolitiken biståndsminister Gunilla Carlsson
              talar om hjälp till andra länder i behov av bistånd. Hon har bland
              annat i debattartiklar talat om vikten av att man inte detaljstyr
              vad medlen ska gå till. Man ska inte detaljstyra andra länders
              politik. Men när det kommer till IMF är vi villiga att ställa
              upp på en mångmiljardrullning in i en organisation som inte gör
              annat än detaljstyr andra länder. Skillnaden är bara att vi själva
              inte har någonting att säga till om detaljstyrningen.
            </seg>
          </u>
          <u>
            <seg>
              Det är dags att Sverige börjar visa lite mer ryggrad. Det är
              endast de svenska folkvalda som ska fatta viktiga beslut om svenska
              skattemedel. Vi ska inte sälja oss själva till makthungriga internationella
              organisationer med svag demokratisk legitimitet. Där räknar jag
              in såväl IMF som EU. Det är dags att vi börjar ta mer ansvar för
              de svenska skattemedlen och den svenska politiska makten, som
              våra väljare gett sitt förtroende.
            </seg>
          </u>
          <u>
            <seg>
              Bistånd och hjälp i andra länder bör utgå från svenska prioriteringar
              och intressen enligt den demokratiska principen. Därför, herr
              talman, yrkar jag bifall till reservationen.
            </seg>
          </u>
          <note type="speaker">
            Anf. 100 PEDER WACHTMEISTER (M):
          </note>
          <u>
            <seg>
              Herr talman! Jag tänker hålla mig till sakfrågan. Å andra sidan
              ska jag tacka Erik Almqvist för lektionen i demokrati. Jag började
              som politiker redan 1979 och har väl vandrat den långa vägen inom
              politiken och är en av de få pensionärerna här i rummet, men det
              är alltid bra att höra en ny vinkling på demokrati.
            </seg>
          </u>
          <u>
            <seg>
              Tillbaka till sakfrågan: Sakfrågan är den att frågan har ställts
              hur man ska använda guldreserven i IMF. Nu har guld varit en väldigt
              bra placering, det kan man inte komma ifrån. Dessutom är de flesta
              partierna i det här huset väldigt imponerade av IMF:s arbete,
              speciellt vad gäller tillväxt och fattigdomsbekämpning. Det handlar
              om ett sjuttiotal länder, och det skulle vara omöjligt för Sverige
              att hantera så många länder med den avancerade metod som IMF gör
              det.
            </seg>
          </u>
          <u>
            <seg>
              I dag betalar vi 50 miljoner om året över vår biståndsbudget.
              Om man får tillbaka 70 miljoner till regering och riksdag innebär
              det att man bara får in det i biståndskassan för att sedan betala
              ut igen. Det känns något meningslöst. Hela vår biståndsbudget
              för nästa år är över 31 miljarder kronor. Tar vi bort julvecka,
              påskvecka och lite semester rör det sig om en miljard i veckan
              som kan användas till biståndsprojekt, och det är ett ganska stort
              företag i jämförelse med ett exportföretag i Sverige i dag.
            </seg>
          </u>
          <note>
            Med det yrkar jag bifall till finansutskottets förslag och avslag
            på motionen.
          </note>
          <note type="speaker">
            Anf. 101 ERIK ALMQVIST (SD) replik:
          </note>
          <u>
            <seg>
              Herr talman! Det är, precis som Peder Wachtmeister säger, väldigt
              svårt att hålla så många bollar i luften som IMF gör. Sverige
              skulle inte på egen hand kunna hålla dem i luften om vi skulle
              ha något slags utlåningsverksamhet i ett trettiotal länder i världen.
              Men det bör inte heller vara målsättningen.
            </seg>
          </u>
          <u>
            <seg>
              Jag tycker att vi kan titta på Alliansens egen biståndspolitik
              för att hitta en bättre förlaga här. Där har man valt att renodla
              biståndet med att mer koncentrera på biståndsinsatser där vi faktiskt
              kan göra konkret skillnad, där vi i Sverige har en kompetens att
              påverka och där vi ser tydliga resultat. Det perspektivet bör
              vi ha i all form av hjälparbete och biståndsarbete eller hur vi
              nu ska beskriva det när vi är ute och ska hjälpa till i andra
              delar av världen. När det kommer till rena biståndssatsningar
              ska vi efterleva den här tydligt deklarerade principen, men när
              det kommer till bistånd eller ekonomisk hjälp i form av lån för
              att få olika stater och länder på fötter släpper vi helt plötsligt
              allt ansvar och alla de intressen som vi annars ser från Sveriges
              sida. Då låter vi IMF, en internationell organisation utan demokratiskt
              inflytande, följa sin egen politiska agenda och använda våra pengar
              som ett maktmedel. Det är det som är vår invändning, inte det
              faktum att vi hjälper till.
            </seg>
          </u>
          <u>
            <seg>
              Om nu Peder Wachtmeister har varit engagerad i politiken sedan
              1979 måste han ha noterat den här förskjutningen, från att Sverige
              förr i tiden hade ett större inflytande över sina egna medel till
              att vi i allt större utsträckning kommer att lämna över resurser
              till såväl IMF som EU och därmed minska vårt eget inflytande och
              våra insatser runt om i världen.
            </seg>
          </u>
          <note type="speaker">
            Anf. 102 PEDER WACHTMEISTER (M) replik:
          </note>
          <u>
            <seg>
              Herr talman! EU-frågan är väl inte föremål för debatt här i dag.
              IMF och Världsbanken har funnits väldigt länge. Sverige har haft
              ett stort förtroende för hur de har hanterat detta, och vi har
              ett inflytande. Även om man kallar det indirekta val har vi ett
              inflytande på vad som händer i dag.
            </seg>
          </u>
          <u>
            <seg>
              De arbetar med helt andra metoder. Vi kan till exempel gå tillbaka
              till Island som vi hjälpte för några år sedan. Det handlar inte
              om att den svenska staten betalar ut 6 miljarder i kontanta medel,
              utan man lämnar en garanti. IMF lånar upp pengar på den allmänna
              finansmarknaden. Hittills har Sverige aldrig behövt betala ut
              några pengar på grund av en dålig affär från IMF:s eller Världsbankens
              sida. Med de garantier som alla 160 länder lämnar har de kunnat
              klara av den verksamheten. Det innebär att de sköter den väl.
              Jag har aldrig hört något negativt från de svenskar som har varit
              engagerade i de här organisationerna tidigare.
            </seg>
          </u>
          <note type="speaker">
            Anf. 103 ERIK ALMQVIST (SD) replik:
          </note>
          <u>
            <seg>
              Herr talman! Jag betvivlar inte att människor som är engagerade
              i den här organisationen inte är kritiska mot den här organisationen.
            </seg>
          </u>
          <u>
            <seg>
              Faktum är att IMF ställer långtgående, detaljerade, politiska
              krav som jag tycker är orimliga i många fall. Jag känner inte
              att Sverige alltid måste ställa sig bakom det.
            </seg>
          </u>
          <u>
            <seg>
              Island är ett exempel, vi kan också ta upp Ungern som är ett
              mer aktuellt exempel. Då blir även EU relevant i sammanhanget
              eftersom EU och IMF har fört gemensamma förhandlingar med Ungern
              där man ställer långtgående politiska krav. Man tycker till exempel
              att det demokratiska inflytandet över centralbanken är för stort.
              Man har synpunkter att de har för generösa pensionssystem. Man
              har synpunkter på att de plockar in skatt på banktransaktioner.
              Det handlar om den typen av synpunkter.
            </seg>
          </u>
          <u>
            <seg>
              Jag vet inte när vi i Sveriges riksdag bestämde att det är en
              politik som vi vill sprida och uppifrån tvinga på nationer runt
              om i världen utan att de själva och deras folkvalda regeringar
              vill gå den vägen. Men det är den vägen vi går när vi lämnar lånegarantier
              till IMF, oavsett om de sedan förverkligas eller inte.
            </seg>
          </u>
          <u>
            <seg>
              Även om vi får igen pengarna är det fortfarande så att om IMF
              realiserar den här möjligheten att låna av Sverige vi har lovat
              dem 100 miljarder kronor till en ränta på 0,1 procent innebär
              det i praktiken att med hänsyn till inflationen betalar vi IMF
              pengar varje år från det att de utnyttjar det här lånelöftet.
              Vi betalar IMF pengar varje år för att de ska använda våra pengar
              till den politiska påtryckning som jag just beskrev.
            </seg>
          </u>
          <u>
            <seg>
              Då måste vi ställa oss själva frågan: Är detta en politisk påtryckningsverksamhet
              som vi vill bidra till? Vet IMF alltid bättre än vi själva vad
              vi tycker är en vettig politisk väg att gå, vilka krav på omvärlden
              vi tycker är rimliga och när och var vi ska ställa dem?
            </seg>
          </u>
          <note type="speaker">
            Anf. 104 PEDER WACHTMEISTER (M) replik:
          </note>
          <u>
            <seg>
              Herr talman! Erik Almqvist motsäger sig själv. Om IMF inte ställer
              tuffa krav på ett land som till exempel Ungern eller Grekland
              riskerar de här pengarna att försvinna i det landets verksamhet,
              och man har inte en chans att få tillbaka dem. Så hanterar en
              bank frågorna. Tar man en stor risk måste man ha tuffa regler.
              Det är ingen skillnad. Det är inte IMF:s närvaro eller inte som
              vi diskuterar utan hur man hanterar pengarna.
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.43 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            15 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 1
          </note>
          <note>
            Punkt 2
          </note>
          <note>
            16 § Bordläggning
          </note>
          <note>
            Anmäldes och bordlades
          </note>
          <note>
            17 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 7 november
          </note>
          <note>
            Peter Hultqvist
          </note>
          <u>
            <seg>
              Louise Malmström
            </seg>
          </u>
          <u>
            <seg>
              Mats Pertoft
            </seg>
          </u>
          <u>
            <seg>
              Mats Pertoft
            </seg>
          </u>
          <note>
            Marie Nordén
          </note>
          <note>
            Maria Stenberg
          </note>
          <note>
            Hillevi Larsson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 13 november.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 7 november
          </note>
          <note>
            Lennart Axelsson
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Kent Härstedt
          </note>
          <note>
            Anders Karlsson
          </note>
          <note>
            Hannah Bergstedt
          </note>
          <note>
            Anders Karlsson
          </note>
          <note>
            Anders Karlsson
          </note>
          <note>
            Carina Hägg
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 13 november.
          </note>
          <note>
            19 § Kammaren åtskildes kl. 16.06.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
