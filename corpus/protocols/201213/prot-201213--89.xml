<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2012</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2012</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201213--89</head>
          <docDate when="2012-04-11">2012-04-11</docDate>
        </div>
      </front>
      <body>
        <div>
          <note n="22944d40">
            ﻿
          </note>
          <note n="1011571d">
            Riksdagens protokoll
          </note>
          <note n="8aa4a16d">
            2012/13:89
          </note>
          <note type="date" n="5632cf7c">
            Torsdagen den 11 april
          </note>
          <note n="c6007275">
            Kl. 12:00 - 20:31
          </note>
          <note n="f2067ccf">
            1 § Meddelande om debatt med anledning av vårpropositionens avlämnande
          </note>
          <note n="9b603040">
            Talmannen meddelade att debatten med anledning av vårpropositionens
            avlämnande skulle äga rum måndagen den 15 april kl. 13.00.
          </note>
          <note n="e73e185c">
            2 § Anmälan om fördröjda svar på interpellationer
          </note>
          <note n="20d4b673">
            Till riksdagen hade inkommit följande skrivelser:
          </note>
          <note n="d1ad9167">
            Interpellation 2012/13:351
          </note>
          <note n="0df73072">
            Interpellation 2012/13:351 Detaljhandelns öppettider i EU
          </note>
          <note n="95ad7119">
            Interpellationen kommer att besvaras fredagen den 19 april 2013.
          </note>
          <note n="73b653ff">
            Skälet till dröjsmålet är att interpellationsdebatten i kammaren
            den 9 april är fulltecknad samt tidigare inbokat engagemang.
          </note>
          <note n="234b7160">
            Fredrik Jörgensen
          </note>
          <note n="c4ee2dda">
            Interpellation 2012/13:353
          </note>
          <note n="4180ff4c">
            Interpellation 2012/13:353 Södertörnsledens genomförande
          </note>
          <note n="95ad7119">
            Interpellationen kommer att besvaras fredagen den 19 april 2013.
          </note>
          <note n="49fd9d12">
            Skälet till dröjsmålet är brist på tider i kammaren samt tidigare
            inbokade resor och arrangemang.
          </note>
          <note n="78a364d4">
            Fredrik Ahlén
          </note>
          <note n="bded02c9">
            3 § Hänvisning av ärenden till utskott
          </note>
          <note n="c71d6d0d">
            Föredrogs och hänvisades
          </note>
          <note n="8bfddc5e">
            4 § Subsidiaritetsprövning av kommissionens förslag om ett fördjupat
            samarbete på området för skatt på finansiella transaktioner (FTT)
          </note>
          <note n="e81e5578">
            Föredrogs
          </note>
          <note n="aa772403">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="69e1e8d7">
            Anf. 1 MATS PERTOFT (MP):
          </note>
          <u who="Q6043976" xml:id="i-683a75cd40c10b35-0" n="97e7e5ec">
            <seg n="d3d4b84d">
              Herr talman! I dag ska vi debattera frågan om subsidiaritetsprövningen
              av FTT inte FTT. Det påpekandet kan vara på sin plats efter att
              ha läst olika debattinlägg de senaste dagarna.
            </seg>
            <seg n="2873f3ed">
              Jag vill starta med att yrka bifall till Miljöpartiets och Vänsterpartiets
              gemensamma reservation i ärendet.
            </seg>
            <seg n="c9f530db">
              Sedan kan jag inte låta bli att påpeka att det här är en lite
              märklig situation för mig. Jag har suttit drygt sex år i riksdagen,
              och plötsligt ska jag försvara regeringens ställningstagande mot
              allianspartierna. Det är intressant. Jag ska försvara det som
              Anders Borg har förhandlat fram och rekommenderat riksdagen att
              tycka mot hans partivänner. En sådan kovändning från Alliansens
              sida är anmärkningsvärd och intressant. Är det ren populism, eller
              finns sakskäl?
            </seg>
            <seg n="f5995bf3">
              I debattinläggen verkar man mest uppehålla sig vid Tobinskatten
              FTT. Miljöpartiet har en principiellt annorlunda hållning. Vi
              tycker att en skatt på finansiella transaktioner är bra. Däremot
              gillar vi inte den konstruktion som några EU-länder har hittat,
              nämligen att införa en EU-beskattning om de nu slutligen landar
              i den konstruktionen. Alla detaljer är väl inte klarlagda. Miljöpartiet
              skulle gärna se en skatt på finansiella transaktioner. Eftersom
              idén att skatten ska tas ut världsomspännande inte kan genomföras
              praktiskt menar vi att det vore en bra idé att komma överens om
              konstruktionen på EU-nivå men att skatten tas ut nationellt. Naturligtvis
              ska intäkterna tillfalla de olika nationerna.
            </seg>
            <seg n="c88019c2">
              Men detta är själva saken. Vad vi här ska besluta om är frågan
              om subsidiaritetsprövningen.
            </seg>
            <seg n="161d77d9">
              Om man ska tänka på liknande konstruktioner finns en annan EU-bestämmelse
              som jag sympatiserar starkt med, nämligen den om utsläppsrätter
              i flygtrafiken. EU har infört utsläppsrättshandel för flygtrafiken
              inom EU. Samtidigt strider andra länder om hur rätterna ska tas
              ut. Jag vet att både USA och Kina är upprörda. Vi vidhåller detta.
              Kan vi då inte acceptera att FTT-skatt bestäms på EU-nivå av de
              länder som vill gå med i systemet? Sverige kan, precis som regeringen
              säger, acceptera systemet eftersom det är praktiskt möjligt. Det
              är anledningen till att Miljöpartiet har reserverat sig i denna
              fråga.
            </seg>
            <seg n="3c83bf1f">
              Men jag måste återkomma till det märkliga att vi har en samlad
              allians som går emot sin egen regering i bedömningen. Antingen
              tycker ni att Anders Borg har fel eller så vill ni få billiga
              poäng. Det måste vara någon av de två anledningarna. Jag vill
              gärna få ett svar under debatten.
            </seg>
            <seg n="80b78946">
              Jag blev inte mycket klokare när jag läste Dagens Industri i
              dag. Artikeln handlade mest om finansskatten i sig, inte så mycket
              om subsidiaritetsfrågan. Jag har sett liknande artiklar på annat
              håll. Jag står här i talarstolen med den märkliga situationen
              att få försvara Anders Borg mot sina egna partikamrater. Jag tycker
              att ni ska ta till er det. Ni borde kanske lyssna mer på er finansminister
              och fundera över om han inte har rätt när han sitter i Bryssel
              och inser att det kanske inte är så klokt att gå emot EU-kommissionen.
              Nu har han i för sig förlorat de flesta striderna mot EU-kommissionen
              och de andra länderna de senaste åren kanske har han insett att
              det är lika bra att ge upp från början men han borde ha sitt parti
              och övriga allianspartier med sig.
            </seg>
            <seg n="49412066">
              Därför yrkar jag bifall till reservationen från Miljöpartiet
              och Vänsterpartiet.
            </seg>
          </u>
          <note type="speaker" n="73f67409">
            Anf. 2 JACOB JOHNSON (V):
          </note>
          <note n="77ae017b">
            Herr talman! Liksom föregående talare yrkar jag bifall till reservationen
            i ärendet.
          </note>
          <u who="Q5888881" xml:id="i-f1aa604f780218d9-0" n="be078de2">
            <seg n="19ddb3c1">
              Subsidiaritetsprövning är inte den enklaste frågan på den här
              planeten, men jag anser att utskottsmajoriteten blandar ihop sakprövningen
              med subsidiaritetsprövningen.
            </seg>
            <seg n="620c3e78">
              Vad vi ska pröva här i dag är ju om vi tycker att det är okej
              eller inte att ett förslag om en skatt på finansiella transaktioner
              tas fram på EU-nivå eller om det är bättre att det sker på nationell
              nivå. Vi ska alltså i dag inte ta ställning till om vi tycker
              att förslaget i sak är bra. Det är en senare fråga.
            </seg>
            <seg n="29764692">
              Men, som sagt, det är inte så enkelt att hålla isär dessa frågor,
              och saken kompliceras ytterligare av att EU-kommissionens förslag
              bara rör elva av EU:s 27 medlemsstater. Men Europeiska rådet har
              godkänt ett så kallat fördjupat samarbete mellan de elva deltagande
              staterna, och även den svenska regeringen har ställt sig bakom
              detta beslut. Det kan nämnas att bland de elva ingående staterna
              finns de fyra stora staterna Tyskland, Frankrike, Spanien och
              Italien.
            </seg>
            <seg n="6d76766a">
              Förslaget i sak innehåller kontroversiella delar, som att även
              finansinstitut utanför de elva länderna, till exempel i Sverige,
              måste betala skatt till exempelvis Tyskland om den svenska parten
              handlar värdepapper med ett tyskt finansinstitut. Men, herr talman,
              detta är enligt min uppfattning en sakfråga, inte en subsidiaritetsfråga.
            </seg>
            <seg n="1260f712">
              Vänsterpartiet är en principiell förespråkare för en transaktionsskatt
              på finansiella transaktioner, och det framgår av utlåtandet att
              Vänsterpartiet i den tidigare behandlingen av denna fråga har
              framfört att vi inte har några invändningar mot att några EU-länder
              genomför en skatt på finansiella transaktioner via ett fördjupat
              samarbete men också att Sverige endast ska ansluta sig till ett
              sådant samarbete om det är utformat som en mellanstatlig överenskommelse
              som inte överför beskattningsrätt till EU och att skattens intäkter
              oavkortat tillfaller medlemsländerna och inte EU.
            </seg>
            <seg n="71ea8b91">
              Vi har i utskottet vid olika tillfällen träffat regeringens företrädare
              som informerat utskottet om de pågående förhandlingarna om transaktionsskatten.
              Sveriges regering deltar i dessa förhandlingar även om Sverige
              inte avser att delta i transaktionsskattesamarbetet och därför
              inte heller har rösträtt i beslut om dessa regler. Men den svenska
              regeringen är aktiv och försöker påverka sakinnehållet. Enligt
              uppgift är förhandlingarna långt ifrån färdiga, och jag är övertygad
              om att såväl skatteutskottet som finansutskottet och EU-nämnden
              till exempel kommer att följa utvecklingen i sak noggrant framöver.
            </seg>
            <seg n="5c494817">
              Men återigen, herr talman, handlar dagens utlåtande inte om sakinnehållet
              utan om subsidiaritetsfrågan, även om det som sagt är svårt att
              hålla isär de här sakerna.
            </seg>
            <seg n="55b33cb8">
              I subsidiaritetsfrågan är det min bedömning att givet att Europeiska
              rådet, inklusive Sverige, har godkänt ett så kallat fördjupat
              samarbete om en skatt på finansiella transaktioner bör det harmoniseras
              mellan de elva deltagande länderna bland annat för att, som kommissionen
              anför, undvika snedvridning av konkurrens, motverka omotiverad
              utflyttning av transaktioner, minska den nuvarande fragmenteringen
              med mera och, som kommissionen sammanfattningsvis säger, för att
              målet med förslaget inte i tillräcklig utsträckning kan uppnås
              av medlemsstaterna själva utan uppnås bättre på unionsnivå.
            </seg>
            <seg n="557681b1">
              Herr talman! Kanske någon finner det märkligt att Vänsterpartiet
              delar EU-kommissionens och regeringens bedömning i frågan. Men
              jag tycker att det på sätt och vis är ganska enkelt. Det är naturligtvis
              så att om vi ska komma åt finansiell spekulation med mera måste
              vi samverka över nationsgränserna, och då är de elva medlemsstaternas
              samverkan ett exempel på en sådan samverkan. Sverige och Europeiska
              rådet har, som sagt, godkänt detta.
            </seg>
            <seg n="ead1eb76">
              Det ska också bli mycket intressant att följa förhandlingarna
              om utformningen av skatten och konsekvenserna på de finansiella
              marknaderna i framtiden när och om, kanske man måste säga för
              säkerhets skull den införs. Men det är en annan och senare fråga.
            </seg>
          </u>
          <note n="f24e9542">
            Jag yrkar bifall till reservationen.
          </note>
          <note type="speaker" n="1c76f693">
            Anf. 3 LEIF JAKOBSSON (S):
          </note>
          <u who="Q3373340" xml:id="i-23cfe9d3df988978-0" n="e24bca3d">
            <seg n="ef62d60a">
              Herr talman! Låt mig först säga, även om det gäller en subsidiaritetsprövning,
              att det inte är konstigt att de folkliga kraven på beskattning
              av den finansiella sektorn är väldigt starka i Europa efter finanskrisen
              när skattebetalarna har fått gå in och täcka förlusterna och sedan
              fått betala det genom nedskärningar i välfärdssystem och trygghetssystem
              runt om i Europa. Det är verkligen inte underligt att denna skatt
              har ett starkt folkligt stöd på den europeiska kontinenten.
            </seg>
            <seg n="3821f1b3">
              Vi socialdemokrater skulle gärna också se en beskattning av den
              finansiella sektorn, dels av skälet att man på det sättet kanske
              skulle kunna få bort de värsta avarterna från den finansiella
              sektorn, dels därför att sektorn är underbeskattad och inte bidrar
              till välfärden på samma sätt som andra sektorer.
            </seg>
            <seg n="96598dff">
              Det finns många sätt att göra det. Det behöver inte bara vara
              en transaktionsskatt. Aktivitetsskatt är en möjlighet. Vi besökte
              Danmark, och de har en löneskatt på den finansiella sektorn som
              täcker upp. Det finns också möjligheten till momsbeläggning och
              vad man nu vill. Dithän måste vi naturligtvis. Det är vår uppfattning
              att finanssektorn ska vara med som en skattebas på ett annat sätt.
            </seg>
            <seg n="e3d518a2">
              För att en internationell skatt eller en skatt på transaktioner
              eller på annat sätt på finanssektorn ska fungera inser man, för
              att vara pragmatisk, att de väsentliga handelscentrumen i världen
              måste vara med om det inte ska bli flytt av aktiviteterna och
              transaktionerna. Vi pratar om en internationell skatt, men kanske
              allra viktigast är att de väsentliga aktörerna finns med i en
              sådan internationell överenskommelse. Jag tror att kraven kommer
              att öka i världen på att detta ska komma till.
            </seg>
            <seg n="8a8b5be9">
              Den här skatten lever inte alls upp till detta, och det är därför
              vi säger nej till den och till och med tycker att regeringen borde
              ha agerat skarpare i EU-sammanhang för att inte få till den.
            </seg>
            <seg n="3a1cb6ce">
              Subsidiariteten, då? Jag håller med Jacob Johnson om att detta
              inte är någon enkel materia. Det som är problematiskt med subsidiaritetsprövningen
              och med hela ärendet är att besluten kommer i fel ordning. Det
              ger en oro för hur kommande initiativ från kommissionen ska hanteras
              och hur de nationella parlamenten ska kunna behandla dem. Vad
              jag tänker på är att vi inte föreläggs ett färdigt förslag om
              hur saker och ting ska se ut.
            </seg>
            <seg n="5522369e">
              Först är beslutet om fördjupat samarbete baserat på något slags
              skiss och några allmänna uttalanden, och sedan är det carte blanche
              till de länder som är med om att fatta beslut om någonting som
              kommer att beröra svensk ekonomi. Det känns inte bra. Nu sitter
              vi här med en subsidiaritetsprövning då vi egentligen ska ta ställning
              till om de förslag som kommissionen lägger fram är rimliga och
              proportionella mot de syften man har. Men eftersom vi inte har
              hela förslaget och inte vet hur det kommer att se ut tycker jag
              att det är rimligt att Sveriges riksdag upplyser kommissionen
              om detta.
            </seg>
            <seg n="af509ea9">
              Vi är ju inte i ett läge att någon av oss kan säga att det blir
              si eller så eller att det får den eller den effekten. Men det
              är det som inte känns tillfredsställande, att säga ja eller nej
              i ett sådant läge.
            </seg>
            <seg n="bd4f4850">
              Därför tycker vi att det är rimligt att vi gör detta yttrande
              till kommissionen och talar om var det svenska parlamentet står.
              Det kanske kan ge finansministern lite råg i ryggen i de fortsatta
              förhandlingarna om utformningen också, att kunna hänvisa till
              att det finns ett parlament som har en massa synpunkter.
            </seg>
            <seg n="35cdda56">
              Det andra i subsidiaritetsfrågan är naturligtvis ställningstagandet:
              Kan det här skötas på något annat sätt? Ja, frågan om ett mellanstatligt
              avtal är inte riktigt diskuterad i botten, om det i stället skulle
              kunna vara gången för det. Men vad man framför allt sätter frågetecken
              för är principiella frågor av stor natur. Det gäller just transaktioner
              mellan svenska aktörer. Det behöver inte vara en tysk aktie, utan
              nu säger vi att det är en fransk aktie som man handlar med. Då
              ska båda de svenska aktörerna vara solidariskt ansvariga gentemot
              varandra och betala en avgift till franska staten. Det ställer
              naturligtvis frågan: Vilken roll ska svenska Skatteverket ha i
              detta?
            </seg>
            <seg n="23465534">
              Oavsett vad som kommer ut av detta i slutändan är risken väldigt
              stor att det blir en frivillig skatt och att den kommer att betalas
              av en del och inte betalas av andra. Det solidariska betalningsansvaret
              för skatten innebär att om den ene inte betalar kanske den andre
              får betala två gånger.
            </seg>
            <seg n="fe5e1db1">
              Det är allvarliga principiella frågor, som i alla fall jag hade
              velat få svar på innan vi går till behandling. Men nu måste vi
              ta ställning i dag eftersom vi har fått den här tidsfristen, och
              då är det rimligt att vi ger detta svar.
            </seg>
            <seg n="bcb8ebfe">
              Det känns inte heller tillfredsställande att utgångspunkten för
              hela denna process, som kommer att kantas av enormt många tekniska
              problem innan det är på plats, redan är tidsbestämd till att vara
              klar den 13 september i år. Av en händelse är det nio dagar före
              det tyska förbundsdagsvalet, för att ge Angela Merkel den fjädern
              i hatten att i valrörelsens slutskede kunna säga: Nu har jag fixat
              transaktionsskatten.
            </seg>
            <seg n="cec0860c">
              Det här är inget bra sätt för det europeiska samarbetet inför
              framtiden. Det väcker frågor. I utskottet har vi alla tagit del
              av de bildspel som kommissionen har lagt ut på sin hemsida och
              som är av propagandistisk karaktär. Som svensk parlamentariker
              blir man lite tveksam.
            </seg>
            <seg n="114ef358">
              Jag pratar gärna om det svenska politiska systemet och tycker
              att det är så bra att vi alltid har ett underlag från oförvitliga
              tjänstemän som vi kan lita på, och sedan gör vi de politiska bedömningarna
              och kanske framställer det på lite olika sätt med lite olika vinklar.
              Men när kommissionen så uppenbart talar om att det här förslaget
              är utformat på ett sådant sätt att de som inte är med nu inte
              har någon annan möjlighet än att hänga på sedan känns inte heller
              bra.
            </seg>
          </u>
          <note n="7ff13c3c">
            Herr talman! Jag yrkar bifall till utskottets förslag.
          </note>
          <note type="speaker" n="da9cb94f">
            Anf. 4 ANETTE ÅKESSON (M):
          </note>
          <u who="unknown" xml:id="i-ae90ff7054682934-0" n="90369bd9">
            <seg n="db4d6eaf">
              Herr talman! EU-samarbetet är oerhört betydelsefullt, inte minst
              för Sverige. Den inre marknaden med fri rörlighet av människor,
              varor, tjänster och kapital binder samman de europeiska länderna
              på ett sätt som gör det allt svårare för eventuella konflikter
              att urarta i regelrätta krig. Det är en utmaning att stärka konkurrenskraften
              i vår union, men det är nödvändigt för att säkra tillväxten och
              skapa sysselsättning. En väl fungerande inre marknad bidrar till
              att klara välfärden på längre sikt. För det krävs öppenhet och
              samarbete, både inom EU men även globalt.
            </seg>
            <seg n="14b0c7d0">
              Den långvariga ekonomiska krisen är ett hot mot vårt europeiska
              samarbete. Ett stort ansvar ligger på de enskilda medlemsstaterna
              att mäkta med att genomföra nödvändiga strukturreformer som på
              kort sikt kan vara tuffa nationellt. Sverige är ett av de länder
              som klarar sig bra. Det är ett resultat av hårt arbete och av
              starkt fokus på att driva en ekonomiskt ansvarsfull politik.
            </seg>
            <seg n="f8e280b7">
              Ur det perspektivet är införandet av en finansiell transaktionskatt
              både olyckligt och kontraproduktivt. Vi har i Sverige erfarenheter
              av en motsvarande skatt, dåliga sådana, från slutet av 80-talet.
              Den medförde att kapitalet flydde utomlands och avskaffades därför
              relativt snabbt.
            </seg>
            <seg n="7a5e4a3e">
              Nu vill man införa en finansiell transaktionsskatt som ett fördjupat
              samarbete mellan elva stater. Man anför två huvudsakliga syften.
              För det första vill man harmonisera lagstiftningen en indirekt
              skatt på finansiella transaktioner finns i nuläget i två länder
              med olika regler. För det andra vill man att finansinstituten
              ska vara med och täcka kostnaderna för krisen. Den tanken må vara
              god skattebetalarna har fått ställa upp för sådant som finansbranschen
              varit med och orsakat men samtidigt är väl de flesta medvetna
              om att finansinstituten inte själva tar kostnaderna utan för dem
              vidare.
            </seg>
            <seg n="f16924ed">
              Sverige kommer inte att vara ett av de deltagande länderna men
              har inte motsatt sig förslaget. Vi har respekt för att flera länder
              behöver intäkterna. Skatten beräknas uppgå till ca 31 miljarder
              euro per år. Tillsammans med fem andra länder har vi dock klargjort
              att vi förutsätter att icke deltagande medlemsstaters intressen
              beaktas i den fortsatta behandlingen. Det finns även en oro för
              hur EU i sin helhet påverkas om den finansiella transaktionsskatten
              införs.
            </seg>
            <seg n="38e6fa1b">
              Det finns många frågetecken kring förslaget. Beredningen har
              gått snabbt, och det saknas konsekvensutredningar. Förslaget innebär
              i korthet att transaktioner av alla typer av finansiella instrument
              som utförs av finansinstitut, där minst en av parterna är etablerad
              i en deltagande medlemsstat beskattas till en skattesats som inte
              får underskrida 0,01 procent för derivat och 0,1 procent för övriga
              finansiella instrument. Det kan låta lite, men då både köpare
              och säljare i varje led blir skattepliktiga kan det innebära betydande
              transaktionskostnader.
            </seg>
            <seg n="294ce9ad">
              Det liggande förslaget har kompletterats med den så kallade emissionsprincipen.
              Det betyder att därutöver ska vissa finansiella instrument med
              ursprung inom det fördjupade samarbetet beskattas oavsett var
              de handlas och oavsett om någon av parterna är etablerade i samarbetet.
              Detta är problematiskt då det utgör ett långtgående beskattningsanspråk
              som påverkar länder även utanför samarbetet.
            </seg>
            <seg n="1b783fcb">
              Transaktionskostnaderna och oförutsägbarheten ökar, inte minst
              då de olika medlemsstaterna kan ha olika skattesatser och har
              möjlighet att införa solidariskt betalningsansvar för alla parter
              i en transaktion. Det är tänkt att flera undantag görs. Till exempel
              ska företagens och statens kapitalanskaffning på primärmarknader
              undantas, liksom de offentliga organ hos medlemsstaterna som förvaltar
              statsskulden. Därutöver är definitionen av finansinstitut bred,
              med viss gränsdragningsproblematik som följd, då även företag
              som utför viss finansiell verksamhet med ett så kallat visst betydande
              genomsnittligt årsvärde på de finansiella transaktionerna omfattas.
            </seg>
            <seg n="d1b0b9d6">
              Det betyder att villkoren på den inre marknaden försämras. Hur
              stora blir de totala negativa effekterna? Hur påverkas Sverige,
              som inte får någon skatteintäkt men som ändå drabbas? Hur påverkas
              svenska företag och privatpersoner? Att vi påverkas är säkert.
              En rapport visar att trots att Storbritannien inte deltar i samarbetet
              beräknas finansmarknaden i London bli en av de största nettobetalarna
              av den finansiella transaktionsskatten.
            </seg>
            <seg n="6cd8c5e2">
              Beskattningsrätten är nationell, och vi moderater anser att det
              är angeläget att den svenska beskattningsrätten inte urholkas.
              Att beskattningen sker så nära medborgaren som möjligt är viktigt
              för dess legitimitet och för att varje person ska se kopplingen
              mellan den skatt man betalar och det mervärde som skapas i samhället.
              Riksdagen bör motsätta sig nya EU-skatter och värna den svenska
              beskattningsmakten.
            </seg>
            <seg n="052dea68">
              Som både Mats Pertoft och Jacob Johnson varit inne på är den
              fråga vi här i kammaren har att ta ställning till prövningen av
              subsidiaritetsprincipen, det vill säga den princip som innebär
              att EU bara ska agera om målen för den planerade åtgärden inte
              kan uppnås av medlemsstaterna på nationell, regional eller lokal
              nivå. I frågan om finansiell transaktionsskatt kan man hålla med
              om att ett beslut på EU-nivå kan vara rimligt. Men under denna
              princip prövas även proportionalitetsprincipen, och den innebär
              att EU:s åtgärder till innehåll och form inte ska gå utöver vad
              som är nödvändigt för att nå målen i fördraget. Det är vi flera
              partier som anser att förslaget gör.
            </seg>
            <seg n="827f9b69">
              Sammanfattningsvis kan man säga: Förslaget är för långtgående
              och för oklart. Det fragmentiserar mer än det harmoniserar. Det
              utgör ett beskattningsanspråk som påverkar också länder som inte
              deltar i samarbetet. Det är svårt att bedöma vilka effekter förslaget
              får, både ekonomiskt men även på rättssäkerheten. Därutöver är
              det oklart om förslaget över huvud taget kan upprätthållas ur
              rättslig och praktisk synpunkt.
            </seg>
            <seg n="e29638d7">
              Det vill säga att vi anser att förslaget strider mot subsidiaritetsprincipen.
              Därför yrkar jag bifall till det motiverade yttrandet.
            </seg>
          </u>
          <note type="speaker" n="2368a8af">
            Anf. 5 MATS PERTOFT (MP) replik:
          </note>
          <u who="Q6043976" xml:id="i-683a75cd40c10b35-1" n="97e7e5ec">
            <seg n="e378ab5a">
              Herr talman! I mycket kan jag hålla med Anette Åkesson i bedömningen
              när det gäller den här lagen, förutom det rent principiella. Vi
              har olika åsikter om FTT rent principiellt.
            </seg>
            <seg n="fa1fd776">
              Det var ett väldigt fint anförande, men jag förstår inte riktigt
              hur Anette Åkesson kan säga att ni moderater anser detta när Anders
              Borg verkar anse något helt annat. Det står även i underlaget
              till kammaren att regeringen anser att denna lag inte strider
              mot subsidiaritetsprincipen, men här har moderaterna i riksdagen
              en helt annan åsikt. Vadan denna spricka?
            </seg>
            <seg n="819ae62b">
              Kan Anette Åkesson förklara för mig vad som är skillnaden mellan
              finansministerns och regeringens åsikt å ena sidan och den moderata
              riksdagsgruppens åsikt å andra sidan? Det verkar ju som om ni
              kommer till helt olika slutsatser. Eller är det hela ett spel
              för gallerierna? I så fall tycker jag att man ska säga att det
              är det och yrka på att vi i riksdagen ska fatta beslut utifrån
              att det är ett spel för gallerierna.
            </seg>
            <seg n="46aaea44">
              Jag skulle vilja veta: Vadan denna helt olika syn hos regeringen
              och den moderata riksdagsgruppen när det gäller subsidiaritetsprincipen?
            </seg>
          </u>
          <note type="speaker" n="5c66ccd6">
            Anf. 6 ANETTE ÅKESSON (M) replik:
          </note>
          <u who="unknown" xml:id="i-ae90ff7054682934-1" n="90369bd9">
            <seg n="3971b067">
              Herr talman! Det är viktigt att betona att det inte finns några
              tveksamheter när det gäller själva sakfrågan. Vi är väldigt negativa
              till den finansiella transaktionsskatten.
            </seg>
            <seg n="1fade956">
              Det kan också hända att det finns olika synpunkter i regeringen
              och i riksdagsgruppen. Sådant händer. I sakfrågan är vi dock helt
              överens mellan regering och riksdagsgrupp.
            </seg>
          </u>
          <note type="speaker" n="96202580">
            Anf. 7 MATS PERTOFT (MP) replik:
          </note>
          <u who="Q6043976" xml:id="i-683a75cd40c10b35-2" n="97e7e5ec">
            <seg n="231c8722">
              Herr talman! Detta försvar förstår jag inte. Ni kan ju inte vara
              överens om det är en spricka mellan regeringen och riksdagsgruppen.
              Sprickan är tydlig i underlagen. Regeringen anser att detta förslag
              inte strider mot subsidiaritetsprincipen. Moderaterna här anser
              att det strider mot subsidiaritetsprincipen.
            </seg>
            <seg n="35b82308">
              Det är två diametralt motsatta ställningstaganden. Jag frågar:
              Varför? Vadan detta? Vad är det som skiljer er sakmässigt? Hur
              har ni kommit fram till detta inom den moderata riksdagsgruppen?
              Ni måste kunna svara på denna fråga. Vad är det sakmässigt som
              gör att ni har kommit fram till diametralt olika ståndpunkter?
            </seg>
            <seg n="b13a1d5a">
              Vad är det som Anders Borg tyckte var helt okej som ni tycker
              är helt fel? Det måste finnas något svar. Annars är det ganska
              anmärkningsvärt att riksdagsgruppen ger sin finansminister och,
              för den delen, statsministern en total avhyvling.
            </seg>
          </u>
          <note type="speaker" n="ae13fac9">
            Anf. 8 ANETTE ÅKESSON (M) replik:
          </note>
          <u who="unknown" xml:id="i-23a3867f5c7ef72a-0" n="90369bd9">
            <seg n="86a60861">
              Herr talman! Det var kanske lite väl starkt uttryckt. Men det
              viktiga är, som sagt, att vi helt delar uppfattningen att den
              finansiella transaktionsskatten inte är gynnsam för Sverige. Regeringen
              har varit tydlig med att man säger nej.
            </seg>
            <seg n="ddb27a08">
              Vad gäller bedömningen av subsidiaritetsprövningen har vi kanske
              gjort en delvis annan bedömning. Men så är fakta. Det har tillkommit
              underlag i utskottsarbetet som har gjort att vi har gjort den
              bedömningen.
            </seg>
          </u>
          <note n="36d0b5d3" type="speaker">
            Anf. 9 GUNNAR ANDRÉN (FP):
          </note>
          <u who="unknown" xml:id="i-3aae05262b86ef39-0" n="90369bd9">
            <seg n="07e9df48">
              Herr talman! Europa mår inte riktigt bra. Så är det. En del länder
              mår bättre än andra länder. Vi ska vara glada för att inte alla
              mår dåligt. Sverige och flera andra nordeuropeiska länder har
              klarat den finansiella krisen, som nu är inne på sitt femte år,
              ganska bra.
            </seg>
            <seg n="e3e7cad4">
              Precis som Leif Jakobsson var inne på jag tror att det stöds
              av alla andra finns det ett uppdämt behov av att se över att den
              finansiella sektorn, efter det som hänt nere i Europa, får bidra
              mer än som har skett hitintills. Vi undgick det i Sverige på 1990-talet
              genom till exempel inrättandet av bankakuten. Det var viktigt.
              I många europeiska länder har man inte haft motsvarande möjligheter.
              Det har gjort att man fått vidta, uppriktigt sagt, ganska märkliga
              åtgärder som har drabbat på ett sätt som vi i Sverige i alla fall
              har sluppit både under 1990-talet och nu. Och de stora nedskärningar
              i olika system som har skett nere i Europa har slagit hårt mot
              många människors köpkraft.
            </seg>
            <seg n="3d6957ab">
              Det är bakgrunden till det förslag som nu finns här.
            </seg>
            <seg n="c05a1f36">
              Mats Pertoft ställer en väsentlig fråga. Finns det någon meningsskiljaktighet
              när det gäller subsidiaritetsprövningen mellan regeringen och
              utskottets majoritet? På den frågan finner man ett tydligt svar
              i det förslag till motiverat yttrande som vi har lämnat här. Det
              är nämligen ett diskuterande yttrande som vi har lämnat. Den väsentligaste
              meningen i det här förslaget ska jag gärna läsa upp för kammaren
              och de ärade åhörarna: Bristen på klarhet när det gäller dessa
              beskattningsanspråk gör att förslaget i nuläget bedöms gå längre
              än vad som är nödvändigt för att nå målen för den planerade åtgärden.
            </seg>
            <seg n="cd30f559">
              Det är detta som är det viktiga och diskuterande när det gäller
              varför man kommer fram till att detta i nuläget går längre än
              en subsidiaritetsprövning, att godkänna den, skulle ge vid handen.
            </seg>
            <seg n="8a5555bc">
              Det är synd att inte Mats Pertoft har läst förslaget. Då hade
              han kunnat undvika att ställa frågan om det finns någon skillnad
              mellan regeringen och utskottsmajoriteten. Det gör det inte. Det
              diskuterande yttrandet är tydligt på den här punkten.
            </seg>
            <seg n="263b857d">
              Man måste också se detta i en annan relation. Vänsterpartiet
              och Miljöpartiet vill nu ha ett godkännande det är lite överraskande,
              måste jag medge, särskilt från Vänsterpartiet, som vill lämna
              EU när det gäller att man ska överlåta en del av beskattningsmakten.
              Det är inte det vi hanterar, men det ställningstagande som Vänsterpartiet
              och Miljöpartiet gör möjliggör att man överlåter en del av beskattningsmakten
              till Europeiska unionen.
            </seg>
            <seg n="793ab0c6">
              Då finns det en lång rad frågor. Jag tycker i och för sig att
              det är logiskt att ni som vill ha den här typen av överstatlig
              beskattningsmakt tycker att det här förslaget är bra. Det förstår
              jag i och för sig. Det finns logik i detta och i Tobinskatten.
            </seg>
            <seg n="4ebc95af">
              Men sedan kan man läsa ert förslag till yttrande. Det finns inte
              med ett ord om att detta förslag i all sin oklarhet i själva verket
              skapar egna medel till Europeiska unionen. Det är en ståndpunkt
              som ni aldrig någonsin har haft och som inte heller Alliansens
              partier vill ha, att EU skulle skaffa sig en egen beskattningsmakt.
            </seg>
            <seg n="114ac98c">
              Det är en helt annan sak att den finansiella sektorn på olika
              sätt måste bidra. Men ni går ett steg längre. Om ert förslag skulle
              vinna riksdagens bifall det kan man ju tänka sig; det vet vi ingenting
              om har ni i själva verket sagt någonting annat, fast ni underlåter
              att tala om det för väljarna, nämligen: Vi tycker att EU ska få
              en beskattningsmakt och den vägen finansiera EU.
            </seg>
            <seg n="9a9c8566">
              Det är vi väldigt mycket emot. Precis som Anette Åkesson sade
              ska beskattningsmakten vara nationell. Det är en viktig princip.
              På den här punkten måste medborgarna vara klara över att Vänsterpartiet
              och Miljöpartiet, med den position som de intar, öppnar för en
              internationalisering och en finansiering av EU, även om det ena
              partiet inte vill vara med i detta. Det är en finansiering via
              denna transaktionsskatt som man inför.
            </seg>
            <seg n="3f89fd5c">
              Jag tycker, herr talman, att det finns en annan sak som inte
              berörs så mycket i det här förslaget till yttrande, nämligen att
              EU är en gemenskap, en förening, mellan för närvarande 27 länder.
              Det kommer att bli 28 länder, och fler vill in i denna förening.
            </seg>
            <seg n="2909d62a">
              I det här läget är det bara 11 av de 17 euroländerna som vill
              vara med. Man måste också, herr talman, lägga märke till vilka
              länder som inte är med över huvud taget. Det är viktiga länder.
              Det är inte bara Storbritannien. Det är ett sådant kärnland som
              Holland, som av särskilda skäl inte vill vara med i den här transaktionsskatten.
              Det är inte betydelselöst att känna till detta.
            </seg>
            <seg n="7abe270b">
              Ett annat sådant land är Luxemburg, med sin stora banksektor,
              som inte heller vill vara med. Danmark, som inte är ett euroland
              men har en valuta knuten till euron, vill inte heller vara med.
            </seg>
            <seg n="3d93b668">
              Det finns alltså en lång rad länder nära knutna till euron som
              inte vill vara med i detta samarbete. Därmed är vi inne på en
              annan fråga: Är detta ett gemenskapsinitiativ över huvud taget?
              Det är en viktig fråga.
            </seg>
            <seg n="f12f735b">
              Detta skulle kunna få andra konsekvenser, konstitutionella konsekvenser,
              för EU. Det kan vara att man skapar ett mindre EU i olika frågor.
              EU-länderna kan samarbeta på olika sätt. Men här är det fråga
              om någonting annat.
            </seg>
            <seg n="242487f0">
              Jag tycker, herr talman, att det förslag som nu finns till skrivelse
              till Europeiska unionen i majoritetens yttrande väl täcker vad
              svenska folket förväntar sig att vi i riksdagen ska tycka i den
              här frågan.
            </seg>
          </u>
          <note type="speaker" n="e04fcd23">
            Anf. 10 JACOB JOHNSON (V) replik:
          </note>
          <u who="Q5888881" xml:id="i-c174c7faabfc53ab-1" n="be078de2">
            <seg n="3fd488f3">
              Herr talman! Som sagt: Subsidiaritetsprövningar är inte bland
              det enklaste på den här planeten. Det är väldigt svårt att hålla
              isär själva subsidiaritetsfrågan och sakfrågan. Sedan har vi även
              det här med det fördjupade samarbetet, och det omfattar inte hela,
              men då måste man ha historiken klar för sig: Europeiska rådet
              har godkänt detta fördjupade samarbete, och den svenska regeringen
              har godkänt det.
            </seg>
            <seg n="fc598386">
              Det kan man ha synpunkter på, och man kan ha synpunkter på EU.
              Det har till exempel Vänsterpartiet. Vi anser att Sverige på sikt
              bör lämna EU. Men så länge vi är med i EU spelar vi enligt reglerna
              och försöker göra de bästa möjliga ställningstagandena.
            </seg>
            <seg n="749ceedd">
              Gunnar Andrén hävdar att Vänsterpartiet i och med detta ställningstagande
              i subsidiaritetsfrågan är förespråkare för en beskattningsrätt
              till EU. Då tycker jag att Gunnar Andrén inte riktigt har läst
              utlåtandet, för där är det refererat vad vi har framfört tidigare
              i behandlingen, nämligen att vi inte kan tänka oss att gå med
              i någonting sådant här om det överför beskattningsrätt till EU.
              Vi är också helt klart motståndare till att skatteintäkterna ska
              kunna gå till EU som egna medel, utan de ska gå till medlemsländerna.
            </seg>
            <seg n="4c417898">
              Men detta är, menar jag, sakfrågan. Subsidiaritetsfrågan är ju
              om ett sådant här förslag ska tas fram på EU-nivå eller mellanstatlig
              nivå. Där delar vi kommissionens åsikt som det står att målet
              med förslaget kan inte i tillräcklig utsträckning uppnås om medlemsstaterna
              måste samverka.
            </seg>
            <seg n="0ad7bd2c">
              Kan inte Gunnar Andrén som EU-vän se den motiveringen?
            </seg>
          </u>
          <note n="d336b951" type="speaker">
            Anf. 11 GUNNAR ANDRÉN (FP) replik:
          </note>
          <u who="unknown" xml:id="i-f1aa604f780218d9-1" n="be078de2">
            <seg n="3dee7ec3">
              Herr talman! Jag trodde i all min enfald att Jacob Johnson hade
              läst den reservation som han har skrivit under. Så är uppenbarligen
              inte fallet, och därför, herr talman, ska jag läsa in den i protokollet.
            </seg>
            <seg n="470f6245">
              Reservationen är ganska kort, och man lägger märke till att den
              andra delen om EU-medlen inte finns med över huvud taget. Så här
              står det: Vi anser att ett fördjupat samarbete mellan medlemsstaterna
              på området för skatt på finansiella transaktioner bäst regleras
              på EU-nivå det var det som jag ansåg vara logiskt och ser därför
              inte någon grund för att ifrågasätta kommissionens förslag till
              direktiv om genomförande av det fördjupade samarbetet på området
              för skatt på finansiella transaktioner ur subsidiaritetssynpunkt.
            </seg>
            <seg n="57ad75b0">
              Det är vad som står där. Innebörden är ju den att ni inte tar
              ställning till det som vi diskuterar, nämligen om det ska vara
              egna medel och beskattningsrätt eller inte. Det är det som det
              handlar om. Vi anser att det går för långt utöver det, men ni
              godtar detta.
            </seg>
            <seg n="f729d3d8">
              I själva verket har ni godtagit, möjligen utan att förstå detta,
              att EU ska få egna medel. Det är det som inte står här men som
              är innebörden av ert förslag, Jacob Johnson, och därför tycker
              jag att man måste vara ärlig och diskutera den frågan. Ni öppnar
              för möjligheten att svenska pensionärers pengar går till att betala
              Tysklands EU-avgift, och det är jag inte med på att vi ska göra.
              Det är inte detta parlaments uppgift att göra på det sättet.
            </seg>
            <seg n="346cde98">
              (Applåder)
            </seg>
          </u>
          <note type="speaker" n="bbb5e383">
            Anf. 12 JACOB JOHNSON (V) replik:
          </note>
          <u who="Q5888881" xml:id="i-c174c7faabfc53ab-2" n="be078de2">
            <seg n="b31d5198">
              Herr talman! Gunnar Andrén fortsätter att blanda äpplen och päron.
              Det är en sakfråga hur den här skattens utformning ska se ut.
              Det finns oklarheter, men grundprincipen är att om man ska ha
              en skatt på finansiella transaktioner mellan ett antal samverkande
              länder som har fått godkänt av Europeiska rådet så måste den tas
              fram på en gemensam nivå och klara nödvändiga krav på harmonisering
              för att det inte ska bli olika effekter, fragmentisering och så
              vidare. Det är det som är grundfrågan.
            </seg>
            <seg n="93fcff9a">
              I själva sakfrågan är det väldigt mycket som är oklart, till
              exempel om det blir några egna medel eller inte. I och för sig
              är det formulerat i utskottets utlåtande att förslaget i nuläget
              bedöms och så vidare. Men att i själva subsidiaritetsfrågan kunna
              godkänna ett förslag som inte är slutförhandlat och förutse hur
              det kommer att se ut är inte realistiskt, utan det handlar om
              den principiella frågan: Bör det här tas fram på gemensam nivå
              eller inte?
            </seg>
            <seg n="3d244c35">
              Det tycker vi. Det bör tas fram på gemensam nivå för att man
              ska kunna få effektivitet i den här skatten. Tänker man lite längre
              och vill försöka nå det här på en global nivå, över många nationsgränser,
              skulle då Gunnar Andrén tycka att det strider mot subsidiaritetsprincipen,
              eller är det liksom en lämplighetsfråga?
            </seg>
            <seg n="c218c07c">
              Kan Gunnar Andrén svara på den principiella frågan?
            </seg>
          </u>
          <note n="bad287df" type="speaker">
            Anf. 13 GUNNAR ANDRÉN (FP) replik:
          </note>
          <u who="unknown" xml:id="i-f1aa604f780218d9-2" n="be078de2">
            <seg n="718b57f0">
              Herr talman! När det gäller valpskatter är Folkpartiets och de
              andra allianspartiernas åsikt entydig: Det är vi emot.
            </seg>
            <seg n="9e1252bd">
              Sedan kan man alltid diskutera hur den finansiella sektorn över
              hela världen ska beskattas. Där har vi ingen deciderad åsikt.
              Där måste vi se exakt hur förslagen utformas. Det är väl fullt
              möjligt att man kan tänka sig någon väldigt intressant konstruktion
              som gör att alla länders finansinstitut måste vara med och finansiera.
            </seg>
            <seg n="77ccfd4f">
              Men den här konstruktionen är inte alls av den karaktären, och
              det gör som jag sade tidigare att ni, oavsett om ni tycker att
              det inte ska vara så eller inte, kommer att säga att svenska folkpensionärers
              fonder, om de handlar med tyska aktier eller vad det nu kan vara
              för någonting, i själva verket kommer att gå till att finansiera
              EU-ländernas medlemsavgifter i EU. Detta är vi absolut emot.
            </seg>
            <seg n="525267d9">
              Om Jacob Johnson hade läst lite mer hade han sett att regeringen
              har två väldigt bra ståndpunkter i den här frågan, nämligen att
              vi tolererar att de här elva länderna går vidare med en fördjupad
              finansiell transaktion. Men vi är mycket emot den andra delen
              om att det ska vara egna medel. Det kan man skratta åt eller vad
              man vill, men på den punkten är regeringen solklar. Det finns
              ingen som helst tvekan.
            </seg>
            <seg n="00510a88">
              Men på den punkten blir det så att om det förslag som ni har
              lämnat skulle vinna riksdagens bifall godkänner man att det blir
              egna medel, för det är kommissionens förslag att öppna för detta.
              Detta är vi emot, och det är den väsentligaste frågan: Nationell
              beskattningsrätt ska vara kvar.
            </seg>
          </u>
          <note type="speaker" n="2eca8e06">
            Anf. 14 KARIN NILSSON (C):
          </note>
          <u who="Q4969654" xml:id="i-9fdd01043321e693-0" n="465fe248">
            <seg n="d836f4cb">
              Herr talman! Nu har vi diskuterat och debatterat den här frågan
              i 45 minuter, och jag känner väl inte att det behöver tillföras
              så väldigt mycket mer. Men självklart vill jag uttrycka Centerpartiets
              ståndpunkt i sammanhanget, och den är givetvis att yrka bifall
              till utskottets förslag.
            </seg>
            <seg n="38667976">
              Vi har i dag inte att ta ställning till sakfrågan. Så är det.
              Det handlar egentligen om elva länders intresse av ett fördjupat
              samarbete om en skattefråga. Men eftersom man då också på något
              vis måste ta hänsyn till hur-frågan hamnar vi i sakdiskussionen
              ändå. Förslaget som det ser ut i dag upplevs nämligen luddigt,
              och dessutom verkar det som om det kommer att spilla över på svenska
              skattebetalare och svenska transaktioner och även på andra som
              inte omfattas av de elva medlemsstaternas fördjupade samverkan.
            </seg>
            <seg n="a1de5705">
              Det finns alltså alla skäl i världen att ifrågasätta hur man
              tänker och att vi då också prövar den här subsidiaritetsprincipen
              i sammanhanget och följer upp den med en motiverad skrivning.
            </seg>
            <seg n="4893f95f">
              Argumentationen har ni hört från såväl Leif Jakobsson och Anette
              Åkesson som Gunnar Andrén. Jag ställer mig bakom deras resonemang
              och yrkar som sagt bifall till utskottets förslag.
            </seg>
          </u>
          <note type="speaker" n="57207628">
            Anf. 15 THORALF ALFSSON (SD):
          </note>
          <u who="Q5546459" xml:id="i-94826edee3b9494f-0" n="7238dad2">
            <seg n="e0e7fc86">
              Herr talman! Precis som tidigare talare kan jag instämma i att
              det är en tolkningsfråga när det gäller subsidiaritetsprövning
              och proportionalitetsprincip i sakfrågan. Men som vi i skatteutskottet
              har märkt under de utfrågningar vi har haft med Finansdepartementet
              finns det en rad oklarheter i detaljerna. Det måste man ändå ta
              med sig i den sammanvägda bedömningen.
            </seg>
            <seg n="6d9fb8d7">
              När vi fick underlagen till vårt utskottsmöte och vår justering
              blev jag ändå förvånad över att det fanns en majoritet för att
              det strider mot subsidiaritetsprincipen. Jag hade förväntat mig
              att vi kanske skulle vara de enda som ansåg det. Det upplevde
              jag som väldigt positivt. Inte minst med tanke på regeringens
              ståndpunkt i frågan var det förvånande.
            </seg>
            <seg n="5fd1cffd">
              Som jag säger anser vi sverigedemokrater att förslaget om fördjupat
              samarbete om skatt på finansiella transaktioner strider mot subsidiaritetsprincipen
              enligt den information som har funnits tillgänglig i dag. Samtidigt
              är vår utgångspunkt att medlemsstater som generell princip bör
              ha rätten och möjligheten att gå vidare och fördjupa samarbetet
              inom en viss fråga, även om hela unionen inte är överens om inriktningen.
              Det fordrar dock att eventuella konsekvenser av ett fördjupat
              samarbete begränsar sig och inskränker sig till just de medlemsstater
              som frivilligt valt att inleda ett sådant fördjupat samarbete.
              Det kan inte sägas vara fallet i förslaget om en skatt på finansiella
              transaktioner, FTT.
            </seg>
            <seg n="626e0d75">
              Att en svensk kund som handlar till exempel ett svenskt värdepapper
              på ett svenskt institut skulle drabbas av en skatt införd av de
              elva EU-länder som ingår i det fördjupade samarbetet är lite magstarkt
              och inkräktar på vår nationella skattesuveränitet.
            </seg>
            <seg n="38ad4c44">
              De remissinstanser som har yttrat sig angående kommissionens
              förslag är över lag kritiska, inte minst Bankföreningen som sammanfattar
              sitt remissyttrande på ett enligt mitt sätt att se väldigt bra
              sätt:
            </seg>
            <seg n="54db634c">
              Tillämpningsområdet för Skatten enligt förslaget måste inskränkas
              för att minska graden av extraterritoriell beskattningseffekt
              så att inte företag och privatpersoner i länder utanför Skatteområdet
              på ett helt oförutsebart sätt drabbas av Skatten när de gör affärer
              i värdepapper emitterade utanför Skatteområdet. Skatt ska inte
              tas ut i Sverige och Sverige ska inte agera uppbördsman för andra
              länders Skatter. Detta är inte rimligt. Det fördjupade samarbetet
              avseende Skatt på finansiella transaktioner bör utformas så att
              företag och personer i länder som inte valt att delta inte heller
              ska drabbas av Skatten.
            </seg>
            <seg n="6993ae42">
              Egentligen är det helt självklara slutsatser om vi värnar vår
              nationella skattesuveränitet, och Sverigedemokraterna instämmer
              till fullo i Bankföreningens sammanfattning.
            </seg>
            <seg n="864a427a">
              Herr talman! I det tidigare motiverade yttrandet angående FTT
              till Europaparlamentet framhölls i skatteutskottets utlåtande
              att grundprincipen om skattesuveräniteten för medlemsländerna
              måste värnas, något som vi anser är lika viktigt i dag även om
              det inte omnämns i detta utlåtande.
            </seg>
            <seg n="76dfe7de">
              Vad som händer med kommissionens förslag och den vidare utformningen
              av förslaget får vi avvakta, men jag är tills vidare nöjd med
              att en majoritet i utskottet anser att förslaget strider mot subsidiaritetsprincipen.
            </seg>
            <seg n="0d8c0afd">
              Därmed vill jag yrka bifall till förslaget i skatteutskottets
              utlåtande SkU33.
            </seg>
          </u>
          <note type="speaker" n="91c25998">
            Anf. 16 LARS GUSTAFSSON (KD):
          </note>
          <u who="Q5777864" xml:id="i-084852bc80d627ca-0" n="73936946">
            <seg n="cc864d38">
              Herr talman! Det finns en dansk komposition som heter Dimman
              lättar. Den är komponerad av en dansk kompositör som heter Nielsen.
              I det här ärendet är det så att dimman har tätnat för varje redovisning
              vi har fått av bland annat regeringen i utskottet. Det blir svårare
              och svårare att begripa vad som egentligen ska bli slutresultatet.
              Då kan det inte gärna bli lättare för lyssnarna, för det är mycket
              perifert vad finansiella transaktioner och skatter på dem kommer
              att handla om. Det blir också mer perifert när det inte finns
              några färdiga förslag för oss att ta ställning till.
            </seg>
            <seg n="b8ab9c1a">
              Jag tror att man egentligen måste finna bakgrunden till detta
              i den ekonomiska krisen i Europa längre tillbaka i tiden. Man
              måste också komma ihåg att den här krisen inte bara handlar om
              de finansiella institutens beteende, utan det har också att göra
              med statsfinanserna i de olika länderna som inte har skötts på
              ett korrekt sätt. Sammantaget har detta gett utrymme för de problem
              som vi ser. Kommer inte länderna till rätta med sina statsfinanser
              kommer det inte att hjälpa vilka skatter vi än inför. Man måste
              ha med sig den bakgrunden.
            </seg>
            <seg n="63ab11ad">
              Man måste också ha med sig i bakgrunden att den reservation vi
              ser från Vänsterpartiet och Miljöpartiet är sprungen ur att man
              vill ha sådana här övergripande skatter för att man tror att det
              är bra, medan det är många av oss som inte tycker att det är ett
              bra sätt att hantera detta, Tobinskatt och andra konstigheter.
              Vi tror att det finns andra sätt, som Sverige exempelvis som genom
              annan lagstiftning har kunnat begränsa bankers och instituts beteende.
            </seg>
            <seg n="5f1dddce">
              Nu gäller det subsidiaritetsprövningen. Den är ju sådan att denna
              kammare och skatteutskottet inte har att ta ställning till huruvida
              man gillar förslaget i Europa eller ej. Det handlar om huruvida
              detta påverkar vårt land på ett sätt som vi tycker är negativt
              eller inte. Är det så, vilket har visat sig alltmer, att det finns
              stora oklarheter i hur utfallet kommer att bli för Sverige och
              för verksamheter i Sverige och även i andra länder som inte är
              med i samarbetet, både inom EU och utom EU, och det påverkar räntesättning,
              inflation och innebär väldigt många osäkra faktorer är det enligt
              proportionalitetsprincipen inte bara att godkänna det rakt av
              som det är. Det är detta som jag tror att Alliansen i skatteutskottet
              kommer fram till efter hand. Det finns för stora frågetecken för
              att bara lägga detta under sig, eftersom vi ännu inte vet hur
              det skulle kunna bli.
            </seg>
            <seg n="17a27925">
              Som jag sade, dimman lättar inte, vi vet inte vad som händer
              när den väl lättar. Då vill vi inte ha godkänt någonting som vi
              tycker inte är acceptabelt för svenskt deltagande.
            </seg>
            <seg n="87e7d694">
              Man skulle kunna tänka sig att Danmark, Sverige och Finland kom
              överens om någonting som faktiskt påverkar Tyskland av någon orsak.
              Jag tror inte att tyskarna skulle tycka att det var jättebra att
              vi hittade på saker och ting som i och för sig inte strider mot
              deras grundläggande principer men som påverkar deras ekonomi.
              Jag tror att man nog måste tänka i större sammanhang, och det
              är det vi ska pröva i subsidiaritetsprincipen.
            </seg>
            <seg n="bd50aea6">
              Vi vet att förslaget inte är avgränsat till länder. Den emissionsprincip
              som kommer blir väldigt diffus. Vilka indirekta eller direkta
              konsekvenser får detta när man börjar bolla runt det teoretiskt
              i sammanhanget? Några sådana förslag vill vi inte att EU ska föra
              fram, för då har EU gått utanför de befogenheter som finns i dess
              stadgar. Därför tycker jag att det också är rimligt att man är
              väldigt tveksam.
            </seg>
            <seg n="bc39b047">
              En annan tveksamhet vi har inte debatterat den här tycker jag
              är EU-avgiften och avdragsmöjligheterna. Hur kommer detta att
              clearas, och vilka konsekvenser kommer det att få? Det blir ändå
              i slutet som ni vet en kohandel, om jag uttrycker det så. Det
              är fortfarande så att budgeten inte har kunnat fastställas därför
              att man har olika uppfattningar. Vilka länder kan ta ut vilka
              avgifter? Hur ska man dra av detta gentemot varandra? Jag tror
              att vi ska vara väldigt försiktiga innan kommissionen och EU har
              ett klart förslag där vi vet konsekvenserna för länder som inte
              ingår. Innan dess är inte subsidiariteten uppfylld och inte proportionaliteten
              heller. Därför stöder jag förslaget i utskottets utlåtande.
            </seg>
          </u>
          <note n="7ba880aa">
            Överläggningen var härmed avslutad.
          </note>
          <note n="b882938b">
            5 § Hyresrätt m.m.
          </note>
          <note n="e81e5578">
            Föredrogs
          </note>
          <note type="speaker" n="b68937e1">
            Anf. 17 LARS ERIKSSON (S):
          </note>
          <note n="0ecf4443">
            Herr talman! Jag vill börja med att yrka bifall till motion C388,
            yrkande 7 och 10.
          </note>
          <u who="Q470630" xml:id="i-c5b7464978d55ab1-0" n="f730f43a">
            <seg n="00c2d37a">
              Herr talman! Sverige står inför en stor utmaning. Bara i de kommunala
              bostadsbolagen beräknas 300 000 av miljonprogrammets lägenheter
              vara i behov av omfattande ombyggnad. Ombyggnadsprocessen är omtumlande
              för hyresgästerna, och många kommer att tvingas flytta på grund
              av att de inte har råd att bo kvar efter ombyggnaden.
            </seg>
            <seg n="0d4afad6">
              En så kallad skyddsregel vid stora hyreshöjningar har införts
              i hyreslagen 55 § femte stycket. Den är generell och innebär att
              hyresgästen har rätt till en anpassningstid vid större hyreshöjningar
              en så kallad trappning av hyran. Lagstiftaren ger emellertid exempel
              på undantag då det kan vara befogat att låta större hyreshöjningar
              få genomslag snabbare.
            </seg>
            <seg n="2df85897">
              Herr talman! De största hyreshöjningarna förekommer just i samband
              med ombyggnader. Det är inte ovanligt med hyreshöjningar på 5060
              procent. I praktiken är det inte ovanligt med förhandlingsöverenskommelser
              om hyra efter ombyggnad där hyreshöjningar genomförs trappstegsvis.
              Därför är det viktigt att även hyresnämnden ges möjlighet att
              använda skyddsregeln vid ombyggnader, så att de kan fatta beslut
              om trappstegsvis höjning av hyran.
            </seg>
            <seg n="40222a25">
              Skyddsregeln infördes efter förslag från Hyresgästföreningen
              och Sabo. Det var ett förslag för att alltid ge hyresgästerna
              skydd mot kraftiga hyreshöjningar vid ombyggnad. När hyresnämnden
              bestämde en hyra som väsentligt översteg den tidigare hyran skulle
              nämnden därför enligt förslaget alltid bestämma en upptrappning
              av hyreshöjningen över ett antal år. Vi anser att skyddsregeln
              ska gälla när hyresvärden vill bygga om, renovera och genomföra
              andra standardhöjande åtgärder. Skyddsregelns tillämpning får
              inte användas så att hyresgästens besittningsskydd äventyras.
              Regeringen bör snarast återkomma till riksdagen med förslag i
              denna fråga.
            </seg>
            <seg n="314ffd4f">
              Bakgrunden till förslaget att införa en skyddsregel var att ombyggnad
              och upprustning av lägenheter och fastigheter i många fall innebär
              att hyran höjs med kanske 5060 procent. Sådana hyreshöjningar
              tvingar många hyresgäster att flytta. Det finns uppgifter om att
              uppemot 4050 procent av hyresgästerna i sådana fastigheter tvingas
              söka nytt boende någon annanstans. Civilutskottet besökte nyligen
              Linköping och träffade där bland annat det kommunala bostadsbolaget,
              som redovisade att uppemot 50 procent av deras hyresgäster väljer
              att inte flytta tillbaka till den fastighet som har renoverats
              på grund av fördyringen av hyran.
            </seg>
            <seg n="1ae7ed9e">
              Jag är själv uppvuxen i närheten av ett område i Göteborg där
              hyran nu höjs med över 60 procent efter renovering. I alla dessa
              fall heter det att de som inte kan bo kvar efter renoveringen
              erbjuds boende i en annan del av hyresvärdens bestånd. I verkligheten
              betyder det att man kan tvingas flytta flera mil inom en stad.
              Ungarna får byta skola eller förskola, och umgänge och trygghet
              bryts upp. Det blir stora slitningar och påfrestningar för den
              enskilde eller för familjen.
            </seg>
            <seg n="ead1514b">
              Herr talman! Detta är inte en politik för ett samhälle som håller
              ihop. Regeringen är fullt medveten om problemet men väljer att
              bortse från det. Reaktionerna i bostadsområden som står inför
              hyreshöjningar som dessa är massiva. I många fall är det i princip
              omöjligt att få tag på ett nytt boende eftersom det på många orter
              är betydande bostadsbrist. Många hyresgäster hamnar således i
              situationen att de inte har råd att bo kvar men inte har någon
              annanstans att ta vägen.
            </seg>
            <seg n="59c9c957">
              Eftersom antalet ombyggnader kan förväntas öka de närmaste åren
              när miljonprogrammet ska renoveras skulle vi kunna se en betydande
              folkomflyttning framför oss om inget görs åt regelverken. Vi vill
              från Socialdemokraternas sida visa att en annan, mildare väg är
              möjlig en väg som har stöd hos både Hyresgästföreningen och Sabo.
              Därför har vi en reservation i dagens debatt.
            </seg>
            <seg n="99d732f7">
              Skyddsregeln fick dock en annan utformning än den vi ville se.
              Den skyddsregel som föreslogs av regeringen fick följande lydelse:
              Om den hyra som är att anse som skälig är väsentligt högre än
              den tidigare hyran i hyresförhållandet, ska hyresnämnden, om hyresgästen
              begär det och inte särskilda skäl talar emot det, bestämma att
              hyran ska betalas med lägre belopp under en skälig tid. Tillämpningen
              villkorades alltså av att det inte fanns särskilda skäl som talade
              mot en tillämpning.
            </seg>
            <seg n="a35193fb">
              Dessutom nämner regeringen just standardhöjande ombyggnad som
              exempel på ett särskilt skäl att inte tillämpa skyddsregeln. Regeringen
              skriver: Särskilda skäl som talar emot en tillämpning av skyddsregeln
              bör således kunna vara exempelvis att det efter godkännande eller
              tillstånd har utförts standardhöjande åtgärder. Man kan alltså
              säga att skyddsregeln inte behöver tillämpas i just den situation
              där hyresgäster har störst behov av den.
            </seg>
            <seg n="170a3a10">
              Hur har då regeringen motiverat detta? I betänkandet anförs att
              hyresgästers inflytande är starkt i ombyggnadssituationen. Regeringen
              skriver: När det gäller exempelvis standardhöjande åtgärder som
              har en inte obetydlig inverkan på lägenhetens bruksvärde har hyresgäster
              i dag ett relativt starkt inflytande. Vi menar att detta är direkt
              fel hyresgästerna saknar i praktiken inflytande i denna situation.
            </seg>
            <seg n="2d13126e">
              Herr talman! Jag ska säga några ord om reglerna vid ombyggnad.
              Enligt reglerna vid ombyggnad får en hyresvärd inte utföra standardhöjande
              åtgärder i en lägenhet om inte hyresgästen antingen har godkänt
              åtgärderna eller säger nej men hyresnämnden lämnar tillstånd.
            </seg>
            <seg n="a3105071">
              I praktiken är det mycket vanligt att hyresgästerna säger nej
              till de standardhöjande åtgärder som hyresvärden vill genomföra,
              eftersom det kommer att leda till mycket höga hyreshöjningar.
              Hyresvärden vänder sig i dessa fall till hyresnämnden och ansöker
              om tillstånd att genomföra åtgärderna. Nämnden ska enligt reglerna
              bifalla hyresvärdens ansökan om värden har ett beaktansvärt intresse
              av att åtgärden genomförs och det inte är oskäligt mot hyresgästen
              att den genomförs.
            </seg>
            <seg n="19448fd9">
              Jag har tagit del av en undersökning som Hyresgästföreningen
              genomfört, där de har tittat på praxis från hyresnämnder och Svea
              hovrätt under åren 20022010. Jag kan konstatera att nämndernas
              och hovrättens praxis är entydig: I praktiken får hyresvärden
              nästan alltid tillstånd att utföra de åtgärder man ansökt om.
              Det hjälper således inte hyresgästerna att protestera, eftersom
              hyresnämnden och hovrätten ändå alltid ger hyresvärden tillstånd.
            </seg>
            <seg n="db7174da">
              Sådana sena godkännanden beror ofta på, vilket framgår av hyresnämndens
              protokoll, att hyresgästen först vid förhandlingen insett att
              nämnden i tillståndsärendet inte prövar hyran efter ombyggnad.
              När väl hyresvärden har fått tillstånd för åtgärderna kan han
              genomföra ombyggnaden. När ombyggnaden är klar återstår att bestämma
              hyran för lägenheterna. Denna prövning leder som tidigare sagts
              till att hyreshöjningen i de flesta fall blir mycket kraftig,
              i flera fall upp till 50 procent högre hyra.
            </seg>
            <seg n="028f7325">
              Herr talman! Sammanfattningsvis visar praxis att hyresgästerna
              i praktiken saknar inflytande över ombyggnaden. Regeringens ställningstagande
              att hyresgästerna har ett relativt starkt inflytande vid ombyggnad
              är direkt fel. I stället får hyresvärden i praktiken alltid tillstånd
              till åtgärderna som leder till hyreshöjningar på upp till 50 procent.
            </seg>
            <seg n="420d41ae">
              Ett särskilt skäl att inte tillämpa skyddsregeln är enligt propositionen
              att hyresvärden har fått tillstånd att utföra standardhöjande
              åtgärder. Det är för oss självklart att skyddsregeln alltid ska
              tillämpas i dessa situationer och att tillämpningen ska vara generös.
              Detta skulle enkelt kunna genomföras genom att ändra skyddsregeln
              så att den alltid ska tillämpas vid ombyggnad.
            </seg>
            <seg n="6f40eebe">
              Det här gör, herr talman, att vi inte är nöjda med hur förslaget
              ser ut. Konsekvenserna för den enskilde riskerar att bli för stora
              för att vi ska kunna acceptera detta. Vi tycker att regeringspartierna
              ska gå tillbaka, göra om och göra rätt och återkomma till riksdagen
              med förslag i denna fråga i syfte att få en bred uppslutning kring
              förslaget i riksdagen.
            </seg>
          </u>
          <note n="b66e385c">
            Fastighetsägarna i Helsingfors gjorde under 2008 en genomgång
            av alla ärenden i hyresnämnden i Helsingfors 20022006. Man kom
            fram till att det under perioden hade meddelats avslag 3 gånger
            av totalt 449 ärenden. 192 bifölls helt, 5 avslogs delvis och
            249 avskrevs. Att så många ärenden avskrevs är i allmänhet en
            konsekvens av att parterna nått en frivillig överenskommelse som
            innebär att hyresgästen medger hyresvärdens ansökan.
          </note>
          <note n="317c83a6">
            I detta anförande instämde Jonas Gunnarsson (S).
          </note>
          <note type="speaker" n="1a436435">
            Anf. 18 JAN LINDHOLM (MP):
          </note>
          <u who="Q5956750" xml:id="i-a5e87a7fecbf6a27-0" n="74e9264f">
            <seg n="ed800360">
              Herr talman! Allianspartierna har under ledning av Moderaterna
              sedan de bildade regering hösten 2006 systematiskt skadeskjutit
              bostadsmarknaden i Sverige. Att man kritiserar den sabotagepolitik
              som bedrivits under allianspartiernas tid vid makten betyder emellertid
              inte att man automatiskt hyllar den bostadspolitik som har drivits
              tidigare.
            </seg>
            <seg n="f0144c97">
              Bostadsministern och andra företrädare för regeringen talar fagert
              om hyresrättens betydelse samtidigt som de systematiskt slår undan
              benen på densamma. Den uppenbara bakomliggande avsikten från regeringens
              sida är att tvinga alla att äga sitt boende. Man har i medierna
              de senaste dagarna hört många som har vittnat om den effekten
              av den förda politiken.
            </seg>
            <seg n="443ab21f">
              Regeringens politik handlar enbart om ideologi och inget annat.
              Att trångboddheten breder ut sig i rasande takt, att hundratusentals
              saknar den bostad de har behov av, att barn växer upp utan någon
              plats för läxläsning är sådana fakta som regeringen struntar blankt
              i. Att många företag, framför allt på mindre orter, inte lyckas
              locka till sig den yrkeskompetens som de behöver för att utvecklas,
              på grund av att det inte finns några bostäder att erbjuda inom
              rimligt pendlingsavstånd och att ingen bank lånar ut till bostadsbyggande
              utanför de större orterna, är även det, herr talman, en del av
              den verklighet som regeringen struntar blankt i. Att studenter
              i Sverige avstår från studier som de har antagits till på grund
              av att det är omöjligt att hitta bostad på studieorten är likaså
              något regeringen struntar blankt i.
            </seg>
            <seg n="8d57f74f">
              Regeringens linje är alltså tydlig. Man väljer i alla lägen att
              överlämna de svåra politiska frågorna till den så kallade marknaden.
              Att marknaden sedan inte förmår att hantera frågan bryr man sig
              uppenbarligen inte om. Man har ju lämnat över frågan till den
              heliga marknaden, och då har man agerat ideologiskt korrekt. Om
              det sedan fungerar eller inte spelar ingen roll för regeringen
              och dess partier. Att marknaden inte fungerar när det gäller bostadsförsörjning
              råder det ingen som helst tvekan om. Tvärtom är marknaden sjukare
              än sjuk, och regeringens skadeskjutande gör den bara än mer haltande.
            </seg>
            <seg n="8dc467df">
              Grundtanken med marknadsekonomi är att kunden eller konsumenten
              ska kunna göra ett val mellan ett antal alternativ. Förutsättningen
              är att de alternativ som erbjuds ska vara sådana som kunden är
              intresserad av, eller hur, och att alternativen på något sätt
              fyller de funktionskrav som kunden har. En tredje förutsättning
              för en fungerande marknad är att kunden har ekonomiska möjligheter
              att göra det val som är intressant att göra.
            </seg>
            <seg n="4a17a610">
              Inte på något av dessa områden uppfyller marknaden för bostäder
              de här uppräknade villkoren, och därför har marknaden ingen möjlighet
              att lösa bostadsförsörjningsfrågan.
            </seg>
            <seg n="27349a28">
              Herr talman! För de flesta bostadskonsumenter finns det inget
              alternativ, alltså inget alternativ, noll alternativ. Man tvingas
              till nödlösningar som att bo kvar hos mamma, bo hos en kompis
              eller kanske köpa en husvagn. För de flesta börjar bostadskarriären
              med ett tröstlöst köande.
            </seg>
            <seg n="5be5aea0">
              Och så kommer jag till det här med att välja. Att välja det är
              faktiskt ett skämt. När man väl kommer fram i kön och det är ens
              tur, vare sig det handlar om kön för en skolplats för barnet,
              en plats för mamma i äldreomsorgen, en bokning för egen del för
              hälsokontroll i vården eller en bostad är det inte många som säger
              nej till det erbjudande de då får. Att säga nej i det läget riskerar
              betyda att man får börja om i kön. Bostadsmarknaden erbjuder alltså
              inga val, utan den erbjuder en köplats.
            </seg>
            <seg n="213c969a">
              För bostadskonsumenten innebär det här i praktiken att man tvingas
              acceptera en bostad på fel ort eller i fel stadsdel med långa
              resor till dagis, fritids, skola, arbete och andra viktiga målpunkter
              i livet för att få vardagen att fungera. Vi vet vad det betyder
              för klimatet och miljön.
            </seg>
            <seg n="997fb843">
              Oftast innebär marknadens erbjudande även att månadskostnaden
              är högre för boendet än vad konsumenten anser sig klara av. Det
              har vi hört föregående talare berätta om. Men några alternativ
              erbjuder marknaden, som jag påpekat, inte. För att bostadskonsumenten
              ska kunna få det boende som hen önskar tvingas hen allt oftare
              köpa sitt boende. Det är det som de moderata ideologernas högsta
              önskan är att alla ska smittas av ägandesjukan. Någon bostadsbubbla
              har vi inte förrän den spricker, sade en minister insiktsfullt
              för några år sedan i en debatt här i kammaren. Just det, den som
              drabbats av ägandesjukan har ingen sjukdomsinsikt.
            </seg>
            <seg n="59f8c946">
              Ägda bostäder har ett väldigt oklart realvärde, men de har ett
              tydligt lokalt marknadsvärde. Även på marknader där värdet hela
              tiden ökar, och inte fluktuerar, är det värdet tämligen ointressant
              för den som äger. Möjligen kan det vara intressant för arvingarna.
              Men för den som ska bo spelar det ingen roll om bostaden är värd
              1, 2, 3 eller 4 miljoner, för bo behöver alla göra fram till sin
              död. Om den lokala marknaden för ägda bostäder fungerar så bra
              som den ska förändras alla bostäders värde tämligen likartat.
              Om någon byter från en trea till en annan trea för 1 eller 4 miljoner
              handlar det inte om värden, utan det handlar om graden av bubblifiering.
            </seg>
            <seg n="378401a8">
              Herr talman! Ett samhälle som enbart består av läkare, jurister,
              ingenjörer och liknande högavlönade grupper fungerar inte även
              om allianspartiernas företrädare tycks tro det. För att ett samhälle
              ska fungera krävs det att någon lagar taken när de börjar läcka,
              att någon ser till att vattenreningen fungerar och att avloppsledningarna
              är hela. Den ökade livslängd som vi ser som ett av de främsta
              resultaten av 1900-talets välfärdsutveckling beror inte i första
              hand på läkemedelsindustrins framgångar eller på en bättre läkarvetenskap.
              Det framsteget beror främst på rent vatten och fungerande reningsverk.
            </seg>
            <seg n="920e1cec">
              För att ett samhälle ska fungera behövs det att någon skottar
              bort snön på vintern och att någon klipper gräsmattorna på sommaren,
              att någon lagar maten på restaurangerna och att det även finns
              någon som diskar efter besökarna, kanske hos oss i denna kammare.
              Det krävs att någon tar hand om både barnen och de äldre, att
              någon kör bussen, sopbilen, varubilen till butiken, packar upp
              varorna och att någon hjälper till i affären på olika sätt.
            </seg>
            <seg n="8a0f5968">
              De viktigaste jobben, herr talman, de som gör att vardagen i
              samhället fungerar, är oftast inte så högt värderade när det kommer
              till lönenivå, vilket naturligtvis är väldigt märkligt och i sig
              en fråga för politisk diskussion. Den arkitekt, bara för att ta
              ett exempel, som fortsätter att rita hus efter 65 års ålder och
              som under sitt yrkesliv kanske har fått rita sina drömhus många
              gånger och gärna jobbat över på kvällarna när det varit som allra
              roligast har kanske inte ens betraktat lönen som den viktigaste
              ersättningen för utfört arbete. Glädjen i arbetet och kundernas
              glädje har många gånger varit det avgörande.
            </seg>
            <seg n="a4c25363">
              För den som utför de tyngsta jobben i vården och omsorgen är
              det inte självklart att orka jobba fram till 65, och att kunna
              ha en sidoinkomst i yrket efter 65 är närmast otänkbart. För den
              personen har lönen varit viktig trots att den inte har varit så
              stor och övertidsersättning när man tvingats jobba över en självklarhet.
            </seg>
            <seg n="427d5ff8">
              Bostadspolitik är viktigt. Men, herr talman, det inser inte regeringspartierna.
              Bostadspolitik behövs för att ett samhälle ska fungera. Det är
              för alla dessa viktiga och nödvändiga men låg- och medelavlönade
              medborgare som vi behöver hyresrätten och bostadspolitiken. Inser
              ni inte det?
            </seg>
            <seg n="e9e84af1">
              Det är inte för dem som själva kan bestämma när det är dags för
              nästa steg i karriären som vi behöver en bostadspolitik, inte
              för dem som har råd att köpa en ny bostad på den nya orten utan
              att behöva sälja den gamla bostaden först, inte för dem som kan
              hyra ut den gamla bostaden i väntan på att barnen kan behöva den
              under sina universitetsår.
            </seg>
            <seg n="57544c67">
              Bostadspolitiken behövs inte för dem som har mer pengar än de
              behöver för att äta sig mer än mätta.
            </seg>
            <seg n="15f374d7">
              Varje samhälle är beroende av den sortens nyckelpersoner som
              jag nyss gav exempel på, de vars insatser av någon outgrundlig
              anledning inte värderas så högt när det kommer till lönesättning
              men som gör att vårt samhälle fungerar. De är faktiskt oersättliga.
              Därför måste det, herr talman, finnas bostäder även till dem.
            </seg>
            <seg n="a1847add">
              En regering som inte förstår behovet av en bostadspolitik skadar
              faktiskt samhället. Hur den bostadspolitiken sedan ska se ut kan
              man naturligtvis diskutera. Men den måste ge förutsättningar för
              alla sorters människor att kunna bo i alla delar av landet, i
              alla delar av staden och i alla bostadsområden. Bostadspolitiken
              måste underlätta integration och bostadskarriärer, och den måste
              motverka segregation, gettofiering och förslumning.
            </seg>
            <seg n="81c49011">
              Inte minst måste bostadspolitiken ge alla människor förutsättningar
              till en rimlig bostadsstandard. Allt detta går att åstadkomma
              med politik, men inget är möjligt att åstadkomma genom att överlämna
              frågan till marknaden. Det har vi än en gång fått tydliga bevis
              på.
            </seg>
            <seg n="8d941ef9">
              Herr talman! Jag yrkar bifall till reservationerna 2 och 3 i
              betänkandet, därför att den snabba och ogenomtänkta, eller man
              kanske ska säga den oplanerade, ombildningen av hyresrätter till
              bostadsrätter i många städer skapar getton och gör det svårt för
              nyckelpersoner att bosätta sig där de faktiskt behövs.
            </seg>
            <seg n="e7c9d10a">
              De orimligt höga hyror som pågående renoveringar av 60- och 70-talens
              massproducerade bostäder leder till gör att ekonomin för många
              blir orimlig. Även där, herr talman, behövs det bostadspolitik.
            </seg>
            <seg n="94ba2e95">
              Naturligtvis kan man kortsiktigt höja lönerna kraftigt för de
              oumbärliga låg- och medelavlönade nyckelpersonerna, som jag har
              räknat upp exempel på och som finns överallt i vårt samhälle,
              men vi miljöpartister anser inte att politiken ska lägga sig i
              lönebildningen. Vi menar inte heller att det är någon lösning
              att alla blir bostadsägare. Vårt samhälle behöver den flexibilitet
              som hyresrätten ger förutsättningar för.
            </seg>
            <seg n="d41c835f">
              Det som behövs är en politik som gör att det byggs fler hyresrätter
              än vad som efterfrågas så att en verklig marknad för hyrda bostäder
              kan uppstå, en marknad där bostadskunden kan välja från ett utbud,
              inte en marknad där den som söker en hyresrätt tvingas ta det
              som leverantören bestämmer. En sådan politik måste ha som grund
              att samhällsnyttan av fungerande bostäder väger tyngre än kortsiktig
              girighet. En fungerande bostadspolitik förutsätter en allmännytta
              som sätter allmännyttan främst.
            </seg>
            <seg n="d5eda255">
              En regering som slösar subventioner på de redan välbärgade, och
              som samtidigt inte ser de grundläggande behoven hos dem som inte
              vill eller kan välja att äga sitt boende, bygger konflikter och
              spänningar i samhället. Väldigt många där ute är rädda för vad
              som kan hända om den politiken får fortsätta.
            </seg>
          </u>
          <note type="speaker" n="32f131e8">
            Anf. 19 AMINEH KAKABAVEH (V):
          </note>
          <u who="Q3675519" xml:id="i-7eea311b45beef49-0" n="c1d842f9">
            <seg n="21f541e2">
              Herr talman! Bristen på hyresrätter fortsätter att öka samtidigt
              som nästan 250 000 unga vuxna saknar ett eget boende. Ungdomar
              efterfrågar ofta hyresrätter med rimliga hyresnivåer, enligt Vänsterpartiet.
            </seg>
            <seg n="a4f54bb1">
              Förutom att bygga bort bostadsbristen behöver det befintliga
              bostadsbeståndet av hyresrätter förbli just hyresrätter. Högerregeringens
              politik är inriktad på boenden som kräver att man har en kapitalinsats
              och på att öka den sekundära hyresmarknaden, främst boende i andra
              hand.
            </seg>
            <seg n="199845a2">
              Ett stort problem är också att hyresrätter säljs och ombildas
              till bostadsrätter. Sedan år 2000 har ca 155 000 hyresrätter ombildats
              till bostadsrätter i landet. Av dessa finns 72 procent eller ca
              112 000 i Helsingforss län. Vänsterpartiet vänder sig emot den
              här utvecklingen som innebär höjda trösklar för att få ett eget
              boende för många utan förmögenhet och att bostadsmarknaden dräneras
              på hyresrätter med låga hyror. De få hyresrätter som byggs med
              sådan finansiering har normalt mycket högre hyra än de sålda lägenheterna.
              Hyresgäster som efterfrågar hyresrätter med samma hyresnivåer
              som de som sålts ut har ofta inte råd att hyra de nyproducerade
              bostäderna med höga hyror.
            </seg>
            <seg n="a5855773">
              Av dessa och många andra skäl motsätter vi oss i Vänsterpartiet
              ombildningar av hyresrätter till bostadsrätter. Vi tycker att
              all ombildning och utförsäljning av allmännyttans lägenheter ska
              stoppas.
            </seg>
            <seg n="128a0837">
              Regeringen har tillsatt en utredning som syftar till att lämna
              förslag på hur det ska kunna bli möjligt att ombilda hyresrätter
              till ägarlägenheter. Vänsterpartiet har varit och är motståndare
              till att över huvud taget införa upplåtelseformen ägarlägenheter.
              Att möjliggöra ombildning av hyresrätter till ägarlägenheter menar
              vi är ett steg i fel riktning.
            </seg>
            <seg n="282bb75a">
              Beslut om utförsäljningar görs i kommunerna. På riksnivå finns
              lagar som reglerar ombildningar till bostadsrätter.
            </seg>
            <seg n="81d7d261">
              Allmännyttan är av största vikt både för en social bostadspolitik
              och för bostadsförsörjningen. Därför bör en del av den statliga
              bostadspolitiken vara att säkerställa och utveckla allmännyttans
              ställning. Högerregeringens politik går i helt motsatt riktning.
            </seg>
            <seg n="1d86cf0b">
              Under förra mandatperioden upphävde regeringen den så kallade
              tillståndsplikten vid överlåtelser av kommunala bostadsföretag.
              Det innebär att det står kommunerna fritt att sälja hela eller
              delar av de allmännyttiga bostadsbestånden utan att begära länsstyrelsernas
              tillstånd.
            </seg>
            <seg n="c5cccf71">
              Ett av skälen för lagändringen uppgavs vara att alla kommuner
              inte har allmännyttiga bostadsföretag. Det är märkligt att motivera
              upphävandet av ett generellt regelverk som träffar alla kommuner
              med att en handfull kommuner inte har ett allmännyttigt bostadsbolag.
              Tvärtom tycker vi att det är av stor vikt att kommunerna stärker
              sina bostadsföretag och utvecklar möjligheterna att tillhandahålla
              bra bostäder enligt självkostnads- och bruksvärdesprinciper.
            </seg>
            <seg n="487afbdd">
              Herr talman! Den 1 januari 2011 trädde lagen om allmännyttiga
              kommunala bostadsföretag i kraft. Förändringen mot tidigare lagstiftning
              är att de allmännyttiga kommunala bostadsaktiebolagen ska bedriva
              sin verksamhet enligt affärsmässiga principer. En konsekvens av
              detta är att den kommunala grundprincipen om självkostnad undantas.
              Denna lag begränsar kommunernas möjligheter att ta ut pengar från
              sina bostadsbolag och använda dem till andra verksamheter. Det
              finns det flera exempel på från Helsingforss stad, där den borgerliga
              majoriteten har beslutat att ta pengarna från de allmännyttiga
              bolagen och använda dem till exempelvis vägar, till att klippa
              häckar och till att riva campingplatser i stället för att använda
              dem till social sammanhållning, integration med mera.
            </seg>
            <seg n="d2cd9129">
              Vi anser att effekterna av den nya lagen måste utvärderas.
            </seg>
            <seg n="29291d83">
              En annan aspekt rörande hyreslagen är den förändring som innebär
              att allmännyttans hyresnormerande funktion har ändrats. Tidigare
              kunde hyresnämnden pröva hyran mot hyressättningen för likvärdiga
              lägenheter med förhandlade hyror hos både kommunala och privata
              bostadsföretag.
            </seg>
            <seg n="8d8477e7">
              Denna lag har ersatts med en regel om att jämförelse ska göras
              med likvärdiga lägenheter med förhandlade hyror hos både kommunala
              och privata bostadsföretag.
            </seg>
            <seg n="79aafb0a">
              Hyresgästföreningen har undersökt skillnaden mellan privata värdar
              och allmännyttan, och resultatet visade att de privata värdarnas
              hyra låg klart över allmännyttans.
            </seg>
            <seg n="caebf0df">
              Herr talman! Kommunerna ges genom 5 kap. 7 § i plan- och bygglagen
              en möjlighet att utifrån ett program ge förutsättningar för hur
              bostadsområden ska byggas med avseende på antal lägenheter, upplåtelseform
              och så vidare. Detta är dock inget krav.
            </seg>
            <seg n="878aa503">
              Vänsterpartiet menar dock att det ska vara obligatoriskt för
              kommunerna att upprätta boendeplaneringsprogram för att kunna
              garantera hög kvalitet på bostäder och boendemiljöer. Vi anser
              också att obligatoriska boendeplaneringsprogram skulle främja
              samhällsdebatten om bostadsfrågor.
            </seg>
            <seg n="52d2541a">
              Boendeplaneringsprogrammen ska redovisas till regeringen via
              länsstyrelserna. De ska vara heltäckande och övergripande och
              behandla såväl handlingsplaner för nyproduktion och ombyggnad
              som förändringar i service, infrastruktur och omgivande miljö.
              Vänsterpartiet driver att det ska vara en utgångspunkt för kommunernas
              arbete med det obligatoriska boendeplaneringsprogrammet.
            </seg>
            <seg n="3589fab1">
              Herr talman! Vidare tycker vi att människors möjligheter att
              välja hur de ska bo bör stärkas. Därför är det angeläget att kommunerna
              genom en aktiv bostadspolitik bidrar till ett varierat utbud av
              bostäder och upplåtelseformer. På så vis förbättras möjligheterna
              för den enskilde att få ett bra och ändamålsenligt boende. Bostadspolitiken
              är också viktig för att bekämpa den segregation som framför allt
              präglar våra storstäder.
            </seg>
            <seg n="93a8d276">
              Förslaget om obligatoriska boendeplaneringsprogram är ett sätt
              att säkerställa att det byggs med blandade upplåtelseformer. Det
              skulle också vara en viktig åtgärd för att bryta segregationen.
            </seg>
            <seg n="3337127a">
              En annan konkret åtgärd kan vara att förändra plan- och bygglagen
              så att kommunerna ges möjlighet att föreskriva en viss upplåtelseform
              i detaljplan.
            </seg>
            <seg n="73970c86">
              Förutsättningarna för att använda översiktsplaner på motsvarande
              sätt bör också ses över, enligt Vänsterpartiet. Det är viktigt
              att det finns regler som gör att hyresrätter som skapas på detta
              sätt inte kan omvandlas till bostadsrätter. Vi anser att möjlighet
              för kommuner att föreskriva en viss upplåtelseform i detaljplan
              ska införas.
            </seg>
            <seg n="dc297b81">
              Herr talman! Bostaden är inte som vilken vara som helst. Snabba
              hyreshöjningar kan inte mötas snabbt och enkelt med ett byte av
              bostad. Hyresgästens inkomst, utbudet av lediga bostäder, arbete,
              studier med mera kan vara reella hinder.
            </seg>
            <seg n="89903f9a">
              Medierna rapporterar dagligen hur de höga hyrorna efter renoveringar
              och ombyggnader drabbar hyresgäster i olika delar av landet. I
              dag har vi en situation där renoveringar och ombyggnader av bostäder
              har inneburit hyreshöjningar på upp till 60 procent. Med så stora
              hyreshöjningar är det många som helt enkelt inte har råd att bo
              kvar. Dessutom vittnar många hyresgäster om att de inte alls har
              fått vara med och påverka omfattningen av renoveringen.
            </seg>
            <seg n="78cbbe0b">
              Vänsterpartiet menar att hyresgäster generellt måste få mer inflytande
              över det egna boendet och närmiljön. Detta gäller i synnerhet
              vid renoveringar och ombyggnader av lägenheter.
            </seg>
            <seg n="1de946f6">
              Hyresgästföreningen föreslår en rad åtgärder för att stärka hyresgästernas
              inflytande och skapa förutsättningar för rimliga hyror. Bland
              annat menar man att fastighetsägarna ska erbjuda olika nivåer
              av ombyggnad med olika hyresnivåer.
            </seg>
            <seg n="05c4f404">
              Vänsterpartiet tycker att detta är en bra inriktning. Därför
              anser vi att skyddsregeln som kan användas mot kraftiga och snabba
              hyreshöjningar även ska gälla vid ombyggnader.
            </seg>
            <seg n="fe16c209">
              Sist men inte minst: Det var ett bra och klokt beslut som civilutskottet
              tog om besittningsskydd för att undvika vräkning av kvinnor som
              misshandlas i hemmet av make eller sambo. I samband med misshandel
              sker ofta skadegörelse i lägenheten. Skadegörelse är normalt grund
              för uppsägning, men då tas inte hänsyn till kvinnans och eventuella
              barns behov av bostaden och deras situation i egenskap av brottsoffer.
            </seg>
            <seg n="c8e5f244">
              Att ett enigt utskott har stått bakom Vänsterpartiets förslag
              gällande besittningsskyddet för att stärka kvinnor och barn genom
              att deras rätt att fortsätta använda lägenheten bör skrivas in
              i hyreslagen är glädjande. Jag har förhoppningar om att utskottet
              tar ett liknande positivt beslut för att stoppa vräkningar av
              barnfamiljer, i enlighet med Vänsterpartiets förslag.
            </seg>
            <seg n="430085d8">
              Avslutningsvis vill jag lyfta reservationerna 1, 2 och 3, men
              jag står självklart bakom samtliga reservationer från Vänsterpartiet.
            </seg>
          </u>
          <note type="speaker" n="29b58a2c">
            Anf. 20 BINO DRUMMOND (M):
          </note>
          <u who="Q5624774" xml:id="i-927d3d7160e45e9a-0" n="9d81d47f">
            <seg n="4c801e9e">
              Herr talman! Bostäder är onekligen något som engagerar. Det har
              vi hört i dag och även i tidigare debatter. Vi vet också att vi
              har en varierad bostadssituation i landet. Storstadsregionerna
              lider av gigantisk bostadsbrist medan andra orter har problem
              med stor utflyttning eller rent av ensidiga bostadsmarknader.
            </seg>
            <seg n="6fd8ff4b">
              Egentligen berör en debatt om hyresrätten som upplåtelseform
              endast en del av det mycket större och övergripande problemet
              med underskott på bostäder, inklusive hyresrätter. Orsakerna till
              detta problem är flera, och vi kommer knappast att lösa det genom
              fler regleringar för hyresrätter eller genom att enbart kommunala
              bolag får sätta normen för hur mycket en lägenhet får kosta. Vi
              kommer inte heller att lösa problemet med för få bostäder genom
              att vi i riksdagen bestämmer om en kommun får ombilda en hyresfastighet
              till en kooperativ hyresrätt eller bostadsrätt eller till och
              med sälja en hel fastighet. Tvärtom riskerar fler regleringar
              i denna riktning att försena och försvåra byggande över lag.
            </seg>
            <seg n="c5a2cc28">
              Herr talman! Jag vill efter denna korta inledning yrka bifall
              till utskottets förslag.
            </seg>
            <seg n="4c0a6bdd">
              Vänsterpartiets förslag i betänkandet innebär i princip att man
              tror att det kommer att byggas fler hyresrätter om vi ser till
              att alla hyror fastställs utifrån vad de kommunalt ägda lägenheterna
              kostar. Man ska enbart verka efter självkostnadsprincipen, inte
              få ombilda sina fastigheter till någon annan upplåtelseform och
              absolut inte få sälja dem, om det är det som medborgarna i den
              sagda kommunen vill ha. Inte heller skulle man få finansiera nödvändiga
              upprustningar, eftersom man inte skulle kunna ta ut hyran för
              att finansiera en upprustning.
            </seg>
            <seg n="1508777e">
              Man kan säga så här: Den vänsterpartistiska självkostnadsprincipen
              skulle i princip bli en självförstörelseprincip för hela bostadsbeståndet.
              Självklart skulle det byggas en och annan lägenhet i allmännyttan,
              men det skulle samtidigt slå undan benen för alla andra aktörer
              som vill bygga hyresrätter i Sverige i dag.
            </seg>
            <seg n="a9ab5e46">
              Problemet, herr talman, med att det byggs för få lägenheter och
              för få bostäder i Sverige är inte att vi har få lagar och regler,
              utan det är att vi har för många lagar och regler. I dag har vi
              en lagstiftning som gäller hyressättningen som togs fram i bred
              enighet tillsammans med hyresmarknadens parter och som trädde
              i kraft i januari 2011. När vi pratar om en fungerande hyresmarknad
              är det därför viktigt att vi tar in synpunkter och kan hålla oss
              till de överenskommelser som vi har kommit överens om.
            </seg>
            <seg n="d44bd0ea">
              I den första utvärdering som Boverket gjorde och som presenterades
              precis innan påsk kan vi se att hyrorna inte alls har stuckit
              i väg över huvud taget utan att det är ökningar på 23 procent
              per år. Vi får se vad Boverket kommer fram till. I den ursprungliga
              propositionen fanns det ett uppdrag till Boverket att se över
              den nya lagstiftningen.
            </seg>
            <seg n="ea4fbef0">
              En annan aspekt som är mycket aktuell just i dag är det stora
              upprustningsbehov som finns i miljonprogrammen. De fastighetsägare
              som inte har underhållit sina fastigheter står inför en gigantisk
              utmaning. Samtidigt finns det goda exempel runt om i hela landet
              på fastighetsägare som har haft ett kontinuerligt underhåll på
              sina fastigheter från 60- och 70-talet ända fram till i dag. Det
              finns också goda exempel där fastigheter har varit i stort behov
              av renovering och där man i god dialog tillsammans med hyresgästerna
              har kommit fram till rimliga hyresnivåer.
            </seg>
            <seg n="30cd37a3">
              Regeringen har såklart beaktat risken för kraftiga hyreshöjningar.
              Det tas upp i skyddsregeln, som tidigare har nämnts. Vi har, som
              jag sade, en bred överenskommelse, och jag tror att det är viktigt
              att vi försöker hålla oss till den.
            </seg>
            <seg n="fcc4f2da">
              Socialdemokraterna skriver i sin motion att regeringen har avpolitiserat
              bostadsmarknaden och ser det som något negativt. Jag tar det tvärtom
              som en komplimang. Att parterna på hyresmarknaden får ta ett stort
              ansvar för utvecklingen på densamma är bra för hyresmarknaden
              på lång sikt.
            </seg>
            <seg n="7a45ae8c">
              Återigen, herr talman: Är det något som inte skapar fler bostäder
              är det fler regler.
            </seg>
            <seg n="275a8882">
              Vi har en ordentlig avvägning mellan olika intressen vad gäller
              skyddsregeln. Det står också uttryckligen i propositionen att
              det är hyresgästens intresse som ska gå först. Därför finns det
              inte heller något absolut undantag när det gäller renovering och
              tillbyggnad.
            </seg>
            <seg n="8a5459df">
              Det är viktigt och det är uttryckligen sagt i propositionen att
              man som fastighetsägare inte ska använda ombyggnad som ett sätt
              att finansiera vad som egentligen skulle vara ett nödvändigt underhåll.
              Däremot måste det alltid finnas en realistisk möjlighet för fastighetsägare
              att finansiera tillbyggnader, ombyggnader och renoveringar. Annars
              skulle vi se ett fastighetsbestånd som på sikt kommer att raseras
              ännu mer.
            </seg>
            <seg n="74d7a8d7">
              Vi har en ganska ny lagstiftning som är svår att utvärdera än
              så länge. Vi får se vad som händer. Boverket utvärderar, och vi
              får se vad hyresnämnderna kommer fram till i sina utslag. Det
              uppdraget finns också hos Boverket i dag.
            </seg>
            <seg n="3c70ae2a">
              Det finns, herr talman, några motioner som förvånar mer än andra
              i det här betänkandet. Den som kanske förvånade eller förskräckte
              mig allra mest var den som gäller detaljplanereglering av upplåtelseform.
              Det förslaget kommer inte att leda till att en enda ny hyresrätt
              byggs i Sverige. Däremot är risken uppenbar att det byggs betydligt
              färre lägenheter.
            </seg>
            <seg n="25037320">
              Återigen: Det är inte fler regler som behövs för att vi ska få
              fart på bostadsbyggandet, utan det är färre regler och enklare
              processer.
            </seg>
            <seg n="29a2f612">
              Det som är lite fascinerande är att redan PBL-kommittén avstyrkte
              förslaget att man skulle detaljplanereglera fram upplåtelseformerna.
              Detaljplaner måste vara kommunens övergripande verktyg för att
              ta fram hur man ska använda sin mark inte vilken typ av fastighet
              som ska stå på en viss tomt.
            </seg>
            <seg n="ec1c53fc">
              Det finns många andra sätt som man kan använda för att styra
              mot fler hyresrätter, som jag antar är det Socialdemokraterna
              vill. Det kan man göra med tomträtter eller markanvisningsavtal.
              Det finns många goda exempel på hur man har lyckats med det.
            </seg>
            <seg n="63a6961a">
              Det orimliga i förslaget från S, V och MP framgår om man tänker
              sig en markägare som vill bygga en hyresrätt på en fastighet,
              medan detaljplanen säger att det måste byggas en bostadsrätt.
              Vad händer då? Med största sannolikhet kommer det inte att byggas
              något hus över huvud taget, och bostadsbristen fortsätter sin
              lunk i svensk nutidshistoria. Alternativt måste detaljplanen ändras.
              Vad innebär det? Jo, detaljplaner tar tid och öppnar upp för nya
              överklaganden. Är det två saker vi absolut inte ska göra för att
              kunna bygga fler bostäder i Sverige i dag är det att begränsa
              möjligheten att bygga och att skapa längre planprocesser.
            </seg>
            <seg n="c213f0e1">
              Däremot måste jag ändå ge oppositionen en eloge för att ansatsen
              är god. Hyresrätten är en viktig upplåtelseform. Den möjliggör
              flexibilitet och tillväxt och möjliggör bättre flyttkedjor och
              attraktivare städer. Dess värre riskerar ytterligare reglering
              i detaljplaneringen av upplåtelseformen att det inte kommer att
              byggas några lägenheter över huvud taget. Därför är det förvånande
              att Socialdemokraterna står bakom ett sådant förslag.
            </seg>
            <seg n="a5fb66eb">
              Herr talman! Sist men absolut inte minst skulle jag vilja passa
              på att nämna det tillkännagivande om stärkt besittningsskydd för
              misshandlad maka eller sambo som hela civilutskottet står bakom
              i dag. Att vi stärker brottsoffrens ställning är en självklarhet
              för mig. Det är också viktigt att komma ihåg att den grundläggande
              problematiken med våld i nära relationer inte löses genom att
              vi ändrar i hyreslagstiftningen, utan vi måste också se över andra
              delar av lagstiftningen för att komma till rätta med det problemet.
              Det är en fråga som regeringen har tagit på stort ansvar. Vi har
              en nationell samordnare, och det finns väldigt många insatser
              som regeringen har aviserat för att komma till rätta med problemet
              med våld i nära relationer.
            </seg>
            <seg n="ff5d9e6e">
              Däremot är detta en del som är nödvändig att se över, och därför
              är det glädjande att hela utskottet tillsammans kan göra det här
              tillkännagivandet.
            </seg>
            <seg n="84b21f36">
              Tillsammans med många av de andra insatser som regeringen gör
              på det här området borgar detta för en stärkt ställning för människor
              som drabbas av våld i nära relationer.
            </seg>
          </u>
          <note type="speaker" n="83f76b75">
            Anf. 21 LARS ERIKSSON (S) replik:
          </note>
          <u who="Q470630" xml:id="i-3ae0a08862bb6b6e-0" n="f730f43a">
            <seg n="b69ef620">
              Herr talman! Jag ska börja med att göra rätt. Är man ny i klassen
              blir det ibland fel. Mitt yrkande gäller naturligtvis reservationerna
              2 och 3. Jag tackar kansliet för det påpekandet.
            </seg>
            <seg n="01b7eb4b">
              Jag ägnade hela mitt anförande åt att prata om skyddsregeln.
              I utskottets överväganden hänvisar man till följande skrivning:
            </seg>
            <seg n="1056e695">
              Särskilda skäl som talar emot en tillämpning av skyddsregeln
              bör således kunna vara exempelvis att det efter godkännande eller
              tillstånd har utförts standardhöjande åtgärder eller gjorts tillval
              som höjt lägenhetens bruksvärde.
            </seg>
            <seg n="1c2c9148">
              Jag menar, herr talman, att det finns en avgörande brist i skyddsregelns
              utformning. Det regeringsförslag som riksdagen tidigare har bifallit
              innebär nämligen att skyddsregeln inte ska tillämpas vid hyreshöjningar
              efter till exempel ombyggnad eller renovering när hyresgästen
              har gett sitt tillstånd till åtgärderna eller hyresnämnden har
              lämnat sitt godkännande.
            </seg>
            <seg n="ae7c27ee">
              Jag har i mitt anförande tidigare pekat på en undersökning som
              bland annat Hyresgästföreningen har genomfört där man har tittat
              på praxis från hyresnämnder och Svea hovrätt under åren 20022010.
              De konstaterar att nämndernas och hovrättens praxis är entydig:
              I praktiken får hyresvärden nästan alltid tillstånd att utföra
              de åtgärder som ansökan gäller.
            </seg>
            <seg n="255505db">
              Min fråga är egentligen: På vilket sätt menar ni att hyresgästen
              har ett relativt starkt inflytande över detta? Ser ni inte att
              det finns skäl att stärka hyresgästens inflytande för att inte
              äventyra hyresgästens reella besittningsskydd?
            </seg>
          </u>
          <note type="speaker" n="5140e250">
            Anf. 22 BINO DRUMMOND (M) replik:
          </note>
          <u who="Q5624774" xml:id="i-927d3d7160e45e9a-1" n="9d81d47f">
            <seg n="830eb067">
              Herr talman! Till att börja med tror jag att det är viktigt att
              komma ihåg att man måste ha stor respekt för de problem som kan
              uppstå. Det är just därför skyddsregeln finns. Samtidigt måste
              det alltid finnas en möjlighet att renovera ett fastighetsbestånd.
            </seg>
            <seg n="7f97dad2">
              Det är synd att många delar av miljonprogrammet i dag i princip
              står och förfaller. Det är bristande underhåll som har gjort att
              vi har detta problem.
            </seg>
            <seg n="e886223b">
              Däremot finns det massvis med goda exempel på fastighetsägare
              som faktiskt har en bra dialog och som har underhållit sina fastigheter
              väl. Där behöver man egentligen inte skyddsregeln när det gäller
              upprustningen.
            </seg>
            <seg n="34aae315">
              Vi får se vad tillämpningen av skyddsregeln blir. Det vet vi
              inte riktigt utfallet av i dag. Enligt propositionen vill vi öppna
              upp i lagstiftningen för att skyddsregeln faktiskt ska gälla även
              vid standardhöjande åtgärder. Det måste finnas en möjlighet för
              fastighetsägarna att på ett bra sätt ta hand om sina fastigheter.
              Om fastighetsägarna inte kan ta ut kostnaderna på hyran, vem ska
              då i slutändan betala för nödvändiga renoveringar? Ska vi låta
              fastigheterna fortsätta att förfalla, eller ska vi försöka göra
              någonting åt det och förbättra standarden i lägenheterna?
            </seg>
          </u>
          <note type="speaker" n="ae028c66">
            Anf. 23 LARS ERIKSSON (S) replik:
          </note>
          <u who="Q470630" xml:id="i-3ae0a08862bb6b6e-1" n="f730f43a">
            <seg n="a3f62bab">
              Herr talman! Jag säger inte att man inte ska renovera fastigheter.
              Vi förstår också att lägenheter som har stått i 40 år är i behov
              av ett underhåll. Men vad vi talar om här är att det finns avgörande
              brister i skyddsregelns utformning. Skyddsregeln ska enligt regeringen
              inte tillämpas vid hyreshöjningar efter till exempel ombyggnad
              eller renovering när hyresgästen har gett sitt tillstånd eller
              när Hyresnämnden har lämnat sitt godkännande.
            </seg>
            <seg n="d9cee55a">
              Jag pekade tidigare på att Fastighetsägarna i Helsingfors 2008
              gjorde en undersökning av alla ärenden i Hyresnämnden i Helsingfors
              under 20022006 och fann att det var tre avslag av totalt 449 ärenden.
              Man kan därför inte direkt säga att det är enkelt att bli hörd
              som hyresgäst i fråga om detta. Då får man dessa hyreshöjningar
              på 5060 procent som en effekt. Det som vi talar om är hur man
              ska kunna få denna skyddsregel att gälla i alla dessa fall.
            </seg>
            <seg n="4754d649">
              När hyresvärden vill genomföra en renovering eller en standardhöjande
              åtgärd är det i princip alltid så att man får sin vilja igenom.
              Då kommer också räkningen på detta med en hyreshöjning på 5060
              procent för hyresgästen. Det är denna situation som är så dramatisk
              över hela landet.
            </seg>
            <seg n="62198913">
              Jag tycker att även regeringspartierna borde se detta. De kan
              inte bara blunda för de effekter som drabbar många människor med
              hyreshöjningar på 5060 procent. Jag tycker att ni ändå måste svara
              på frågan vad ni avser att göra för att inte äventyra hyresgästernas
              reella besittningsskydd. Det är det som är det allvarliga och
              som gör människor oerhört oroliga i dag.
            </seg>
          </u>
          <note type="speaker" n="db9dabea">
            Anf. 24 BINO DRUMMOND (M) replik:
          </note>
          <u who="Q5624774" xml:id="i-f383d3adc93b93b7-0" n="9d81d47f" next="i-c2e3b9d0907e62a7-0">
            <seg n="bf2de9a6">
              Herr talman! Vi kommer tillbaka till det grundläggande problemet,
              nämligen att man måste kunna ta hand om sin fastighet och att
              man måste kunna finansiera upprustningen av sin fastighet. Det
              är där problemet ligger. Hur ska man göra det om man inte har
              möjlighet att ta ut kostnaden? Är det statliga subventioner som
              är svaret på detta? Det är en retorisk fråga. I så fall är det
              orimligt.
            </seg>
            <seg n="1f4f1c4d">
              Vi måste komma ihåg att vi har en bruksvärdesprincip i Sverige
              i dag som jag tror att alla här inne är överens om, nämligen att
              det helt enkelt är bruksvärdet på lägenheten som bestämmer hur
              mycket man får ta ut i hyra. Att börja med statliga subventioner,
              som jag har sett att Socialdemokraterna har föreslagit, kommer
              inte att leda till någonting annat än att pengarna går rakt ned
              i fickorna på fastighetsägarna.
            </seg>
            <seg n="8ede73c7">
              En hyreshöjning på 5060 procent är faktiskt inte normen, utan
              det finns många goda exempel där man i dialog med sina hyresgäster
              kan bestämma om olika standarder och olika lång tid för en renovering
              men ändå kan fasa in en rimlig hyreshöjning. Det finns alltså
              massvis med goda exempel som inte innebär fler statliga regler
              överallt, utan tvärtom.
            </seg>
            <seg n="216c12df">
              I de fall där kraftiga hyreshöjningar drabbar hyresgästerna ska
              vi inte se till att fastighetsägarna får mer pengar. I stället
              måste vi se till individen. Lägenheterna ska ju byggas för flera
              generationer och förhoppningsvis stå i 50 år till. Därför har
              regeringen höjt bostadsbidragen för pensionärer och ungdomar och
              har höjt flerbarnstillägget med mera. Vi måste alltså se till
              individens behov och inte till att fastighetsägarna ska få subventionerade
              upprustningar.
            </seg>
          </u>
          <note n="4fd0d251">
            Ajournering
          </note>
          <note n="ec98c22a">
            Kammaren beslutade kl. 13.55 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <u who="Q5624774" xml:id="i-c2e3b9d0907e62a7-0" n="9d81d47f" prev="i-f383d3adc93b93b7-0">
            <seg n="ac659f6f">
              Återupptagna förhandlingar
            </seg>
            <seg n="1c72ea9b">
              Vi övergår nu till statsministerns frågestund. Jag hälsar statsminister
              Fredrik Reinfeldt välkommen till kammaren.
            </seg>
            <seg n="56b1130e">
              Arbetslösheten
            </seg>
          </u>
          <note n="f5aa451e">
            Förhandlingarna återupptogs kl. 14.00.
          </note>
          <note n="2a9d4ebb">
            6 § Statsministerns frågestund
          </note>
          <note n="63954b00" type="speaker">
            Anf. 25 TREDJE VICE TALMANNEN:
          </note>
          <note type="speaker" n="04bd9609">
            Anf. 26 MIKAEL DAMBERG (S):
          </note>
          <u who="Q3372917" xml:id="i-fd161c2508b26a4a-0" n="0d61baf6">
            <seg n="e47bdfd4">
              Herr talman! I förra veckan hade vi socialdemokrater kongress
              i Göteborg. Bland annat fastställde vi ett nytt sysselsättningsmål
              för Sverige som innebär att Sverige fram till 2020 ska öka antalet
              personer som arbetar och öka antalet arbetade timmar så mycket
              att Sverige når lägst arbetslöshet i EU. Med dagens höga arbetslöshet
              innebär det nästan en halvering.
            </seg>
            <seg n="8840619e">
              Jag noterar att statsministern inte vågar lova att regeringen
              ska minska arbetslösheten. Det är kanske inte så förvånande, eftersom
              regeringen har misslyckats med jobben. Arbetslösheten är i dag
              högre än när regeringen tillträdde. Men arbetslösheten är också
              högre än i de EU-länder som vi kan jämföra oss med.
            </seg>
            <seg n="67d4fe44">
              Jag förstår inte riktigt hur statsministern kan vara så nöjd
              med att Sverige har högre arbetslöshet än Danmark, Finland, Holland,
              Belgien, Storbritannien, Tyskland och Österrike. Varför, herr
              talman, är statsministern så nöjd med den svenska sysselsättningsnivån?
            </seg>
          </u>
          <note type="speaker" n="dfdc587b">
            Anf. 27 Statsminister FREDRIK REINFELDT (M):
          </note>
          <u who="Q52920" xml:id="i-927d3d7160e45e9a-2" n="884d1438">
            <seg n="644baa3a">
              Herr talman! Socialdemokraterna vill att vi ska skämmas för Sverige.
              Jag tänker inte gå med på det.
            </seg>
            <seg n="bbc48d8b">
              Jag är stolt över att vi har fler kvinnor som arbetar än i många
              av de länder som vi nu jämförs med. Jag är stolt över att vi har
              många äldre kvar i den svenska arbetskraften. Jag är stolt över
              att vi har en ökad sysselsättning på över 200 000 sedan alliansregeringen
              tillträdde.
            </seg>
            <seg n="422d2f60">
              Jag är stolt över att vi bryter ned det utanförskap som bottnar
              i den metod som Socialdemokraterna använde för att dölja arbetslöshet,
              nämligen massiva förtidspensioneringar. Det var över 400 000 som
              förtidspensionerades under Socialdemokraternas tid vid makten.
              Ingen av dem erkändes som arbetslös.
            </seg>
            <seg n="e29b4435">
              Det är så det blir när man lovar saker men inte har en politik
              som leder till fler jobb. Om man kraftigt höjer skatterna med
              30 miljarder mer för att anställa framför allt unga och med det
              finansierar en kraftig bidragsutbyggnad så att det blir mindre
              lönsamt att arbeta blir jobben färre. Sedan börjar operationerna
              för att dölja arbetslösheten.
            </seg>
          </u>
          <note type="speaker" n="d4d40743">
            Anf. 28 MIKAEL DAMBERG (S):
          </note>
          <u who="Q3372917" xml:id="i-fd161c2508b26a4a-1" n="0d61baf6">
            <seg n="b1c9562c">
              Herr talman! Jag noterar att statsministern inte svarar på min
              fråga. Det tror jag att de flesta gör som lyssnar på frågestunden.
            </seg>
            <seg n="e673642e">
              Jag noterar att statsministern är oerhört stolt över att Sverige
              har över 8 procents arbetslöshet och att över 400 000 människor
              går arbetslösa i Sverige. Det är lite förvånande.
            </seg>
            <seg n="113b1470">
              När vi säger att vi ska öka sysselsättningen i Sverige och öka
              antalet arbetade timmar på ett sätt som gör att vi når EU:s lägsta
              arbetslöshet säger statsministern: Vi kan inte ha sådana mål.
            </seg>
            <seg n="1a70806f">
              Jag förstår statsministern när jag lyssnar på honom. Han är stolt
              för att han har lägre arbetslöshet i Sverige än i Grekland och
              Spanien, som är krisländer.
            </seg>
            <seg n="075156ea">
              Problemet är att i förhållande till jämförbara länder, de länder
              som vi vanligtvis jämför vår ekonomi med, har Sverige högre arbetslöshet.
              Det duger inte.
            </seg>
            <seg n="70b7920e">
              Vi har lagt fram flera förslag för att ge inte minst små och
              medelstora företag möjlighet att växa. Vi har här i riksdagen
              drivit igenom kortare betalningstider, ökat exportstöd och nyföretagargaranti,
              men vi föreslår också att staten ska ta över ansvaret för den
              andra sjuklöneveckan.
            </seg>
            <seg n="fc0d3211">
              Min fråga till statsministern är: Nu har ni chansen i vårbudgeten.
              Lägger ni fram ett förslag om att ta bort sjuklöneansvaret för
              de små och medelstora företagen?
            </seg>
          </u>
          <note type="speaker" n="c4081afd">
            Anf. 29 Statsminister FREDRIK REINFELDT (M):
          </note>
          <u who="Q52920" xml:id="i-927d3d7160e45e9a-3" n="884d1438">
            <seg n="66f0c186">
              Herr talman! Sverige hade omfattande problem med kortvarig sjukfrånvaro.
              Det möttes med införandet av en karensdag och ett arbetsgivaransvar
              för sjukfrånvaron.
            </seg>
            <seg n="c24eef07">
              I ett läge där sjukfrånvaron växer i Sverige, och där dessutom
              åtminstone Socialdemokraterna har tänkt sig att gå till val på
              att ta bort många av de tidsgränser som vi har inrättat med den
              reform vi har genomfört, kan det få utmanande effekter på offentliga
              finanser om vi inte är försiktiga. Det påverkar oerhört snabbt
              vilket utrymme som finns för andra reformer hur man styr kring
              sjukfrånvaron.
            </seg>
            <seg n="ae1b715e">
              När jag reser runt i landet finns det ingen företagare som säger:
              Låt oss nu genomföra kraftiga skattehöjningar och göra det dyrare
              att anställa. Det imponerar inte på någon att man först höjer
              skatterna med 30 miljarder och sedan lämnar tillbaka 1 ½. Människor
              kan räkna. De förstår att 30 är mer än 1 ½.
            </seg>
            <seg n="d947a9b6">
              Det är inte en företagarvänlig politik. Det leder inte till fler
              jobb. Vi tror mer på de åtgärder vi har föreslagit att nu bygga
              ut volymer för arbetsmarknadspolitiken, högre utbildning och yrkesvuxplatser
              i det läge vi nu har med svag konjunktur.
            </seg>
            <seg n="89280c04">
              Resurser till skolan
            </seg>
          </u>
          <note type="speaker" n="33a47ae4">
            Anf. 30 GUSTAV FRIDOLIN (MP):
          </note>
          <u who="Q2029325" xml:id="i-315ac7603f101e3d-0" n="ea9f8c29">
            <seg n="a4a05431">
              Herr talman! Vi har ett ansvar att se till att varje barn i skolan
              möter kunniga, kompetenta och engagerade lärare som har tid för
              just dem.
            </seg>
            <seg n="badb058e">
              Sverige är mitt i en nationell lärarkris. Många unga väljer bort
              lärarbanan. Nyligen fick vi siffror på att var fjärde lärare lämnat
              yrket av andra skäl än pension sedan 2007.
            </seg>
            <seg n="8dc6672c">
              Ska vi vända det krävs två saker. Vi måste se till att värdera
              lärargärningen genom att höja lärarlöner, och vi måste se till
              att lärare får tid för sina elever. Vi måste få bort pappersarbete,
              se till att återanställa alla dem som gör att lärare får vara
              lärare samt få tillbaka den kompetens som försvunnit från svensk
              skola sedan 90-talet.
            </seg>
            <seg n="f2a64157">
              Det kan handla om pengar. Regeringen har ett förslag om att skära
              ned på skolan med över 1 miljard från och med nästa år.
            </seg>
            <seg n="a3a6f891">
              På måndag kommer vårpropositionen. Jag vill därför fråga statsministern
              om han planerar att backa från sitt förslag och se till att skolan
              får mer och inte mindre resurser.
            </seg>
          </u>
          <note type="speaker" n="382ba490">
            Anf. 31 Statsminister FREDRIK REINFELDT (M):
          </note>
          <u who="Q52920" xml:id="i-927d3d7160e45e9a-4" n="884d1438">
            <seg n="cc2c55ae">
              Herr talman! Regeringen ska återkomma med sin samlade bedömning
              inför nästa års budget i augusti och september.
            </seg>
            <seg n="97c56e6e">
              När regeringen tillträdde 2006 var det många lärare som sade
              att det behöver satsas mer på läraryrket. Därför har vi haft särskilda
              fortbildningsmiljarder som alliansregeringen har genomfört som
              efter hand har blivit väldigt populära.
            </seg>
            <seg n="53322d34">
              Vi har genomfört ett lärarcertifikat som vi menar kommer att
              förstärka väldigt mycket känslan för läraryrket. Vi ställer krav
              på att man ska ha färdig lärarexamen för att kunna verka som lärare.
            </seg>
            <seg n="29a03304">
              Vi genomförde en reform för att få karriärlöner för framför allt
              lärare som tar på sig stort ansvar eller som själva har fördjupat
              sina yrkeskunskaper genom till exempel att doktorera eller forska
              i sitt eget ämne.
            </seg>
            <seg n="3e634d1c">
              Vi möter den situation som Sverige sett utvecklas under lång
              tid. Det kan tänkas att man behöver göra mer. Men alliansregeringen
              har både i reformer och i resurser tillfört nytt tänkande, nya
              resurser och nya förutsättningar under dessa år.
            </seg>
          </u>
          <note type="speaker" n="afc5c1ac">
            Anf. 32 GUSTAV FRIDOLIN (MP):
          </note>
          <u who="Q2029325" xml:id="i-315ac7603f101e3d-1" n="ea9f8c29">
            <seg n="16c34f41">
              Herr talman! Statsministerns statusuppdatering i dag tycks vara:
              Nöjd. Statsministern är nöjd med arbetslösheten. Statsministern
              är nöjd med situationen i skolan och med vad regeringen gör där.
            </seg>
            <seg n="16844b3f">
              Jag är inte nöjd när resultaten sjunker i svensk skola. Jag är
              inte nöjd när allt fler unga väljer bort lärarbanan. Du kan i
              dag komma in på lärarhögskolan med 0,1 i resultat på högskoleprovet.
            </seg>
            <seg n="44b87933">
              Var fjärde lärare har lämnat skolan av andra skäl än pension
              sedan 2007. Vi har en lärarkris. Ska vi se till att alla barn
              möter kunniga, kompetenta och engagerade lärare måste vi satsa
              på skolan.
            </seg>
            <seg n="312af170">
              Nästa år planerar regeringen att skära ned 1,3 miljarder i det
              kommunala anslaget riktat mot gymnasieskolan. Det motsvarar flera
              tusen gymnasielärare, 7 procent av landets gymnasielärare. Det
              är en handfull lärare från varje svensk normalstor gymnasieskola.
            </seg>
            <seg n="27aec5a2">
              Därför vill jag än en gång fråga statsministern: Är det en nedskärning
              ni är beredda att backa från, eller ligger den fast? Ska man planera
              för den och börja varsla ute på svenska gymnasieskolor?
            </seg>
          </u>
          <note type="speaker" n="e2448b63">
            Anf. 33 Statsminister FREDRIK REINFELDT (M):
          </note>
          <u who="Q52920" xml:id="i-927d3d7160e45e9a-5" n="884d1438">
            <seg n="b3c2eff5">
              Herr talman! Vi har skjutit till resurser till svensk skola under
              de år jag har haft detta arbete. Vi har gjort det per elev i grundskola
              och i gymnasieskola. Vi har gjort omfattande resursförstärkningar
              riktade till grupper av lärare. Det är klart att dessa måste få
              verka ut. Vi har också sagt att vi är beredda att göra än mer.
            </seg>
            <seg n="f23502cf">
              Det är lite oklart för mig vad Gustav Fridolin menar att Miljöpartiet
              tänker sig att göra. Det är till exempel så att lärarlöner i Sverige
              inte sätts i Sveriges riksdag. Vi ska då heller inte framställa
              det som att vi kan styra det härifrån. Det är i särskilda förhandlingar
              med avtalsslutande parter som man fattar den typen av beslut.
            </seg>
            <seg n="d3c3a130">
              Det vi har kunnat tillföra är att uppmuntra lärare som tar på
              sig ett särskilt större ansvar, det vi kallar för förstelärare,
              eller som har gjort en egen ämnesfördjupning, det som vi förr
              kallade för lektorer. Detta återinför vi nu. Det är ett sätt att
              kunna ge en löneutveckling för lärare.
            </seg>
            <seg n="b74d336f">
              Vi förstår att det kan ha sin betydelse, men vi erkänner att
              vi har begränsningar just kring lönesättning av det enkla skälet
              att detta är politikens värld, och löner sätts inte av riksdag
              och regering. Jag tycker inte eller att de ska göra det.
            </seg>
            <seg n="bb9d91fc">
              Svensk migrationspolitik
            </seg>
          </u>
          <note type="speaker" n="84f78411">
            Anf. 34 BJÖRN SÖDER (SD):
          </note>
          <u who="Q4919772" xml:id="i-82809a0a2466ce2d-0" n="0ab774ee">
            <seg n="5e1517d8">
              Herr talman! I går rapporterade medierna om att regeringen har
              kommit överens med Miljöpartiet om att ytterligare liberalisera
              svensk migrationspolitik. Vi sverigedemokrater kan bara beklaga
              att man nu öppnar för en ökad invandring till Sverige samtidigt
              som man ute i kommunerna vädjar om begränsningar.
            </seg>
            <seg n="675d3f64">
              Det är givetvis bra att regeringen och statsministern efter en
              del moderata utspel i annan riktning nu klargör att man är fast
              besluten att fortsätta bedriva den massinvandringspolitik man
              gör i Sverige.
            </seg>
            <seg n="67c1a176">
              Statsministern har flera gånger upprepat att verkställigheten
              för avslagsbeslut på asylansökningar måste öka. Han har gjort
              klart att det är ett problem att personer ej respekterar negativa
              beslut i tillräcklig omfattning.
            </seg>
            <seg n="504bf949">
              Min fråga till statsministern är: Vilka konsekvenser för verkställigheten
              av negativa beslut i asylprocessen tror han att gårdagens överenskommelse
              får kombinerat med beslut om att ge dem som uppehåller sig illegalt
              i Sverige mer eller mindre kostnadsfri sjukvård, tandvård och
              mediciner?
            </seg>
          </u>
          <note n="a055cfd8">
            I detta anförande instämde Markus Wiechel (SD).
          </note>
          <note type="speaker" n="e229738f">
            Anf. 35 Statsminister FREDRIK REINFELDT (M):
          </note>
          <u who="Q52920" xml:id="i-927d3d7160e45e9a-6" n="884d1438">
            <seg n="9267571f">
              Herr talman! Jag tror att det faktum att många människor kan
              komma till Sverige från andra länder är bra för Sverige. Det är
              också bra för dessa människor. I grunden hoppas jag på en värld
              där vi ska kunna bejaka mer av rörlighet. Sverige behöver detta,
              för vi behöver människor som kommer hit som arbetar och som hjälper
              oss att klara våra höga välfärdsambitioner.
            </seg>
            <seg n="f39229ee">
              Om man ska kunna ha en ordnad asyl- och flyktingpolitik måste
              den också samtidigt vara generös. Annars tror jag att man skapar
              skuggsamhällen. Jag noterar med intresse att man bland annat i
              USA nu diskuterar just detta. Miljoner människor finns i USA,
              och har funnits där i stora delar av sitt liv, utan att ha tillstånd
              att vara där. Det är effekten om systemen blir för rigida. Därför
              tror jag att man ska ha generösa system som möjliggör för människor
              att stanna också med humana utgångspunkter. Då tror jag att respekten
              också växer för att avvisningsbeslut sedan ska följas. Det är
              så vi försöker sammanfatta vårt ansvarstagande, regeringen och
              Miljöpartiet tillsammans: en human men också rättssäker och ordnad
              asyl- och migrationspolitik.
            </seg>
          </u>
          <note type="speaker" n="5c6ac2e2">
            Anf. 36 BJÖRN SÖDER (SD):
          </note>
          <u who="Q4919772" xml:id="i-82809a0a2466ce2d-1" n="0ab774ee">
            <seg n="32c73db1">
              Herr talman! Jag förstår inte hur statsministern resonerar i
              det här fallet. Här skapar man incitament för människor som vistas
              illegalt i landet genom att ge dem mer eller mindre avgiftsfri
              sjukvård, tandvård och mediciner. Man ger barnen tillgång till
              skola och utbildning trots att de vistas här illegalt. Man skapar
              incitament för människor som inte respekterar svenska lagar och
              ett avvisningsbeslut att fortsätta att befinna sig i landet.
            </seg>
            <seg n="de64402b">
              Gårdagens överenskommelse öppnar för en retroaktivitet i systemet
              där människor som inte tidigare har sökt asyl helt plötsligt kan
              göra det på helt andra och mycket mer liberala skäl och därmed
              får stanna. Detta öppnar inte bara för att barn ska få stanna
              utan för att hela barnfamiljer ska få stanna i Sverige.
            </seg>
            <seg n="147540e2">
              Jag kunde inte utröna i statsministerns svar att han egentligen
              svarade på min fråga om hur han tror att vi ska kunna motivera
              människor att respektera svenska lagar och att verkställigheten
              ska bli bättre för negativa beslut än vad den är i dag när man
              skapar dessa incitament.
            </seg>
          </u>
          <note type="speaker" n="466ff832">
            Anf. 37 Statsminister FREDRIK REINFELDT (M):
          </note>
          <u who="Q52920" xml:id="i-927d3d7160e45e9a-7" n="884d1438">
            <seg n="0d12029f">
              Herr talman! Min poäng är att om man ska få respekt för beslut
              måste politiken samtidigt vara generös. Jag tror att en sverigedemokratisk
              uttolkning av en förmodligen oerhört restriktiv och allt annat
              än human asyl- och migrationspolitik snabbt skulle skapa ett mycket
              växande skuggsamhälle med tusentals, tiotusentals och kanske hundratusentals
              människor som befinner sig i ett land utan att egentligen finnas
              där. De finns inte i något register och har inte tillgång till
              utbildning eller sjukvård. Detta är någonting som riskerar att
              gå i arv mellan generationer.
            </seg>
            <seg n="12205406">
              För mig är det en oönskad samhällsutveckling. Därför står jag
              upp för att det ska vara humant och öppet. Därmed tror jag också
              att det kommer att bli lättare och enklare att arbeta med metoder
              och sätt att få människor som har fått avslag att återvända till
              sina länder. Vi behöver både och för att få detta att fungera.
            </seg>
            <seg n="81765763">
              Återigen vill jag inskärpa att det faktum att människor kommer
              till Sverige från andra länder inte är ett problem för Sverige.
              Det är en förutsättning för att vi ska kunna bygga en långsiktigt
              uthållig välfärd och ha tillräckligt många i arbete.
            </seg>
          </u>
          <note n="78344aee">
            LOV i äldreomsorgen
          </note>
          <note type="speaker" n="42441883">
            Anf. 38 JONAS SJÖSTEDT (V):
          </note>
          <u who="Q2029704" xml:id="i-c8dbce396775e2e8-0" n="ddd181dc">
            <seg n="4ba20c84">
              Herr talman! En central del av regeringens politik har varit
              att privatisera, framför allt på välfärdsområdet, statsministern.
              Vi har nyligen diskuterat till exempel Arbetsförmedlingen, men
              det kan också vara sjukvård, förskola, skola och äldreomsorg.
            </seg>
            <seg n="0507f757">
              En betydande del av privatiseringarna har skett genom en form
              av tvångslagstiftning, kan man säga. En kommun har svårt att tacka
              nej till en privat skola som man inte anser sig behöva om den
              får tillstånd. Detsamma gäller på sjukvårdsområdet; ett landsting
              kan ha svårt att tacka nej till en vårdcentral som man inte tycker
              behövs. Ofta etablerar man sig där det redan finns gott om sjukvård.
            </seg>
            <seg n="02e45197">
              Nu är frågan om regeringen vågar ta ett steg till och genomföra
              det som impopulärt kallas för tvångs-LOV i äldreomsorgen. Är man
              beredd att tvinga kommunerna att privatisera äldreomsorgen? Moderaterna
              verkar tveka. Men vad tycker regeringen? Vad säger statsminister
              Fredrik Reinfeldt? Vad kommer regeringen att föreslå?
            </seg>
          </u>
          <note type="speaker" n="7cee4532">
            Anf. 39 Statsminister FREDRIK REINFELDT (M):
          </note>
          <u who="Q52920" xml:id="i-927d3d7160e45e9a-8" n="884d1438">
            <seg n="61eef52c">
              Herr talman! Regeringen har sagt att vi avser att återkomma om
              detta. Vi har inte någon färdig position. Vi har sagt att lagen
              om valfrihetssystem gradvis bör införas på så sätt att kommuner
              väljer att fatta beslut om att införa detta. I stor utsträckning
              gör kommuner redan det runt om i Sverige snabbare och i större
              omfattning än vad vi först trodde.
            </seg>
            <seg n="24b8097d">
              Låt oss vara tydliga med vad frågan handlar om. Den handlar nämligen
              i grunden om huruvida möjligheten att välja ska vara en fråga
              för medborgare eller för kommunalråd. Vår utgångspunkt är att
              medborgare och människor i Sverige ska få göra sina egna val.
              Vilken skola passar för mig? Vilken typ av hemtjänst vill jag
              ha? Vilken sjukvård vill jag uppsöka?
            </seg>
            <seg n="0e1f46b7">
              Vänsterut blir det snarare så att medborgarnas rätt att välja
              försvinner och övergår till att bli kommunalråds rätt att bestämma
              vem de vill se verksamma i sin egen kommun. Vi tycker att det
              viktiga i detta hänseende är att ge makt till medborgarna och
              inte till kommunalråden.
            </seg>
          </u>
          <note type="speaker" n="d576237a">
            Anf. 40 JONAS SJÖSTEDT (V):
          </note>
          <u who="Q2029704" xml:id="i-c8dbce396775e2e8-1" n="ddd181dc">
            <seg n="eb3291f8">
              Herr talman! Jag tolkar statsministern som att man inte vet ännu
              vad man kommer att föreslå på detta område.
            </seg>
            <seg n="929a6fe8">
              Jag menar att det är rimligt att demokratiskt valda kan bestämma
              vad skattepengar ska gå till. Det ska inte vara fri dragningsrätt
              på skattepengar för riskkapitalbolag. Vi kan dagligen se vad detta
              innebär. I dag kom beskedet i bland annat Umeå att det praktiska
              gymnasiet lägger ned. Eleverna får avsluta sin utbildning mitt
              i utbildningen därför att ägaren inte gör tillräcklig vinst. Då
              väljer man att avsluta hela skolan i stället. Det visar hur risken
              tas av eleverna.
            </seg>
            <seg n="70f058f4">
              Vi såg vid Karlstads idrottsgymnasium att man inte bara lade
              ned skolan utan dessutom gjorde det över dagen. Man fick besked
              på morgonen. På eftermiddagen tömdes skåpen, och sedan var korridorerna
              tomma. Man hade övergivit eleverna. Menar statsministern att det
              är rimligt att företag som har gjort miljoner i vinst på elever
              överger dem i samma stund som de inte är lönsamma, så som faktiskt
              sker i dag i Sverige?
            </seg>
          </u>
          <note type="speaker" n="feab1fc9">
            Anf. 41 Statsminister FREDRIK REINFELDT (M):
          </note>
          <u who="Q52920" xml:id="i-927d3d7160e45e9a-9" n="884d1438">
            <seg n="e2fbf6c1">
              Herr talman! Nej, det är inte försvarligt. Det sitter också en
              kommitté, som Jonas Sjöstedt väl vet, och diskuterar hur vi ska
              ställa tydligare och mer långsiktiga krav på ägare just för att
              slippa den typ av situationer som vi har sett en del exempel på.
            </seg>
            <seg n="b8158489">
              Jag vill vara tydlig med vad som är vår strävan. Det är att det
              ska vara kvalitet. Barn och unga i Sverige ska kunna välja olika
              skolor därför att olika skolor fungerar olika bra. Det är också
              ett bra sätt att komma bort från en skola där man inte tycker
              att man behandlas väl. Då har man rätt att välja en annan skola.
              Valfriheten är viktig; den är en del av hur kvaliteten fungerar.
              Men vi kommer inte att ursäkta dem som slarvar med kvaliteten
              i syfte att berika sig själva. Vi kommer därför att skärpa reglerna
              och uppföljningen av detta.
            </seg>
            <seg n="49e557f3">
              Men vi gör inte som Vänsterpartiet och tycker att man ska gå
              tillbaka till hur det var förr: Bort med valfriheten! Bort med
              alla alternativ! Bort med det alternativa sättet att tänka! Vi
              tror inte på den typen av likriktande samhälle. Jag gick själv
              i dessa skolor. De var inte bättre på att se oss elever på den
              tiden. Då var rättesnöret lika för alla. Människor är olika, och
              det ska vi respektera.
            </seg>
            <seg n="d0311233">
              Sveriges ekonomiska politik
            </seg>
          </u>
          <note type="speaker" n="a5460f2e">
            Anf. 42 ANNA KINBERG BATRA (M):
          </note>
          <u who="Q4767161" xml:id="i-954fa23b3ba2819a-0" n="4a2da4e8">
            <seg n="0bb4abfe">
              Herr talman! På måndag presenteras den ekonomiska vårpropositionen
              i denna kammare, och regeringen lägger därmed fast riktlinjerna
              för den ekonomiska politiken. Partiledarna i Alliansen aviserade
              redan tidigare i veckan att Sverige, tack vare de välskötta statsfinanserna
              de senaste åren, har möjlighet att skjuta in välbehövlig energi
              i en ekonomi som inte är opåverkad av att det är mycket oroligt
              runt om oss. Bland annat aviseras 12 400 extra utbildningsplatser
              och en satsning på 3 miljarder för att möta det förhållandevis
              besvärliga läget.
            </seg>
            <seg n="a71b8ca4">
              Därför vill jag anknyta till att kort efter det att vårpropositionen
              presenteras möts Internationella valutafonden till sitt så kallade
              vårmöte. Där är fokus ganska mycket riktat hit mot Europa och
              mot de problemekonomier som vi finner här i Europa. Jag vill fråga
              statsministern hur det här påverkar riktlinjerna inför höstens
              budgetproposition och regeringens fortsatta budgetarbete eftersom
              Sverige är en liten, öppen ekonomi.
            </seg>
          </u>
          <note type="speaker" n="0bed7aa4">
            Anf. 43 Statsminister FREDRIK REINFELDT (M):
          </note>
          <u who="Q52920" xml:id="i-927d3d7160e45e9a-10" n="884d1438">
            <seg n="651d6e9e">
              Herr talman! Sverige är beroende av sin omvärld. Vi handlar med
              länderna omkring oss. Ju närmare oss de ligger, desto mer handlar
              vi med dem. Våra största handelspartner är Tyskland och Norge.
              Vi har ett stort beroende av EU. Därför är det bekymmersamt för
              Sverige att väldigt mycket av världens ekonomiska problem är koncentrerade
              till Europa.
            </seg>
            <seg n="fe2b3169">
              På IMF kommer man att diskutera om man inte kan öka stimulanserna
              i de europeiska ekonomierna. Problemet är bara att det har Europas
              ekonomier i hög utsträckning gjort, och därmed har man sett stigande
              skulder. Också i Europas största ekonomi, Tyskland, har man numera
              mycket stora och omfattande skulder. Det är redan i någon mån
              gjort.
            </seg>
            <seg n="7ecd3b16">
              Det finns några få välskötta ekonomier, likt Sverige, som kan
              göra mer och som också har gjort det 23 miljarder i innevarande
              års budget.
            </seg>
            <seg n="a629e16c">
              Men hur det ser ut i vår omvärld kommer definitivt att påverka
              Sveriges ekonomi och förutsättningarna när vi i augustiseptember
              sitter och formulerar vår politik för nästkommande år. Låt oss
              vara helt öppna med det. Sverige blev rikt på att handla med andra.
              Det är i grunden bra. Det säkrar vår välfärd, men det gör också
              att vi blir beroende av och måste följa vad som sker i vår omvärld.
            </seg>
            <seg n="edc11416">
              Fotbollsvåldet
            </seg>
          </u>
          <note type="speaker" n="d6ebe548">
            Anf. 44 JOHAN PEHRSON (FP):
          </note>
          <u who="Q6039678" xml:id="i-aa8828269130500e-0" n="7eccd4c0">
            <seg n="a097860d">
              Herr talman! Fotbollssäsongen har dragit i gång, och vi är många
              som älskar svensk fotboll, till exempel statsministern, jag själv
              och kanske även många andra här inne. Det är däremot oroande att
              det delvis har blivit en våldsam start. Det var en match i måndags
              som fick avbrytas. Utvecklingen verkar vara den att det delvis
              går åt rätt håll när det gäller arbetet med säkerheten inne på
              våra arenor. Vi får hoppas att detta var ett undantag.
            </seg>
            <seg n="a77faa44">
              Nu finns det ett förslag för att motverka och minska våldet runt
              idrottsevenemang i Sverige. Jag frågar vad statsministern tror
              att regeringen kan komma fram till här. Det brådskar. Det finns
              en våldskultur, inte minst bland män som har ett stort intresse
              av att begå våldsbrott och andra brott runt dessa evenemang. Det
              skadar alla andra som till exempel älskar svensk fotboll.
            </seg>
          </u>
          <note type="speaker" n="df72596e">
            Anf. 45 Statsminister FREDRIK REINFELDT (M):
          </note>
          <u who="Q52920" xml:id="i-927d3d7160e45e9a-11" n="884d1438">
            <seg n="0fdb0d52">
              Herr talman! Låt oss först konstatera att det finns en mycket
              bekymmersam och utbredd våldskultur här. Unga, arga män i så kallade
              firmor kopplade till våra största idrottsklubbar möts på stan
              för att egentligen bara slåss. Det finns en stor risk att de dels
              skadar varandra, dels blir våldets advokater. Det finns dessutom
              en risk för att vi får en generation av unga män som tror att
              våld är rätt sätt att påverka samhällsutvecklingen. Det börjar
              med andra män, och sedan blir det kanske i egna relationer eller
              i möten med andra människor. Låt oss aldrig acceptera att våldets
              advokater ges utrymme på det här sättet.
            </seg>
            <seg n="ca6b5241">
              Jag var själv på plats på Helsingforss stadion i måndags och
              följde det som skedde. Det kastades in saker. Det bör noteras
              att det förbjöds i lagstiftningen 2009 på initiativ av denna regering.
              Det visar att det inte bara är en fråga om lagstiftning. Det är
              också en fråga om hur man på plats kan följa upp detta. Jag delar
              uppfattningen att det möjligen har blivit lite lugnare inne på
              arenorna, men mycket av den här firmakulturen rör sig utanför.
            </seg>
            <seg n="05a02ddb">
              Vi tittar på de förslag som bland annat Björn Eriksson har lagt
              fram. Det kan konstateras att de har mött en hel del kritik från
              jurister och andra instanser. Det är vår avsikt att ta ytterligare
              initiativ. Vi tar detta på mycket stort allvar eftersom vi vet
              vad fotboll och andra idrotter betyder för den svenska folksjälen.
            </seg>
            <seg n="37969eba">
              Bostadspriserna
            </seg>
          </u>
          <note type="speaker" n="ba6f18e0">
            Anf. 46 ANDERS ÅKESSON (C):
          </note>
          <u who="Q6255521" xml:id="i-47c412fc2ad29133-0" n="562ff65e">
            <seg n="528bfb94">
              Herr talman! Höga och ökande bostadspriser i storstadsområdena
              i vårt land påstås ibland vara en orsak till hushållens ökande
              skuldsättning. Det finns en debatt där det också varnas för en
              bostadsbubbla. Samtidigt har vi en situation i andra delar av
              landet där tvärtom låga marknadsvärden på bostäder gör det svårt
              och förmodligen omöjligt för enskilda eller byggföretag att investera
              i och finansiera bostäder. Tittar man på hela landet för en stund
              kan man notera att både den enskilda familjen och den företagsamma
              företagaren delvis har samma bekymmer.
            </seg>
            <seg n="a61a636c">
              Mina frågor är: Vad anser statsministern skulle kunna göras för
              att bättre balansera prisutvecklingen på bostäder i hela landet?
              Anser statsministern att det möjligen finns lägen där bolånetaket
              borde lyftas? I stället skulle man kunna införa ett särskilt bosparande
              eller ställa mycket tydliga amorteringskrav på den som ansöker
              om lån.
            </seg>
          </u>
          <note type="speaker" n="846bae5a">
            Anf. 47 Statsminister FREDRIK REINFELDT (M):
          </note>
          <u who="Q52920" xml:id="i-927d3d7160e45e9a-12" n="884d1438">
            <seg n="420aaf47">
              Herr talman! Sverige är stort, precis som beskrivs här, och förutsättningarna
              ser olika ut. När omvärlden tittar på Sverige säger man att väldigt
              mycket är bra i Sverige. Det är en mycket stark ekonomisk utveckling.
              Men den fråga man brukar återkomma till och som man känner oro
              inför är den höga privata skuldsättningen i Sverige, och den som
              följer Riksbankens räntediskussioner vet att detta har varit mycket
              avgörande. Den är kopplad till de heta bostadsregionerna och prisutvecklingen.
            </seg>
            <seg n="61b863bd">
              I den delen spelar det roll att använda bolånetak och föra diskussioner
              om amorteringar för att kyla ned så att vi inte får en fortsatt
              skuldspiral eftersom det i sin tur är problematiskt.
            </seg>
            <seg n="8a3cf8f0">
              Jag har själv varit på plats i många delar av landet där man
              säger att man inte kan bygga för att i samma stund som det är
              färdigbyggt har det tappat en stor del av sitt värde. Jag önskar
              att vi hade några bra sätt att balansera detta. Vi kan dock notera
              att prisutvecklingen blir bättre i stora delar av landet i takt
              med att ekonomin förstärks och fler får jobb.
            </seg>
            <seg n="2437daf7">
              Men jag är inte beredd att backa när det gäller bolånetak och
              annat av just det skälet att jag tror att detta är ett problem
              vi ska ta på allvar. Vi behöver en amorteringskultur. Vi behöver
              få ned den privata skuldsättningen när så mycket annat är bra
              i Sverige.
            </seg>
            <seg n="5e124da7">
              Ungdomars psykiska ohälsa
            </seg>
          </u>
          <note type="speaker" n="86bc621d">
            Anf. 48 EMMA HENRIKSSON (KD):
          </note>
          <u who="Q4953633" xml:id="i-28f568873148140b-0" n="b72211dd">
            <seg n="c6951d28">
              Herr talman! Sverige är ett land där det finns mycket goda förutsättningar
              att ha ett bra liv, men ändå kan vi se att våra barn och ungdomar
              mår betydligt sämre än vi skulle kunna förvänta oss med tanke
              på den ekonomiska och medicinska utvecklingen i Sverige. Den självskattade
              hälsan hos barn och ungdomar är alldeles för låg. Det är den enda
              grupp i samhället där antalet självmord fortfarande ökar.
            </seg>
            <seg n="46cdf48c">
              Vi vet av erfarenhet att det förebyggande arbetet är otroligt
              viktigt. När jag samtalar med föräldrar och personal av olika
              kategorier som jobbar nära barn, inte minst nära de barn som mår
              dåligt, poängterar de gång på gång vikten av att stötta familjer
              i deras svåra men otroligt viktiga uppgift.
            </seg>
            <seg n="98f823b5">
              Därför blir jag extra oroad när jag ser att Skolverket nu redovisar
              att i fyra av tio av landets kommuner finns det över huvud taget
              inte någon öppen förskola, och den är många gånger en viktig port
              för att fånga upp de här barnen. Delar statsministern oron över
              de resultaten?
            </seg>
          </u>
          <note type="speaker" n="8b8e282f">
            Anf. 49 Statsminister FREDRIK REINFELDT (M):
          </note>
          <u who="Q52920" xml:id="i-927d3d7160e45e9a-13" n="884d1438">
            <seg n="50bb321e">
              Herr talman! Vi kan allmänt konstatera att i takt med att vi
              har blivit bättre på somatiska sjukdomar, det vill säga rent kroppsliga
              problem av olika slag, verkar det vara så att ohälsan mer går
              mot psykiska problem. Det gäller i alla åldrar, och också bland
              många unga. Jag tror att det återspeglar en alltmer komplicerad
              och krävande tillvaro för unga människor i vår tid. Det finns
              många skäl till det, till exempel högt tempo, väldiga krav, föreställningar
              om hur man ska vara och en oro för hur man ska kunna bli vuxen.
            </seg>
            <seg n="554925ca">
              Jag tror att det handlar om att familjer och andra institutioner
              finns runt barn. Öppen förskola nämndes. Man kan också nämna den
              kvalitativa förskolan i sig, skolan, idrottsliv och civilsamhället
              runt omkring som måste se och stötta barn. Det behövs många olika
              vägar att göra det. Det kan jag absolut hålla med om. Det återkommande
              svåra är att komma närmare inpå våra tonåringar, se deras problem
              och stötta dem på det sättet. Många av dem räcker inte upp handen
              och berättar att de har problem. Det är nog många som känner igen
              sig i det.
            </seg>
            <seg n="02659342">
              Kostnaden för socialbidrag
            </seg>
          </u>
          <note type="speaker" n="52d648b0">
            Anf. 50 PIA NILSSON (S):
          </note>
          <u who="Q3370093" xml:id="i-4fb6a9a0e56ea074-0" n="823ce004">
            <seg n="4cfa065f">
              Herr talman! 11 miljarder landade kommunernas nota för socialbidrag
              på förra året. Merparten uppger arbetslöshet som orsak. Socialbidraget
              har blivit den enda livlinan för allt fler under allt längre tid.
              50 000 medborgare har uppburit socialbidrag i mer än tre år trots
              fagra löften från statsministern om förstärkt arbetslinje och
              minskat utanförskap.
            </seg>
            <seg n="48c3e0e4">
              När regeringens jobbpolitik havererar hamnar ansvaret i knäet
              på kommunerna. Ökade kostnader för socialbidrag innebär mindre
              pengar till förskolan, gymnasieskolan, äldreomsorgen. Mot kommunernas
              kostnad på 11 miljarder, som till största delen beror på ökad
              arbetslöshet, kan ställas regeringens satsning på 3 miljarder,
              som kommer att läggas fram nästa vecka.
            </seg>
            <seg n="e894e8ee">
              Därför undrar jag: Är detta statsministerns och regeringens skarpa
              förslag för att minska arbetslösheten och kommunernas kostnad
              för socialbidrag? Varför tar regeringen inte sitt fulla ansvar
              för den misslyckade jobbpolitiken?
            </seg>
          </u>
          <note type="speaker" n="546eb8b4">
            Anf. 51 Statsminister FREDRIK REINFELDT (M):
          </note>
          <u who="Q52920" xml:id="i-927d3d7160e45e9a-14" n="884d1438">
            <seg n="f893f1f7">
              Herr talman! Det ska bli intressant att se om Socialdemokraterna
              anser att vi gör för mycket eller för lite. Just nu försöker de
              säga både och. Dels gör vi för mycket eftersom de påstår att det
              inte finns något utrymme. Dels gör vi för lite eftersom vi borde
              ha gjort mer. Även i opposition måste man till slut landa i den
              ena av dessa två ståndpunkter. Det ska bli intressant att följa
              detta.
            </seg>
            <seg n="3c49b3ea">
              I sämre tider och i en utdragen lågkonjunktur växer kostnaderna
              för försörjningsstödet. Det är en utveckling vi nu ser, men den
              är inte i närheten av den utveckling vi hade på 90-talet. Det
              är naturligtvis helt centralt att föra en jobbskapande politik
              inom de ramar som finns för finanspolitiken. 3 miljarder har vi
              nu föreslagit. Vi kommer att göra en ytterligare bedömning när
              vi kommer till augustiseptember. Vi har för innevarande år fått
              stöd i riksdagen för en budget på 23 miljarder. Det stärker konkurrenskraften
              och skapar vägar för arbete, forskning, infrastruktur. Den långsiktiga
              väg vi måste välja är att helt enkelt satsa på jobb, arbetsmarknadspolitik,
              omställningsförmåga och konkurrenskraft med de resurser vi har,
              och det måste ske på ett ansvarsfullt sätt.
            </seg>
            <seg n="27b8a5da">
              Utbildning till bristyrken
            </seg>
          </u>
          <note type="speaker" n="6f5d08df">
            Anf. 52 BORIANA ÅBERG (M):
          </note>
          <u who="Q4990984" xml:id="i-41b114a1b0dae61b-0" n="d0697f80">
            <seg n="d7ed83b5">
              Herr talman! När jag gör företagsbesök framkommer ofta synpunkten
              att det är svårt att rekrytera personal med rätt utbildning. Särskilt
              svårt är det att rekrytera ingenjörer.
            </seg>
            <seg n="88696373">
              Min korta fråga till statsministern är: Vad gör regeringen för
              att fler ska utbilda sig inom yrken där det råder brist på arbetskraft?
            </seg>
          </u>
          <note type="speaker" n="1cb9a991">
            Anf. 53 Statsminister FREDRIK REINFELDT (M):
          </note>
          <u who="Q52920" xml:id="i-927d3d7160e45e9a-15" n="884d1438">
            <seg n="6d4cca0e">
              Herr talman! När man reser runt i Sverige är det notabelt att
              många företagare kan tänka sig att anställa, men de ställer höga
              krav och söker högt kvalificerad arbetskraft. För att möta det
              har vi i den vårbudget vi kommer att presentera bland annat föreslagit
              utökade platser just för ingenjörsutbildning. Vi avsätter ytterligare
              resurser till så kallad yrkesvux, vilket är fördjupat yrkespraktiskt
              kunnande och oftast industrirelaterat. Det är ett sätt att säkerställa
              att det finns kompetens.
            </seg>
            <seg n="49ba0548">
              De samtal vi för med arbetsmarknadens parter om en bättre yrkesintroduktion
              där man får komma in på en arbetsplats och ha en kombination av
              arbete och utbildning, gärna under handledare, tror jag också
              är ett sätt att möta den problematiken. Man kommer sällan fullärd
              första dagen, och då måste vi ha strukturer som bättre tar emot
              anställda. Man ska som arbetsgivare dessutom kunna få stöd för
              handledartjänsterna.
            </seg>
            <seg n="27df3631">
              Vi har som sagt tagit flera initiativ för att möta detta och
              kommer naturligtvis att titta på det fortlöpande. Vi behöver möta
              den problematiken bättre i Sverige.
            </seg>
            <seg n="828b839d">
              Missbrukarvården
            </seg>
          </u>
          <note type="speaker" n="64d169f2">
            Anf. 54 HILLEVI LARSSON (S):
          </note>
          <u who="Q3375042" xml:id="i-27a28aba69dbcda4-0" n="b63399bf">
            <seg n="da4ba32e">
              Herr talman! Missbruket i samhället är ett gigantiskt problem.
              De samhällsekonomiska kostnaderna är 150 miljarder kronor. 20
              procent av alla barn och vuxna har i sin närhet någon som missbrukar.
              Antingen missbrukar man själv eller någon i familjen. Trots det
              finns det ingen lagstadgad vårdgaranti som innebär att man snabbt
              får hjälp, vilket är helt avgörande när man är motiverad att ta
              emot hjälp. Det finns människor som dör medan de köar.
            </seg>
            <seg n="362e8668">
              Skillnaderna över landet är mycket stora. Det förekommer årslånga
              köer. Det förekommer också att man inte får de bästa behandlingsmetoderna.
              Det kan innebära att man till exempel blir utkastad från behandling,
              vilket vore helt otänkbart för andra patientgrupper. Detta ökar
              dödligheten och har ingen vetenskaplig grund. Åtgärderna är ofta
              inte individanpassade.
            </seg>
            <seg n="78ee738b">
              Min fråga är: Varför kan vi inte ge missbrukare samma rättigheter
              som andra inom vården? Alla är vinnare om vi kan minska missbruket.
            </seg>
          </u>
          <note type="speaker" n="e7c4d72a">
            Anf. 55 Statsminister FREDRIK REINFELDT (M):
          </note>
          <u who="Q52920" xml:id="i-927d3d7160e45e9a-16" n="884d1438">
            <seg n="d59d02b9">
              Herr talman! Det beror på att många av de missbrukare vi talar
              om ofta lever ett långt liv i missbruk där de kommer in och ut
              ur olika behandlingsåtgärder. De får ofta tillgång till akut sjukvård
              och det som andra behöver, men det som det inte sällan blir diskussion
              om är mer eller mindre kostsamma former av vårdinsatser, rehabiliteringsinsatser,
              som kommunerna har att avgöra. De är många gånger väldigt dyra,
              och det är en svår avvägning att göra.
            </seg>
            <seg n="85deb28b">
              Jag har själv suttit i sådana nämnder och haft ansvar för det.
              Det blir ofta en diskussion eftersom vi inte har råd med allt.
              Det finns inte utrymme för allt. Det finns också kritik mot dessa
              insatser, alltså hur väl en del av dem fungerar. Jag har noterat
              att det inte finns så stora partipolitiska skillnader i hur man
              ser på den typen av insatser.
            </seg>
            <seg n="83b617ca">
              Vi skulle inget hellre vilja än att bli bättre på att bekämpa
              alkohol- och narkotikamissbruk. Det görs enorma insatser över
              landet i ansträngningarna att åstadkomma det, men det finns inte
              utrymme för allt. Den som påstår det är inte seriös.
            </seg>
            <seg n="8f336e72">
              Straff för unga brottslingar
            </seg>
          </u>
          <note type="speaker" n="d96f3b26">
            Anf. 56 METIN ATASEVEN (M):
          </note>
          <u who="Q5561846" xml:id="i-2cd1f7d3d5d9c776-0" n="2c805d1d">
            <seg n="9342530e">
              Herr talman! Regeringen har skärpt straffen för grova brott som
              misshandel, grov kvinnofridskränkning och sexualbrott. Utvecklingsarbetet
              mot hedersrelaterat våld och förtryck pågår. Förebyggande arbete
              mot brottslighet och minimering av återfall är viktigt, vilket
              regeringen också uppmärksammat. Nolltolerans mot brott och ett
              tydligt brottsofferperspektiv är regeringens ledord. Unga lagöverträdare
              är svåra att påverka samtidigt som de får rabatt på straffen.
            </seg>
            <seg n="ba6ad59c">
              Min fråga är: Hur ser statsministern och regeringen på den ungdomsrabatt
              som finns i rättssystemet?
            </seg>
          </u>
          <note type="speaker" n="fe539147">
            Anf. 57 Statsminister FREDRIK REINFELDT (M):
          </note>
          <u who="Q52920" xml:id="i-927d3d7160e45e9a-17" n="884d1438">
            <seg n="2ac641d2">
              Herr talman! Regeringen har genomfört straffskärpningar, precis
              som frågeställaren påpekar. Vi bör också anmäla att vi noterar
              att rättsväsendet till en början följde straffskärpningarna men
              att det nu ser ut som om man har återgått till en tidigare praxis.
              Därför har vi meddelat att vi vill ha en ytterligare översyn av
              detta. Vi förutser att vi kommer att få en rapportering om det
              nästa vår, vilket då möjligen får leda till nya överväganden.
            </seg>
            <seg n="f2d0041e">
              Sedan gällde det frågan om den särskilda rabatt som finns. Det
              finns en typ av rabatt för åldrarna 1821 år och en annan för tonåringar
              som är över straffmyndighetsåldern. Regeringen har inte uttryckt
              någon uppfattning om detta, men det är väl känt att en del av
              regeringspartierna för den typen av diskussioner. Det ska jag
              dock inte redovisa i det här sammanhanget.
            </seg>
            <seg n="56b1130e">
              Arbetslösheten
            </seg>
          </u>
          <note type="speaker" n="a7461b10">
            Anf. 58 PETER PERSSON (S):
          </note>
          <u who="Q6043655" xml:id="i-2503502cb1dc2152-0" n="9383d81b">
            <seg n="b62a99f3">
              Herr talman! För sex år sedan var arbetslösheten över 200 000.
              Statsministern var oppositionsledare och oerhört aktiv. Politiken
              måste ta sitt ansvar. Massarbetslösheten måste bringas ned.
            </seg>
            <seg n="ae71a74f">
              Nu skriver vi 2013, arbetslösheten är en bra bit över 400 000
              och statsministern uppträder närmast som en kommentator. Han verkar
              ha slutat tro på politikens möjligheter. Massarbetslösheten i
              vårt land är inte ett politiskt problem när det inte är en socialdemokratisk
              regering, utan det är någon annans fel. När han träffar sina allianskamrater
              handlar det inte om konkret politik utan om korvgrillning, flagghissning,
              fotoleenden.
            </seg>
            <seg n="48c08bd2">
              Varför har statsministern på sex år så ändrat sin hållning till
              politikens möjligheter?
            </seg>
          </u>
          <note type="speaker" n="039d2274">
            Anf. 59 Statsminister FREDRIK REINFELDT (M):
          </note>
          <u who="Q52920" xml:id="i-927d3d7160e45e9a-18" n="884d1438">
            <seg n="51c7d2ca">
              Herr talman! Vi såg ett utanförskap på över en miljon som vi
              har börjat bryta ned. 550 000 var förtidspensionerade när vi tillträdde
              2006. De är nu en bit under 400 000. Det är alltså 150 000170
              000 färre. Ingen av dem betraktade Socialdemokraterna som arbetslös.
              Man måste se alla människor. Man måste se hela samhället. Man
              måste titta på många olika parametrar om man ska lära sig att
              se hela utvecklingen. Annars fångas man lätt av den retorik som
              Socialdemokraterna ägnar sig åt skäms för Sverige och påstår att
              man genom ett trollslag kan få arbetslösheten att försvinna.
            </seg>
            <seg n="8199659d">
              Vi har sett er göra det förut, Peter Persson, och vi vet hur
              ni går till väga. Det handlar om massiva förtidspensioneringar,
              om att hylla länder som har lägre andel kvinnor som arbetar, hylla
              länder som har lägre andel äldre som är kvar i arbetskraften.
              Det är fel vägval för Sverige.
            </seg>
            <seg n="bde83367">
              Jag ska gärna ta det som huvudfråga i valet nästa höst. Vilka
              är vägarna till fler jobb? Vilken politik är det som fungerar,
              och vilken är det som inte fungerar?
            </seg>
            <seg n="effd7c63">
              Problem i välfärden
            </seg>
          </u>
          <note type="speaker" n="3378390b">
            Anf. 60 MONICA GREEN (S):
          </note>
          <u who="Q3358763" xml:id="i-60be38966d60a465-0" n="3adb8c79">
            <seg n="bc352dbf">
              Herr talman! Så bra om statsministern vill ta jobben på allvar.
              Det välkomnar vi socialdemokrater. Vi är stolta över Sverige.
              Det är bara statsministern som försöker pådyvla oss något annat.
              Men vi är oroade över försämringen av välfärden, över sämre resultat
              i skolan, sämre kvalitet i äldreomsorgen, sämre i kvalitet i den
              offentliga sektorn. Förutom de jobb som försvinner där försvinner
              även jobb inom den privata sektorn.
            </seg>
            <seg n="faeb8894">
              Er medicin är att sänka skatterna. Det är svaret på allt. Nej,
              ni har ett recept till, nämligen att göra de arbetslösa fattigare.
              Det är det som ni påstår är en jobblinje. Men det har i praktiken
              visat sig att det inte fungerar. Människor blir fattiga. Människor
              slås ut. Arbetslösheten ökar. Kvaliteten försämras i välfärden.
            </seg>
            <seg n="7e1710cd">
              När ska ni fatta att ökade klyftor inte är vägen att gå för Sverige?
            </seg>
          </u>
          <note type="speaker" n="b4e1da62">
            Anf. 61 Statsminister FREDRIK REINFELDT (M):
          </note>
          <u who="Q52920" xml:id="i-927d3d7160e45e9a-19" n="884d1438">
            <seg n="92144113">
              Herr talman! Jag tycker att det är mycket viktigt att klyftorna
              inte blir för stora i vårt samhälle. OECD har mycket seriöst gått
              igenom detta och konstaterat att Sverige tillsammans med Danmark
              har de minsta klyftorna i den utvecklade världen, beroende på
              att vi har små inkomstskillnader och generösa välfärdssystem,
              som dessutom denna regering har säkrat under svår kris och prövning
              genom att tillföra extra resurser. Vi har satsat när andra skurit
              ned. Åk runt i Europa, lyssna och se hur det ser ut i länder som
              inte skött sina offentliga finanser och som nu ser en stegrad
              arbetslöshet!
            </seg>
            <seg n="f2d50710">
              Jag vill påpeka att sysselsättningen växer i Sverige. Det har
              huvudsakligen skett inom privat sektor. Jag förstår att man i
              opposition vill ta i och berätta att saker och ting är på ett
              visst sätt. Men det är ändå viktigt att hålla sig till sanningen.
              Vi har haft växande sysselsättning under senare år, framför allt
              inom den privata sektorn. Vi ska naturligtvis slå vakt om den
              utvecklingen och säkerställa att den kan fortsätta.
            </seg>
            <seg n="eb9d4ce5">
              EU-skatt på finansiella transaktioner
            </seg>
          </u>
          <note type="speaker" n="308f1c64">
            Anf. 62 KARL SIGFRID (M):
          </note>
          <u who="Q6175642" xml:id="i-daebdde13af52ada-0" n="75e3a7c2">
            <seg n="75394a29">
              Herr talman! I dag ska riksdagen uttala sig om en föreslagen
              EU-skatt på finansiella transaktioner. Skatten ska tas ut av till
              exempel banker och pensionssparare, och pengarna ska gå direkt
              till EU:s institutioner.
            </seg>
            <seg n="1fd23ef8">
              Flertalet partier, bland annat allianspartierna, säger att beskattning
              är ett område som ska skötas av enskilda medlemsländer. Vänsterpartiet
              och Miljöpartiet uttalar däremot att EU ska kunna införa egna
              skatter.
            </seg>
            <seg n="49ab40d3">
              I det här fallet handlar det om en skatt som kan drabba svenska
              företag och svenska småsparare, även om Sverige ställer sig utanför
              samarbetet. Jag undrar vilka konsekvenser statsministern anser
              att Vänsterpartiets och Miljöpartiets EU-skatt kan få om den blir
              verklighet.
            </seg>
          </u>
          <note type="speaker" n="dd665bdd">
            Anf. 63 Statsminister FREDRIK REINFELDT (M):
          </note>
          <u who="Q52920" xml:id="i-f383d3adc93b93b7-1" n="884d1438">
            <seg n="35ff2e3d">
              Herr talman! Det finns ett förslag som jag tror att elva eller
              tolv länder, framför allt inom eurozonen, står bakom. Det exakta
              antalet är oklart. Det handlar om att införa en transaktionsskatt.
              Ett flertal länder, bland annat Sverige, har sagt att vi inte
              önskar detta. Dels misstror vi själva idén att införa en transaktionsskatt.
              Sverige är ett av de få länder som har testat detta. Det gav inte
              så mycket intäkter, men transaktionerna flyttade utomlands. Dels
              misstror vi idén att de resurser det högst eventuellt inbringar
              ska gå till EU:s samlade institutioner i Bryssel.
            </seg>
            <seg n="dcbc652c">
              Om detta införs tror vi att det kommer att få en negativ inverkan
              på Europas ekonomi och därmed också leda till försämringar för
              Sverige, även om Sverige inte är med. Därför argumenterar vi fortsatt
              mot den här idén, även om Sverige inte är en del av detta. Det
              tänker vi göra i alla sammanhang. Jag har fått mandat från riksdagens
              EU-nämnd att göra det. Sedan får vi naturligtvis föra en inhemsk
              diskussion om vad vi som olika partier tycker i frågan. Men jag
              tror som sagt att detta är fel väg för Europa. Även om vi inte
              är med på det kommer det att påverka Sverige negativt.
            </seg>
          </u>
          <note n="00afcead" type="speaker">
            Anf. 64 TREDJE VICE TALMANNEN:
          </note>
          <u who="unknown" xml:id="i-c2e3b9d0907e62a7-1" n="884d1438">
            <seg n="548fb772">
              Därmed är dagens frågestund avslutad. Vi tackar statsminister
              Fredrik Reinfeldt för hans medverkan.
            </seg>
          </u>
          <note n="6da1a160">
            7 § (forts. från 5 §) Hyresrätt m.m. (forts. CU11)
          </note>
          <note type="speaker" n="4ca5ab69">
            Anf. 65 NINA LUNDSTRÖM (FP):
          </note>
          <u who="Q4356431" xml:id="i-219a372b2c7c14e3-0" n="321148f8">
            <seg n="0dcae944">
              Herr talman! Jag vill börja med att yrka bifall till förslaget
              i betänkandet och avslag på reservationerna.
            </seg>
            <seg n="26576d78">
              Det här är ett betänkande som upptar motioner väckta under allmänna
              motionstiden. Det handlar om väldigt mycket: hyresrätt, bostadsrätt,
              kooperativ hyresrätt samt ombildning till bostadsrätt och ägarlägenheter.
              Merparten av motionerna har behandlats tidigare, så många av dem
              behandlas förenklat denna gång.
            </seg>
            <seg n="f7c12bf6">
              Utskottet har också föreslagit ett tillkännagivande till regeringen.
              Det avser en översyn av hyreslagen för att öka skyddet att få
              bo kvar för den som misshandlats i sitt hem av sin make eller
              sambo. Jag återkommer till detta längre fram.
            </seg>
            <seg n="8051b2dc">
              Herr talman! Mitt hem är min borg. Hem, ljuva hem. Borta bra,
              men hemma bäst. Man kan på många sätt beskriva betydelsen av att
              ha ett hem, att ha tillgång till en bostad.
            </seg>
            <seg n="67052477">
              Ibland behöver man bostad på en ort tillfälligt. Ibland vill
              man satsa långsiktigt, och bostaden blir densamma under en mycket
              lång period. Ibland vill man ha kvar en bostad då man inte vet
              hur livet ter sig om några år. Vi har behov av att både byta bostad
              och anpassa boendet beroende på livssituationen. Ibland är det
              för att vi vill, ibland för att livsomständigheterna gör det tvunget.
            </seg>
            <seg n="35172c7f">
              Möjligheten att hitta en bostad gör det möjligt att tacka ja
              till en plats på högskola eller universitet. En bostad gör det
              möjligt att byta jobb eller att över huvud taget hitta ett jobb.
              Byte av bostad kan underlätta i vardagen, om jag inte längre vill
              eller orkar klippa gräs, måla huset och skotta snö. Och, herr
              talman, tillväxten gynnas av en välfungerande bostadsmarknad.
            </seg>
            <seg n="998e025b">
              Herr talman! Hur ska folk bo? Vi i Folkpartiet anser att det
              avgörs bäst av den enskilda bostadskonsumenten. En del vill hyra,
              andra vill äga. En del vill äga kollektivt, andra vill ha ett
              enskilt ägande. En del vill eller kan inte spendera mycket på
              boendet, medan andra vill det.
            </seg>
            <seg n="2270cdea">
              Långsiktiga spelregler är viktiga för alla bostadskonsumenter.
              Om förändringar sker av förutsättningarna för boendet måste man
              kunna planera för dem. Regeringen har redan fattat en hel del
              viktiga beslut och vidtagit åtgärder som riksdagen har fattat
              beslut om, men det är viktigt att fundera på vad mer vi kan göra.
            </seg>
            <seg n="11e144e6">
              Herr talman! Jag ska nu beröra några av de reservationer som
              finns i betänkandet, och jag ska börja med frågan om reformerade
              hyressättningsregler.
            </seg>
            <seg n="16066667">
              Utskottet och riksdagen ansåg i höstas att det var för tidigt
              att utvärdera lagen om allmännyttiga kommunala bostadsföretag.
              Utskottet har samma uppfattning nu och hänvisar till det uppdrag
              som Boverket har fått i sitt regleringsbrev för 2013. Hyresbostadsutredningen
              har presenterat sitt förslag, och beredning pågår i Regeringskansliet.
            </seg>
            <seg n="af382e45">
              Vad gäller skyddsregeln mot kraftiga hyreshöjningar vill jag
              påminna om utskottets ställningstagande och riksdagens beslut
              i samband med att propositionen kom för några år sedan. Utskottets
              ställningstagande framgår i betänkande 2009/10:CU24: I de nu gällande
              reglerna för hyressättning saknas helt en bestämmelse till skydd
              mot snabba och kraftiga hyreshöjningar. Regeringens förslag innebär
              således i detta avseende ett förstärkt skydd för hyresgästerna
              i förhållande till dagens situation. Det blev alltså förstärkta
              regler.
            </seg>
            <seg n="08a5a75d">
              Hyresgäster kan ha ett starkt intresse av att ha ett tydligt
              skydd mot kraftiga hyreshöjningar, även om de beror på standardhöjande
              åtgärder. Vid reformen av hyressättningsreglerna infördes en skyddsregel
              mot att kraftiga hyreshöjningar får ett snabbt genomslag.
            </seg>
            <seg n="d608850b">
              Om den hyra som är att anse som skälig är väsentligt högre än
              den tidigare hyran ska hyresnämnden, om hyresgästen begär det
              och inte särskilda skäl talar emot det, bestämma att hyran ska
              betalas med lägre belopp under en skälig tid. Eftersom skyddsregeln
              är ett skydd för hyresgästen bör utgångspunkten vara att väsentliga
              hyreshöjningar inte ska genomföras med en gång. Samtidigt får
              det anses rimligt att det finns utrymme för något större hyreshöjningar
              när detta är skäligt i det enskilda fallet.
            </seg>
            <seg n="d9da6726">
              När det gäller exempelvis standardhöjande åtgärder som har en
              inte obetydlig inverkan på lägenhetens bruksvärde har hyresgäster
              i dag ett relativt starkt inflytande. Enligt hyreslagen får en
              hyresvärd utföra sådana åtgärder endast om de har godkänts av
              de berörda hyresgästerna eller om hyresnämnden har lämnat tillstånd.
              Om det har utförts förbättrings- eller ändringsarbeten efter sådant
              godkännande eller tillstånd får det många gånger anses vara skäligt
              att efterföljande hyreshöjningar får ett snabbare genomslag. Regeringen
              menar därför att skyddsregeln som huvudregel ska tillämpas vid
              väsentliga hyreshöjningar om det inte finns särskilda skäl som
              talar emot det.
            </seg>
            <seg n="2c6b6bd2">
              Jag menar att Lars Eriksson från Socialdemokraterna ger en negativ
              bild av de förutsättningar som finns. Jag vill också påminna om
              att utskottet när propositionen behandlades framhöll att regeringen
              har för avsikt att följa upp tillämpningen av de nya reglerna.
            </seg>
            <seg n="a54842ef">
              Frågan om att flytta tillbaka till en renoverad lägenhet eller
              inte beror ibland på många faktorer. Alla vill inte flytta tillbaka.
              Jag talade alldeles nyligen med en ung person som hade fått en
              evakueringslägenhet, och han fick ta ställning till om han ville
              fortsätta att bo i lägenheten. En del blir nöjda i samband med
              renoveringar. Det finns många fastighetsägare som är måna om att
              hyresgästerna ska ha ett bra boende och att det finns valfrihet.
              Man kan faktiskt bli erbjuden en lägenhet som man trivs i, vilket
              gör att man inte vill flytta tillbaka. Det finns positiva exempel.
            </seg>
            <seg n="6f17b588">
              Herr talman! I frågan om att styra upplåtelseform i detaljplan
              blir jag, precis som tidigare talare, förvånad över förslaget.
              Det handlar om att göra detaljplaneprocessen ännu krångligare.
              Utskottet delar PBL-kommitténs uppfattning och är inte berett
              att vidta en översyn i den frågan. I dag har kommunerna möjlighet
              att påverka upplåtelseformen genom de exploateringsavtal som finns.
              Men att från det gå till att låsa fast upplåtelseform i detaljplan
              är inte en god idé.
            </seg>
            <seg n="3a72aecb">
              Jag noterar att Amineh Kakabaveh i Vänsterpartiet inte gillar
              ombildningar av hyresrätter till ägarlägenheter. Den möjligheten
              finns inte i dag. Det går inte att i dag ombilda en hyresrätt
              till ägarlägenhet, men jag tycker att det vore en bra idé. Det
              är hyresgästerna, de boende, som tar initiativ till att bilda
              en bostadsrättsförening. Det är deras initiativ att vilja köpa
              en fastighet. Vid ombildningar frigörs resurser för bostadsföretaget
              att underhålla fastigheter och att investera i nyproduktion. Möjligheterna
              är viktiga.
            </seg>
            <seg n="a2b60849">
              Frågan om blandade upplåtelseformer i de olika stadsdelarna är
              viktig. En hel del kommuner jobbar intensivt med att möjliggöra
              ombildningar, inte minst i de områden och stadsdelar där det finns
              100 procent hyresrätter. I min kommun finns en sådan stadsdel:
              Rissne. Där har ombildningar genomförts, och de boende tycker
              att miljön har blivit bättre med blandade upplåtelseformer.
            </seg>
            <seg n="c27d7b36">
              Med det regelverk de rödgröna föredrar, där det inte är möjligt
              att ombilda, skulle Rissne inte ha fått några bostadsrätter utan
              detaljplaneförändringar. Det hade varit ett olyckligt lagförslag.
            </seg>
            <seg n="656b6b1c">
              Herr talman! Tillkännagivandet om en misshandlad makes eller
              sambos besittningsskydd är viktigt. Jag vill börja med att påminna
              om det arbete som har gjorts av regeringen inom en rad områden,
              inte minst av före detta statsrådet Nyamko Sabuni. Nyamko Sabuni
              har verkligen lyft upp frågan om våld i nära relationer, mäns
              våld mot kvinnor och hedersvåld.
            </seg>
            <seg n="7cedc300">
              Socialstyrelsen har beräknat att antalet kvinnor som varje år
              utsätts för våld i nära relationer uppgår till minst 75 000. Internationella
              studier pekar på att våld förekommer i 1030 procent av alla parrelationer.
              Sedan år 2000 har anmälningar avseende denna typ av brott ökat
              med mer än 35 procent. Samtidigt har också anmälningar avseende
              grov kvinnofridskränkning ökat markant.
            </seg>
            <seg n="9927b980">
              Vad har regeringen gjort? Regeringen beslutade under föregående
              mandatperiod om tre handlingsplaner. En betydande andel av det
              särskilda jämställdhetsanslaget gick till åtgärder mot våld i
              nära relationer. Den här mandatperioden har insatserna följts
              upp i handlingsplanerna. För att öka samordningen och effekterna
              i insatserna har regeringen utsett Carin Götblad till nationell
              samordnare mot våld i nära relationer.
            </seg>
            <seg n="a13816a1">
              I den nationella samordnarens uppdrag ingår bland annat att samla
              och stödja berörda myndigheter, kommuner, landsting och organisationer
              för att öka effektiviteten, kvaliteten och långsiktigheten i arbetet.
              Samordnaren ska verka för att förbättra samverkan mellan berörda
              aktörer, bidra till ökad samsyn om hur våld i nära relationer
              bäst ska förebyggas och bekämpas samt i samråd med aktörerna bidra
              till att sprida kunskap på området.
            </seg>
            <seg n="c1171b5e">
              Herr talman! Varför räknar jag upp alla de åtgärder som inte
              berör civilutskottets arbete? I vårt alliansyttrande påpekar vi
              att en översyn av hyreslagen är viktig, men också många andra
              åtgärder är nog så viktiga att följa upp.
            </seg>
            <seg n="f330cf3a">
              Jag vill också påminna om det ansvar som kommunerna har vad gäller
              att förebygga våld och hjälpa de mest utsatta brottsoffren. Kommunen
              har det yttersta ansvaret för att alla som vistas i kommunen får
              det stöd och den hjälp de behöver. I ett uppdrag till Socialstyrelsen
              ska socialtjänstens arbete för våldsutsatta kvinnor och barn som
              bevittnar våld fortsätta att utvecklas. Socialstyrelsen har fått
              i uppdrag att göra en samlad analys av insatsen för skyddat boende
              för hotade personer och att ta fram ett vägledande material för
              berörda målgrupper. Myndigheten har också förstärkt tillsynen.
            </seg>
            <seg n="f0b91ebc">
              Socialtjänstlagen förstärktes 2007, och kommunernas ansvar för
              våldsutsatta kvinnor och deras barn har gjorts tydligare. Vi har
              i vårt särskilda yttrande påpekat att det behövs en bred översyn
              av hyreslagens paragrafer.
            </seg>
            <seg n="d019948a">
              Slutligen, herr talman, finns det anledning att hitta nya sätt
              att underlätta för bostadskonsumenter att göra sina val, även
              om just de förslag som tas upp i reservationerna inte är lösningen.
            </seg>
            <seg n="d2eead16">
              Jag noterade att Jan Lindholm i Miljöpartiet beskrev sin ganska
              omfattande syn på problemen, men däremot lyste förslagen med sin
              frånvaro.
            </seg>
            <seg n="7ae67ad4">
              Frågan är hur friheten kan ökas i boendet och hur vi värnar socialt
              ansvar, vilket jag tycker är en mycket central del av bostadsdebatten.
              Att bygga samhällen är så mycket mer än att bara bygga fastigheter.
            </seg>
          </u>
          <note type="speaker" n="45be6d33">
            Anf. 66 AMINEH KAKABAVEH (V) replik:
          </note>
          <u who="Q3675519" xml:id="i-7eea311b45beef49-1" n="c1d842f9">
            <seg n="bded7cc6">
              Herr talman! Det här är en jätteintressant och viktig debatt.
              Jag vet att politikens ambitioner och intentioner alltid är, tror
              man i alla fall, att det ska vara bra för alla eller flertalet.
              Men jag tror inte att den här regeringens ambition är en bostadspolitik
              för alla. Vi ser, Nina, att det inte är så i alla områden. I Djursholm
              och i Täby, där statsministern bodde, finns det inte en enda hyreslägenhet.
              I vissa delar av Helsingfors finns inte hyreslägenheterna kvar
              de är utsålda.
            </seg>
            <seg n="087ba13c">
              Var finns det blandade upplåtelseformer?
            </seg>
            <seg n="4f29c66a">
              Vi rödgröna säger att om man planerar upplåtelseformer i detaljplan
              är det ett skydd. Ett regeringsbyte ska inte direkt påverka människors
              vardag, men det har det tyvärr gjort från den förra mandatperioden
              till den här. Tyvärr gör ROT-draget och hela utförsäljningen av
              allmännyttan att folk lyxar till det. Du hävdar att områden har
              blivit bättre, men det är tvärtom. Folk lyxar till köket, och
              sedan säljer man. Folk flyttar, och det kommer andra.
            </seg>
            <seg n="364d40cc">
              På vilket sätt blir ett område bättre? Det är tvärtom. Vi säljer
              ut allmännyttan och medverkar till att oroa befolkningen. Jag
              blir inte en annan Amineh om jag köper min lägenhet i samma område.
              Det är samma människor som bor där. På vilket sätt tycker ni att
              det är annorlunda?
            </seg>
          </u>
          <note type="speaker" n="2719ae84">
            Anf. 67 NINA LUNDSTRÖM (FP) replik:
          </note>
          <u who="Q4356431" xml:id="i-219a372b2c7c14e3-1" n="321148f8">
            <seg n="64de8464">
              Herr talman! Ombildningen är väldigt viktig för många människor,
              och då talar jag inte minst om dem som bor i hyresrätt. Om man
              bor i en stadsdel med hundra procent hyresrätter och skulle vilja
              byta boende och boendeform återstår det bara en sak, och det är
              att helt och hållet flytta från stadsdelen då man inte hittar
              det boende man skulle vilja ha.
            </seg>
            <seg n="676f447e">
              I den kommun som jag kommer från, Sundbyberg, har de rödgröna
              styrt i många år, och där har man till slut möjliggjort ombildning.
              Det finns starka skäl för det. Vänsterpartiet är inte det parti
              som har varit den starka påhejaren av detta det ska jag säga.
              Men det har ändå genomförts ombildningar i en rödgrön kommun.
              Det här är en viktig fråga för de boende, just möjligheten att
              i ett område med flera tusen lägenheter som är hyresrätter få
              blandade upplåtelseformer, för att folk ska kunna bo kvar. Det
              innehåller också bostadsrätter, och man bygger radhus. På så sätt
              uppnår man en blandning.
            </seg>
            <seg n="e668cfe8">
              Det viktiga här, herr talman, är att om Vänsterpartiets och de
              rödgrönas förslag skulle gå igenom i riksdagen skulle den här
              möjligheten inte längre finnas utan detaljplaneförändringar. Det
              skulle bli svårare och bökigare.
            </seg>
            <seg n="a2b491c7">
              I dag kan en ägare ge ett uppdrag till sitt kommunala bostadsföretag
              att man kan möjliggöra ombildning. Men en ägare kan också peka
              med hela handen och säga att man inte gillar ombildning därför
              att de besluten tas i kommunfullmäktige. Verktygen finns också
              för den kommun som vill se till att det inte ombildas. Där tycker
              jag att det är viktigt att makten får finnas.
            </seg>
          </u>
          <note type="speaker" n="86176e02">
            Anf. 68 AMINEH KAKABAVEH (V) replik:
          </note>
          <u who="Q3675519" xml:id="i-7eea311b45beef49-2" n="c1d842f9">
            <seg n="44752e4d">
              Herr talman! Det är intressant att höra vad man tycker om att
              bestämma detta i detaljplan. I dag byggs det mycket mer bostadsrätter
              än hyresrätter. Vi vet att det under de senaste 20 åren har byggts
              mycket färre hyresrätter, och under de senaste sex sju åren har
              man byggt mer bostadsrätter än hyresrätter. Genom att reglera
              detta garanterar vi blandade upplåtelseformer, och då vet vi att
              det blir balans. Samtidigt har människor insyn.
            </seg>
            <seg n="b7958d74">
              Det här ger mycket mer frihet än det som finns i dag. I dag är
              det antingen-eller. Allt är till salu. Du kan köpa för hur mycket
              som helst och sedan sälja, i Skärholmen, i Sätra, där jag själv
              bor, och i många andra områden. I innerstaden i Helsingfors har
              man sålt ut. Det har inte blivit bättre ur aspekter som segregation,
              utanförskap, fattigdom eller närområdets sociala möjligheter och
              påverkan. Därför håller inte er argumentation.
            </seg>
            <seg n="f6159e47">
              En annan viktig aspekt är skyddsreglerna vid renoveringar och
              överhyror. Det är beklagligt att både Moderaterna och Folkpartiet
              här säger att det finns regler och att det inte är fråga om mindre
              inflytande. Min fråga är: Vad har ni i så fall för regler och
              normer? Vad gör ni för att dessa människor inte ska betala mellan
              25 och 70 procent i överhyror? Vad finns det? Hur ska vi som politiker
              se till att folk inte behöver flytta utan kan bo kvar när man
              renoverar? Det handlar inte om lyxrenoveringar. Vad ska vi göra
              för att människor ska få makt att bestämma var de vill bo eller
              om de vill stanna kvar?
            </seg>
          </u>
          <note type="speaker" n="aa8a6c5e">
            Anf. 69 NINA LUNDSTRÖM (FP) replik:
          </note>
          <u who="Q4356431" xml:id="i-219a372b2c7c14e3-2" n="321148f8">
            <seg n="f3ab9d9a">
              Herr talman! Valfriheten på bostadsmarknaden är väldigt viktig,
              och för att vi ska kunna ha valfrihet måste det finnas olika upplåtelseformer
              och olika former av boenden. Där kan jag dela Amineh Kakabavehs
              bekymmer kring just möjligheten att bygga hyresrätter. I många
              lägen i inte minst storstadsregioner byggs det bostadsrätter.
              Men det byggs också hyresrätter på sina håll. Det är klart att
              det är en jätteviktig fråga hur man kan styra upp det.
            </seg>
            <seg n="d409e7d4">
              Jag nämnde i mitt anförande att en möjlighet som kommuner har
              i dag är att använda sig av exploateringsavtal vid markanvisningar
              och att då skriva in upplåtelseform. Detaljplanen är inte det
              mest ultimata och bästa sättet. Man kan inte ändra användningen
              av en fastighet utan att ha en ny detaljplaneprocess. Bino Drummond
              tog upp precis den frågan, att det gör det ännu svårare. Vi vet
              redan nu att planberedskapen är en knepig fråga i många kommuner.
            </seg>
            <seg n="146f8f2e">
              Att uppnå en ökad blandning där man också har nyproduktion är
              en viktig fråga. Där kan jag dela målsättningen, även om våra
              verktyg skiljer sig åt.
            </seg>
            <seg n="74b4a017">
              Vad gäller skyddsreglerna ska denna fråga följas. Jag vill påminna
              om, som jag sade i mitt huvudanförande, att dessa regler för att
              skydda hyresgästerna inte fanns. De förstärktes i och med den
              proposition som kom. Men det är klart att man ska följa reglerna.
            </seg>
            <seg n="2fa1fc7d">
              I betänkandet från civilutskottet stod det att man ska följa
              och se hur praxis utvecklas i hyresnämnderna. Jag tror säkerligen
              att många här i kammaren känner ett väldigt engagemang för att
              följa frågorna och hur praxis utvecklas. Men där handlar det om
              att hyresgästen ska ge sitt tillstånd, eller också kan man gå
              till hyresnämnden och där få ett tillstånd att göra förändringar.
              Det syftar till att man ska kunna renovera och underhålla fastigheterna.
              Men det är viktigt att vi får en rimlig balans, och vi kommer
              att följa frågan.
            </seg>
          </u>
          <note type="speaker" n="a380b38c">
            Anf. 70 LARS ERIKSSON (S) replik:
          </note>
          <u who="Q470630" xml:id="i-3ae0a08862bb6b6e-2" n="f730f43a">
            <seg n="e7424cd6">
              Herr talman! Negativ, sade Nina Lundström att jag var. Jag tycker
              att det är alldeles för lite av insiktsfullhet om vad som händer
              ute.
            </seg>
            <seg n="84921538">
              I min egen kommun är det inte 60-procentiga höjningar i området
              Vallby, utan det är bara 25-procentiga. Hur ska man se på den
              oro som finns ute? Deras oro finns inte när man lyssnar på dig.
              Den verkar inte vara riktig.
            </seg>
            <seg n="56daaa00">
              Då är väl allting bra då? Allting verkar ju vara väldigt fint.
              Det finns ingen riktig kritik ute. Protesterna mot hyreshöjningarna
              på 5060 procent kanske inte är skäliga då.
            </seg>
            <seg n="dd111a3b">
              Ser ni inte dem? Hur tänker ni kring det här? Jag känner inte
              att jag får något riktigt svar på detta.
            </seg>
            <seg n="7f4930e9">
              Alla vill väl inte flytta tillbaka, säger Nina Lundström. Nej,
              men när vi besökte Stångåstaden i Linköping sade man att 50 procent
              inte flyttade tillbaka. Är det så många som plötsligt inte vill
              flytta tillbaka till ett område som man har bott i? Finns det
              en rimlighet i detta? Är det verkligen er uppfattning?
            </seg>
            <seg n="ce9cbb0e">
              Frågan ska följas, säger ni också. Det känns bra att den ska
              följas. Den behöver verkligen följas. Det finns en oerhört stor
              oro, och jag blir nästan rädd när jag hör att det inte verkar
              finnas någon förståelse för det som händer.
            </seg>
            <seg n="2f406efa">
              I mitt eget barndomsområde i Göteborg har det blivit 60-procentiga
              höjningar detta i ett område som redan för 20 år sedan var eftersatt.
              Det är klart att de människor det handlar om inte längre kommer
              ut från stan. Det är ett oerhört stort problem, och jag efterlyser
              lite känsla för dessa frågor. Detta är allvar för de här människorna.
            </seg>
          </u>
          <note type="speaker" n="892e48ea">
            Anf. 71 NINA LUNDSTRÖM (FP) replik:
          </note>
          <u who="Q4356431" xml:id="i-219a372b2c7c14e3-3" n="321148f8">
            <seg n="373c85de">
              Herr talman! Oro ska alltid tas på fullt på allvar. Det jag ville
              framföra var att det är många av oss i civilutskottet som har
              samtal med hyresgäster och träffar personer som uttrycker den
              här oron, som man ska ta på fullt allvar. Men jag har också talat
              med hyresgäster som har känt sig väldigt nöjda.
            </seg>
            <seg n="60f63386">
              Jag talade nyligen med en äldre kvinna som bor i en hyresrätt
              där man just nu gör en större renovering. Hon kände sig väldigt
              väl bemött. Hon är pensionär, till åren kommen och orkar inte
              flytta. Hon vill inte ha någon stor förändring i sitt liv, och
              fastighetsbolaget har varit fullt förstående för detta och gett
              alla hyresgästerna möjlighet att ta ställning till vilka förändringar
              man vill göra. Då har man gjort stambyten i vissa lägenheter,
              men man har inte gjort ytskiktsrenoveringar där de inte vill ha
              det.
            </seg>
            <seg n="0cf4ca81">
              Jag menar att bilden är något vidare än vad frågeställaren vill
              göra gällande. Men visst ska vi ta oron på allvar.
            </seg>
            <seg n="0ad0ef03">
              Jag vill läsa upp vad som stod i det utskottsbetänkande som kammaren
              behandlade i samband med propositionen. Där står att i propositionen
              framhålls att en samlad utvärdering bör göras när de nya bestämmelserna
              har varit i kraft under en tid. Det är också för att det mycket
              tydligt stod att hyresnämndens praxis ska följas. Det är hyresnämnderna
              som ska utveckla praxis. Vi ska ta detta på fullt allvar.
            </seg>
            <seg n="0c558c8e">
              Men att från denna signal gå vidare till att säga att man inte
              skulle kunna göra hyresförändringar när man gör renoveringar är
              ett alldeles för stort och märkligt steg. Fortfarande är det ju
              så att renoveringarna ska finansieras, och det bör åligga fastighetsägarna
              att ta ansvar för sin fastighetsförvaltning. Vi måste alltså hitta
              en balanspunkt där vi värnar både och.
            </seg>
          </u>
          <note type="speaker" n="83cdbbba">
            Anf. 72 LARS ERIKSSON (S) replik:
          </note>
          <u who="Q470630" xml:id="i-3ae0a08862bb6b6e-3" n="f730f43a">
            <seg n="5321966c">
              Herr talman! Jag pekade på två olika undersökningar. De var förvisso
              inte dagsfärska, men det finns väl skäl att tro att det inte har
              hänt så mycket på det här området. Fastighetsägarna i Helsingfors
              har en undersökning från 2008 om ärendena i hyresnämnden i Helsingfors
              mellan 2002 och 2006. Där framgår att tre ärenden avslogs av 449.
            </seg>
            <seg n="749ad690">
              De diskussioner som jag har haft med Hyresgästföreningen, som
              ju är en av de parter som brukar vara med på hyresnämndens möten,
              vidimerar att det inte har skett mycket på det området. Man vidhåller
              att det ser ut så här.
            </seg>
            <seg n="d1058fa9">
              Ser ni inte den oro som finns? Nina Lundström säger att ni gör
              det, men det märks inte i de förslag som ni lägger här. Fortfarande
              behöver hyresnämnden inte tillämpa skyddsregeln varje gång med
              den här trappan.
            </seg>
            <seg n="3c6333c3">
              Mitt parti är ju inte emot att man renoverar ett lägenhetsbestånd
              som är 40 år eller äldre. Det är väl självklart att man ska göra
              det, men det är fullständigt orimligt att den som i dag innehar
              hyreskontraktet ska få stå för hela notan och dessutom göra det
              på en gång.
            </seg>
            <seg n="0e5e5bd0">
              Är ni ute och ser detta? Jag får väldigt mycket reaktioner på
              de här frågorna av mina vänner från min uppväxt som bor ute i
              de här områdena i dag. Jag blir beklämd när jag hör diskussioner
              om att de ska få 60-procentiga hyreshöjningar och inte har någonstans
              i stan att ta vägen. Man kan behöva flytta mil för att få det
              att gå ihop.
            </seg>
            <seg n="0a2c97de">
              Detta är en stor fråga som förtjänar att tas på betydligt större
              allvar.
            </seg>
          </u>
          <note type="speaker" n="3802e4b8">
            Anf. 73 NINA LUNDSTRÖM (FP) replik:
          </note>
          <u who="Q4356431" xml:id="i-219a372b2c7c14e3-4" n="321148f8">
            <seg n="b85b52dd">
              Herr talman! Jag delar den oro som Lars Eriksson ger uttryck
              för i de här fallen, där hyresgästen inte vill gå med på en renovering
              och heller inte har kunnat driva frågan vidare. Men det är också
              väldigt viktigt att komma ihåg att den redovisning som Lars Eriksson
              tar upp gäller 20022010. Det är långt innan den nya lagstiftningen
              kom på plats. Vi måste väl ändå utvärdera det som gäller i dag
              och den förstärkta skyddsregeln för att riktigt veta hur den fungerar?
            </seg>
            <seg n="dcf959e7">
              Man gjorde en utvärdering av de gamla reglerna som den socialdemokratiska
              regeringen kunde ha gjort något åt men inte gjorde. Jag menar
              att det är viktigt att utvärdera det som gäller i dag. Därför
              kommer vi naturligtvis att följa den frågan.
            </seg>
            <seg n="5ed899ac">
              Jag känner också oro för de exempel som Lars Eriksson tar upp,
              men jag ville visa på de exempel där det har lyckats väl med samma
              lagstiftning, observera. Den bilden måste vi också fånga in. Om
              vi har en lagstiftning som möjliggör en god utveckling i renoveringsarbetet
              med nöjda hyresgäster kontra de fall där man inte är nöjd är frågan
              hur praxis ser ut. Vad ska vi göra för att förstärka hyresgästernas
              besittningsskydd? Det är ju ytterst det som vi båda två värnar
              om.
            </seg>
            <seg n="25c50fa7">
              Jag tycker att vi ska följa frågan, men vi måste göra en utvärdering
              av det nu gällande regelverket för att riktigt veta hur lagen
              fungerar. Då måste det ha gått ett tag, så att vi får en rättspraxis
              och ser hur utfallen blir.
            </seg>
            <seg n="be52c0c4">
              Jag vill än en gång med eftertryck säga att vi naturligtvis känner
              för alla de hyresgäster som känner oro. Dem ska vi ta på fullt
              allvar, och det gör vi.
            </seg>
          </u>
          <note type="speaker" n="26d7e727">
            Anf. 74 JAN LINDHOLM (MP) replik:
          </note>
          <u who="Q5956750" xml:id="i-a5e87a7fecbf6a27-1" n="74e9264f">
            <seg n="e68f908a">
              Herr talman! Jag tycker väldigt illa om den härskarteknik som
              bygger på att man felciterar sina debattmotståndare och vill få
              dem att framstå som okunniga.
            </seg>
            <seg n="50b682d6">
              Nina Lundström sade att man i dag inte kan ombilda ägarlägenheter
              till hyreslägenheter och försökte få det att framstå som att Amineh
              Kakabaveh skulle ha sagt något sådant. Det hon sade var att regeringen
              har tillsatt en utredning vars syfte är att utreda möjligheterna
              till detta.
            </seg>
            <seg n="382a0edf">
              En annan sak från den senaste replikväxlingen: Vem i oppositionen
              har påstått att det inte skulle vara tillåtet med några hyreshöjningar
              alls i samband med renoveringar?
            </seg>
            <seg n="01c33fa0">
              Jag tycker att det är en tråkig debatteknik, och jag hoppas att
              vi inte ska behöva se så mycket av den. Jag brukar påpeka sådant
              ibland när jag tycker att det händer saker som inte borde ske
              i kammaren. Men jag har också några frågor.
            </seg>
            <seg n="5d5e2bd1">
              Nina Lundström avslutade med att kommentera mitt debattinlägg
              och sade att det behövs så mycket mer om man ska bygga ett samhälle
              än att bara bygga fastigheter. Tyvärr misstolkade jag den tidigare
              talmannens signal om att vi skulle börja klockan tre, så jag missade
              en del anföranden, men av Nina Lundströms anförande och det förra
              anförandet från regeringssidan kunde jag ändå konstatera att man
              inte har några idéer om hur man ska åstadkomma ett ökat byggande.
            </seg>
            <seg n="81e99916">
              Om man nu från Folkpartiets sida har insett att det faktiskt
              behövs mer än att bara bygga fastigheter skulle det vara intressant
              att veta hur om politik inte är ett verktyg som fungerar, hur
              ska man göra då? Man kan ju bara tänka tillbaka på den här staden.
              Vad gjorde man på 1950-talet för att bygga den infrastruktur som
              gör att den här staden faktiskt fungerar i dag? Det var mycket
              tuff politik. Det var ingen marknad. Jag är intresserad av att
              veta hur ni tänker.
            </seg>
          </u>
          <note type="speaker" n="8656ca18">
            Anf. 75 NINA LUNDSTRÖM (FP) replik:
          </note>
          <u who="Q4356431" xml:id="i-219a372b2c7c14e3-5" n="321148f8">
            <seg n="e332637f">
              Herr talman! I Folkpartiet liberalerna och i liberalismen är
              en viktig grundregel att samhällen inte är färdigbyggda. Vi menar
              att samhällen förändras, och också våra idéer förändras. Det finns
              inget sluttillstånd där vi vid en viss tidpunkt skulle ha uppnått
              allt det vi ska uppnå.
            </seg>
            <seg n="b867dc7f">
              Vi tror på förändring och utveckling. Vi tror på att tekniken
              ger oss nya möjligheter. Vi tror också att idéer och visioner
              utvecklas, och utmaningar i samhället ställer krav på oss.
            </seg>
            <seg n="356135ce">
              Det är klart att den här debatten är viktig. Det handlar nämligen
              om någon form av vision av vad vi vill.
            </seg>
            <seg n="abc60d2a">
              Jag inledde med att berätta om jag hoppas att Jan Lindholm noterade
              det hur vi ser på bostadskonsumenternas valmöjlighet.
            </seg>
            <seg n="3cfce43b">
              Apropå det här med att citera varandra vill jag bara konstatera
              att Jan Lindholm själv var ganska hårdför i sin analys av borgerlig
              politik jag uppfattade att Folkpartiet ingick där. Jan Lindholm
              menade att det bara handlar om marknadskrafter och ägande.
            </seg>
            <seg n="d94c2ae5">
              Jag var väldigt noga med att poängtera att valfrihet förutsätter
              olika typer av boendeformer, blandade upplåtelseformer. En person
              kan tycka att en viss boendeform är bra under en viss tid i ens
              liv. Med sedan kanske man vill och behöver byta boendeform. Den
              möjligheten ska finnas genom hela livet.
            </seg>
            <seg n="9994b366">
              Det här är en del av vår bostadspolitik, att vi ska möjliggöra
              förändring. Alla regelverk som låser in stadsutveckling det gäller
              exempelvis det här med att man ska låsa in upplåtelseform i detaljplan
              förhindrar utveckling. Det gynnar inte utveckling, i och med att
              man kan uppnå samma mål med andra verktyg.
            </seg>
            <seg n="88cb3ead">
              Vi tror också mycket på att vi ska ha ett samhälle som utvecklas
              med frihet och socialt ansvar. Vi ska tänka på de mest utsatta.
              Ett sådant exempel är frågan som handlar om misshandlade personer,
              brottsoffer, som ska få ett ökat stöd.
            </seg>
            <seg n="53fdbe8c">
              Ja, frihet och ansvar kan man arbeta med parallellt för ett bättre
              samhälle.
            </seg>
          </u>
          <note type="speaker" n="4df701cf">
            Anf. 76 JAN LINDHOLM (MP) replik:
          </note>
          <u who="Q5956750" xml:id="i-a5e87a7fecbf6a27-2" n="74e9264f">
            <seg n="1aa672f1">
              Herr talman! Frågan kvarstår: Vilka verktyg? Det har vi fortfarande
              inte hört någonting om. Annars var det mycket bra.
            </seg>
            <seg n="5aa4053e">
              Det är klart att man inte ska låsa in stadsutveckling. Men hur
              gör man det? Det gör man bland annat genom tuff styrning i detaljplaner.
              Det är nämligen väldigt svårt att förändra vissa boendeformer.
              Vi kan tänka oss till exempel ett område där det är övervägande
              bostadsrätter. Hur ska man kunna få en näringslivsutveckling i
              de fastigheterna? Det är mycket svårare att göra avtal med varje
              bostadsrättsinnehavare än med en ägare till en hyresfastighet.
              Det är bara ett exempel.
            </seg>
            <seg n="14a9f3a2">
              Vi i utskottet var i Finland för några år sedan och tittade på
              detta. Där har man enorma svårigheter att göra om små lägenheter
              till större lägenheter för att man har just den här ägandeformen.
              Det finns på många håll i världen exempel på hur de här inlåsningarna
              i ägda bostäder försvårar utveckling av samhällen.
            </seg>
            <seg n="7956d1bd">
              Jag har en fråga till. Det här med möjligheterna att bo kvar
              handlar bland annat om hur skattesystemet ser ut. Före valet 2010
              hade vi frågan uppe i civilutskottet. Då var alla partier överens.
              Alla partier var överens om att vi måste ha en skattemässig neutralitet
              mellan upplåtelseformerna.
            </seg>
            <seg n="728aa00e">
              Jag har inte sett någonting i den vägen från regeringens sida.
              Däremot har parterna Fastighetsägarna, Sabo och Hyresgästföreningen
              presenterat en utredning. De hävdar att en hyresrätt på tre rum
              jag tror att den var på 85 kvadratmeter är missgynnad motsvarande
              2 000 kronor per månad.
            </seg>
            <seg n="28e671e6">
              Det är ganska mycket pengar när vi nu pratar om hyreshöjningar
              på 5060 procent. Avser Folkpartiet att göra någonting åt det här?
              Ni har ju ändå en fot inne i regeringen.
            </seg>
          </u>
          <note type="speaker" n="d522b59c">
            Anf. 77 NINA LUNDSTRÖM (FP) replik:
          </note>
          <u who="Q4356431" xml:id="i-219a372b2c7c14e3-6" n="321148f8">
            <seg n="1fbc1ab1">
              Herr talman! Neutraliteten är en otroligt viktig fråga. Det är
              dock inte en ny fråga. Jag tror att man kan konstatera att många
              i denna riksdag har diskuterat och funderat över hur man ska lösa
              detta. Om lösningen hade varit enkel hade det säkerligen redan
              varit gjort, oavsett vilka som styrt. Men den är inte helt enkel.
            </seg>
            <seg n="2e7aeab0">
              Det är en jätteviktig fråga att beakta. Hur skapar vi förutsättningar
              för att vi ska få den här mångfalden av boendeformer och för att
              vi ska kunna ha konsumenter som kan välja boende? Det behövs goda
              förutsättningar för att man ska kunna se till att de här upplåtelseformerna
              finns.
            </seg>
            <seg n="744f14cb">
              Neutralitetsfrågan är en väldigt viktig fråga. Det pågår ett
              arbete för att se över beskattningsregler etcetera. Det är många
              faktorer som ska vägas in i detta. Jag kan säga till Jan Lindholm
              att den arbetsgrupp som Folkpartiet har när det gäller bostadsfrågor
              också tittar på den frågan. Jag tror att många partier här i kammaren
              arbetar internt med de här frågeställningarna. Det är en viktig
              fråga.
            </seg>
            <seg n="cceea4e8">
              Sedan gäller det verktygen i övrigt. Det handlar om markanvisningar.
              Markpolitiken i kommunerna är jätteviktig. Vi alla i denna kammare
              vet att ansvaret för bostadspolitik är delat mellan kommuner och
              riksdag och regering. Här sätter vi ramverket. Kommunerna har
              också en rad verktyg. Det är viktigt hur exploateringsavtalen
              fungerar. Jag gillar ägarlägenheter och tror att det skulle vara
              fantastiskt om den möjligheten utvecklas. Det handlar om att vi
              ser till att det generellt sett byggs mer, för då lättar det för
              alla på bostadsmarknaden. Det finns mängder av åtgärder som vi
              behöver vidta.
            </seg>
            <seg n="1d3e000c">
              Herr talman! Om jag hade haft längre tid i replikskiftet hade
              jag gärna tagit upp hela programmet. Men det hinner jag inte.
              Det får jag återkomma till.
            </seg>
          </u>
          <note type="speaker" n="014446e5">
            Anf. 78 OLA JOHANSSON (C):
          </note>
          <u who="Q5887280" xml:id="i-448278df34e600ba-0" n="1a0dc922">
            <seg n="9cd17db5">
              Herr talman! Frågan om hur vi på bästa sätt kan få fram nyinvesteringar
              och renovering i bostäder löper som en tråd genom mycket av det
              som ska diskuteras i dag. Vi måste ta bort byggbromsen, som gör
              att det byggs få hyresrätter och att det saknas bostäder där efterfrågan
              finns och är som störst. Vi måste också uppmärksamma de orter
              i hela landet där efterfrågan är liten, där bostäder står tomma
              och outnyttjade. Vi i Centerpartiet ser hela landet.
            </seg>
            <seg n="b4289af0">
              Vi har i motions- och reservationsfloden till det här betänkandet
              fått förslag om förbud mot att ombilda allmännyttiga hyresrätter
              till bostadsrätter. Vi har förslag på att det i detaljplaner ska
              fastställas vilken upplåtelseform ett bostadsbestånd ska ha. Dessutom
              finns det förslag om att modernisering och ombyggnad inte ska
              kunna täckas med hyror och att skyddsregeln, som faktiskt infördes
              2009, också ska gälla vid standardhöjningar. Det handlar också
              om att vi ska gå tillbaka till det system där de hyror som de
              samhällsägda bostadsföretagen förhandlat sig fram till med Hyresgästföreningen
              ska lämnas över till övriga fastighetsägare för att de ska rätta
              sig efter och anpassa sig till dem.
            </seg>
            <seg n="b8d6a272">
              Det är reglering, styrning, krångel och skärpning av lagar. Samtidigt
              är det en fråga som alltid återstår att besvara: Vem är det som
              ska betala alltsammans?
            </seg>
            <seg n="18388476">
              Hur ska det kommunägda bostadsföretaget kunna få loss kapital
              i sin egen balansräkning till nyinvesteringar och renoveringar
              om man förbjuds att sälja bostäder till hyresgäster som vill äga
              sin bostad?
            </seg>
            <seg n="3947aaf6">
              Hur ska hyresintäkterna kunna räcka till omfattande och nödvändiga
              renoveringar och ombyggnader om de knappt ger utrymme för att
              bekosta det löpande underhållet?
            </seg>
            <seg n="e657e46e">
              Varför ska en privat eller allmännyttig fastighetsägare eller
              markägare eller byggherre någonsin bry sig om att ansöka om planläggning
              av bostäder om risken finns att det redan i detaljplanen bestäms
              vilken upplåtelseform var och en av de nybyggda bostäderna ska
              få?
            </seg>
            <seg n="a7c07203">
              Vem skulle vara intresserad av att äga och hyra ut bostäder om
              man måste ansöka om planändring för att en hyresgäst eller en
              samling hyresgäster vill köpa loss ägarlägenheter, bilda bostadsrättsföreningar
              eller kanske bilda en kooperativ hyresrätt? Eller fastighetsägaren
              kanske vill sälja fastigheten till någon annan som ska fortsätta
              att hyra ut eller ombilda.
            </seg>
            <seg n="e5631ba3">
              Man skulle kunna tänka sig att det fanns en tanke bakom den kritik
              som ofta framförs från Socialdemokraternas håll om att plan- och
              bygglagen är krånglig och borde förenklas. Men det gör det inte.
              I stället föreslår de nu, med Vänsterpartiets och Miljöpartiets
              stöd, att det utöver allt annat som ingår i en lång och besvärlig
              planprocess också ska bestämmas, samrådas, regleras och överklagas
              när det gäller vilka upplåtelseformer det är som ska gälla i detaljplanen.
            </seg>
            <seg n="da5a67f1">
              Vilket megakrångel! Samtidigt är det ett avgörande bevis för
              att talet om att PBL borde förenklas är snack och att den rödgröna
              politiken i stället leder till en ännu större osäkerhet och brist
              på initiativ och investeringsvilja hos dem som skulle vilja få
              en plan antagen men som själva vill kunna bestämma vilken upplåtelseform
              som de nya bostäderna ska ha.
            </seg>
            <seg n="a6088858">
              Missförstå mig inte! Centerpartiet gillar hyresrätten. Den äger,
              skulle man kunna säga. Den som hyr sin bostad får ju all inclusive
              till ett fast pris, sådant som den som äger sin bostad själv måste
              beställa och betala för. Speciellt gillar vi de hyresrätter som
              skapas vid sidan av och som blandas med andra upplåtelseformer,
              som bidrar till mångfald och motverkar segregering.
            </seg>
            <seg n="17533880">
              Vi gillar alla nya bostäder eftersom de bidrar till bostadsmarknaden
              och gör att konkurrensen ökar så att bostadspriserna kan minska
              där de i dag är för höga och att de kan öka där de i dag är för
              låga för att någon ska kunna bygga nytt. I småorterna, i Landsortssverige,
              kostar det mer att bygga huset än vad det är värt den dagen man
              flyttar in.
            </seg>
            <seg n="dc3be910">
              Vi gillar också de allmännyttiga bostadsföretag som varit ärliga
              mot sina hyresgäster genom att inte avtala om så låga hyror att
              det inte finns några medel som är reserverade till det underhåll
              som är nödvändigt och oundvikligt. Det kan ju inte efter 50 år
              komma som en direkt överraskning vare sig för dem eller för hyresgästerna
              att det kommer att behöva göras stambyten, isolering, fönsterbyten,
              beläggningsförändringar i badrum och fasadrenoveringar i ett hus
              som är byggt på 70-talet.
            </seg>
            <seg n="c16a87be">
              Herr talman! Jag är ute på en bostadsturné och träffar ganska
              många vd:ar och styrelseledamöter från de kommunägda bostadsföretagen.
              Det finns en medvetenhet där om nyttan av att köra med öppna kort
              gentemot hyresgästerna och se till att de redan från början kan
              vara delaktiga och bidra i det nödvändiga arbetet med att skapa
              ett gott fastighetsunderhåll.
            </seg>
            <seg n="2ba3cbdf">
              De kommunala bostadsföretagen brukar sätta av en tredjedel av
              hyran till underhåll och renovering. Då minskar man också driftskostnaderna,
              och det blir lättare att få kalkylen att gå ihop. Kan man dessutom,
              utöver renoveringen, se till att förtäta, bygga på en våning och
              sätta in hissar i det högre huset både ökar man standarden och
              får nya intäkter som kan betala av investeringen.
            </seg>
            <seg n="ff7d3449">
              Alliansen tror på en mångfald av lösningar och en större frihet
              att själva utforma dem. Men Vänsterpartiet, Socialdemokraterna
              och Miljöpartiet vill lagstifta, likforma och reglera.
            </seg>
            <seg n="7350aef3">
              Det hederligaste vore om ni som ytterligare vill bestämma, styra
              och subventionera kunde inse att det är just den politiken som
              skapat de problem vi ser med en renoveringsbubbla, där det på
              sina håll saknas resurser och vi har en bostadsmarknad med för
              få hyresrätter.
            </seg>
            <seg n="9752134d">
              Assar Lindbeck, nestorn i nationalekonomi, dömde i sina memoarer
              för ett tag sedan ut den tidigare bostadspolitiken som en 70 år
              lång katastrof. Hyresregleringen, som visserligen har mjukats
              upp, var en tillfällig åtgärd efter kriget men har funnits kvar
              och gör att det än i dag byggs för få hyresrätter i privat regi.
              EU-kommissionen håller med om det här, och i går sade de i en
              rapport om Sverige, fritt översatt, att hyresmarknaden kan förbättras
              på lång sikt genom att man rör sig mot mer marknadsanpassade hyror.
            </seg>
            <seg n="ab8d7d09">
              Centerpartiet vill se ett förslag från regeringen med ytterligare
              avregleringar av hyresmarknaden så att drivkrafterna att ombilda
              hyresrätter till bostadsrätter minskar och vi får ekonomiska drivkrafter
              att bygga, äga och förvalta hyresrätter också i privat regi så
              att tillgången på bostäder på sikt leder till lägre hyror och
              sjunkande priser på bostäder.
            </seg>
            <seg n="4b7fb578">
              Vi vill se enklare planförfaranden för snabbare och mer förutsägbara
              processer, där vi skapar förutsättningar för industriellt byggande
              och enklare upphandlingar av bra bostadskoncept för hyresrätter
              till låg kostnad som till exempel Sabos Kombohus.
            </seg>
            <seg n="189ac39e">
              Centerpartiet vill se en renovering av miljonprogrammets bostäder
              som är hållbar och energieffektiv och som inte på ett oskäligt
              sätt drabbar de boende med högre kostnader, utan snarare ger dem
              ett direkt inflytande med möjlighet att välja nivå och standard
              och också tillfälle att se över sin egen bostadssituation.
            </seg>
            <seg n="2da86e62">
              Herr talman! Byggbromsen som hindrar bostadsbyggandet i medlut
              ligger an. Nu måste den tas bort så att vi kan rulla ut de bostäder
              som behövs.
            </seg>
            <seg n="9d801ac8">
              Slutligen, herr talman, över till det vi är överens om: Det är
              välkommet att vi i riksdagen samarbetar för att öka skyddet och
              rättigheterna för dem som utsätts för våld i nära relationer.
              Centerpartiet har under lång tid drivit de här frågorna, och regeringen
              har nu tillsatt förra länspolismästaren Carin Götblad som nationell
              samordnare för att samla och stödja berörda myndigheter, kommuner,
              landsting och organisationer för att öka effektiviteten, kvaliteten
              och långsiktigheten i arbetet mot våld i nära relationer. Carin
              Götblad ska också överväga hur stöd och skydd till brottsoffren
              kan utvecklas.
            </seg>
            <seg n="88018caa">
              Att samtidigt stärka skyddet för den misshandlade i hyreslagen
              och stärka besittningsskyddet utöver vad som gäller i dag ligger
              väl i linje med det. Det är kul och viktigt att alla partier vill
              bidra till att motverka våld och kränkningar som sker i relationer
              i hemmen, på gator och torg och i vardagen.
            </seg>
            <seg n="ce4759d8">
              Sammanfattningsvis, herr talman, är det alltså glädjande att
              vi är överens om att de mest utsatta behöver ett bättre skydd.
              Vi är väl egentligen också överens om att vi behöver bygga fler
              bostäder. Men vi är inte överens om hur.
            </seg>
            <seg n="346cde98">
              (Applåder)
            </seg>
          </u>
          <note type="speaker" n="ac2b2dec">
            Anf. 79 MARKUS WIECHEL (SD):
          </note>
          <u who="unknown" xml:id="i-b3cd5b669f2fa48b-0" n="d8ec5f11">
            <seg n="e310246c">
              Herr talman! Sverigedemokraternas bedömning är att marknaden
              inte ensam kan garantera alla medborgare rätten till en bostad.
              Stat och kommun bör därför bära ett gemensamt ansvar för att förse
              även resurssvaga grupper med ett värdigt boende samt skapa förutsättningar
              för marknaden att tillhandahålla olika former av boenden. Här
              spelar hyresrätten en viktig och oersättlig roll, då den kan erbjuda
              boende även till dem som saknar eget kapital.
            </seg>
            <seg n="4e1bd8c2">
              Hyresrätter är ett sätt att underlätta en flexibel bostadsmarknad
              där människor snabbt kan bosätta sig på nya orter efter egna behov
              samtidigt som hyresrätten kan erbjuda en hög servicenivå, liten
              ekonomisk risk, ett enkelt utträde samt låga transaktionskostnader.
            </seg>
            <seg n="12ee2a18">
              En blandning av olika boendeformer bör eftersträvas vid nybyggnation
              för att motverka segregation och förbättra förutsättningarna att
              öka kontaktytorna mellan olika inkomstgrupper. I samma syfte bör
              en del av allmännyttans hyresbestånd kunna omvandlas till bostadsrätter
              om de boende så önskar. Hänsyn måste dock alltid tas till marknadens
              behov för att underlätta att fler hyresrätter byggs, och av den
              anledningen måste det även löna sig att bygga nytt.
            </seg>
            <seg n="0e5e1a96">
              Kommunala bostadsbolag runt om i landet har olika förutsättningar
              såväl regionalt som ekonomiskt. Bostadsmarknaden är varierad och
              består av flera lokala bostadsmarknader som skiljer sig kraftigt
              åt vad gäller både efterfrågan och utbud.
            </seg>
            <seg n="efba66cd">
              De har som sin gemensamma och viktigaste uppgift att tillhandahålla
              hyresbostäder till rimliga priser. Dess hyresgäster bör beredas
              största möjliga inflytande och ansvar över sin boendemiljö. Det
              kan av den anledningen finnas skäl att i vissa fall förflytta
              den strategiska översiktsplaneringen från kommunal till regional
              nivå.
            </seg>
            <seg n="f9de31ca">
              Dessutom bör förutsättningar ges för att renovera och hålla befintliga
              hyresrätter i gott skick, vilket delvis kan göras genom skattefria
              underhållsfonder för hyresrätter. Med förenklade och enhetliga
              byggnormer kombinerat med ett mer rättvist skattesystem kan incitamenten
              för att öka byggandet således också bli bättre.
            </seg>
            <seg n="7869332a">
              Herr talman! Det är glädjande att ett enigt utskott vill att
              de kvinnor och män som misshandlats av sin partner ska få bättre
              skydd mot att vräkas ur sin hyresrätt på grund av störningar och
              skadegörelse i samband med misshandeln.
            </seg>
            <seg n="837996d6">
              Efter att Sverigedemokraterna valt att undersöka detta fann vi
              att det fanns skäl att se över problematiken för att regeringen
              ska kunna återkomma med ett förslag till ändring i hyreslagen
              då den här typen av misshandel ofta sker i situationer där lägenheten
              utsätts för skadegörelse eller grannar störs av ljud. Det är otroligt
              viktigt att hänsyn tas till brottsoffrets omständigheter, eftersom
              han eller hon redan befinner sig i en utsatt och ofta förödande
              situation. Läget kan då inte bli så mycket värre om vederbörande
              också tvingas förlora sin bostad.
            </seg>
            <seg n="d9bd42f0">
              Det är lyckligt att Alliansen svängde i frågan men samtidigt
              beklagligt att de valde att bifalla detta förslag först efter
              mitt och Sverigedemokraternas tydliga ställningstagande. Det tyder
              på att det för Alliansen är viktigare att dölja ett nederlag i
              riksdagens kammare än att se till att brottsoffer skyddas från
              en situation som de inte kan hållas ansvariga för.
            </seg>
            <seg n="a50f959e">
              Att skydda brottsoffer från att hamna i en ännu mer allvarlig
              situation är något som vi sverigedemokrater alltid kommer att
              arbeta för. Av den anledningen vill jag å Sverigedemokraternas
              vägnar tacka de vänsterpartister som lyft upp de här problemen
              och tacka för att de har väckt de här motionerna, även om vi med
              det sagt inte alls står bakom allt som skrivits i motionerna.
            </seg>
          </u>
          <note n="f3f55359">
            Jag yrkar bifall till utskottets förslag och avslag på reservationerna.
          </note>
          <note type="speaker" n="e46829ab">
            Anf. 80 ROLAND UTBULT (KD):
          </note>
          <note n="99a77e60">
            Herr talman! Först skulle jag vilja yrka bifall till utskottets
            förslag.
          </note>
          <u who="Q6220743" xml:id="i-610fb4809341c65a-0" n="a05966c4">
            <seg n="c9abc479">
              Det är ingen nyhet att Sverige alltsedan 1990-talets början har
              byggt alldeles för få bostäder, mindre än hälften av vad våra
              nordiska grannländer har gjort per capita och långt under snittet
              bland OECD-länderna. De bostäder som byggs är i regel bostäder
              i högre prisklasser.
            </seg>
            <seg n="fe8e18d6">
              För att ändra på det här krävs en medveten och konkret politik
              som skapar bättre förutsättningar att bygga och en bättre fungerande
              bostadsmarknad, en politik som inser alla människors rätt till
              en bostad under rimliga villkor. Politiken ska skapa goda spelregler
              som marknaden kan agera sunt utifrån. För det krävs ett samspel
              mellan den kommunala och statliga nivån, mellan politik och marknad,
              mellan fastighetsägare och hyresgäster. Alla måste delta.
            </seg>
            <seg n="9730c0b6">
              Det är därför mycket glädjande och inspirerande att följa regeringens
              arbete för att uppnå en bostadsmarknad som stimulerar rörlighet,
              tillgänglighet och mångfald. Ett exempel på det är att bara två
              månader efter ändringarna i lagen om andrahandsuthyrning har utbudet
              ökat med ca 30 procent. Dessutom har de hyror som tidigare har
              varit en del av svart hyressektor genom lagändringarna blivit
              vita, vilket gör bostadsmarknaden mer ärlig och innebär att korrekt
              beskattning kan uppnås då vi numera vet hela hyreskostnaden.
            </seg>
            <seg n="9c6b1534">
              Jag ser med spänning fram mot regeringens kommande åtgärder som
              grundar sig i väl genomförda utredningar. Särskilt viktig för
              debatten i dag är Hyresbostadsutredningen som gav konkreta förslag
              till en bättre fungerande hyresmarknad. Jag tror att 2013 kommer
              att bli ett år då vi, när vi ser tillbaka på det, kan konstatera
              att vi tog många steg i rätt riktning för en bättre fungerande
              hyresmarknad.
            </seg>
            <seg n="5fa6b77f">
              Herr talman! Den 1 januari 2011 trädde lagen om allmännyttiga
              kommunala bostadsaktiebolag i kraft. Efter att ha varit en del
              av det här utmärkta utskottet i drygt en månad har jag just den
              propositionen från regeringen som min kvällslektyr. Det var en
              historisk överenskommelse mellan Fastighetsägarna i Sverige, Hyresgästföreningen,
              Sabo och regeringen. Den innebar bland annat att de allmännyttiga
              kommunala bostadsaktiebolagen ska bedriva sin verksamhet enligt
              affärsmässiga principer. Syftet är att skapa likvärdiga förutsättningar
              för kommunala bolag och privata fastighetsägare.
            </seg>
            <seg n="0fd29b63">
              Bruksvärdessystemet är kvar, och en skyddsregel infördes som
              är tänkt att motverka kraftiga hyreshöjningar. Det har vi hört
              de flesta talare ta upp här. Hyresnämnden har här en viktig roll
              när det gäller att se till att en eventuell höjning av hyran sker
              under en skälig övergångstid.
            </seg>
            <seg n="83a942fb">
              Boverket har regeringens uppdrag att noga följa konsekvenserna
              av de nya reglerna i reformen från 2011. Man ska också följa effekterna
              och konsekvenserna med sikte på framtida utvärderingar.
            </seg>
            <seg n="cf2436f8">
              Den viktigaste åtgärden för att främja ett fortsatt utbud av
              bostäder, inte minst hyresrätter, är att skapa långsiktigt stabila
              villkor för såväl byggande som förvaltning och ägande. Det är
              så man skapar förutsättningar för investeringar och vilja att
              förvalta och äga hyresfastigheter. Regelkrånglet måste minska
              och förutsättningarna för att bygga bostäder väsentligt förbättras.
              Tiden från idé till färdigt hus är alldeles för lång. Planeringsprocessen
              är snårig och måste rätas ut och breddas.
            </seg>
            <seg n="8915bb22">
              Det regionala inflytandet över bostadsplaneringen måste också
              stärkas.
            </seg>
            <seg n="a1900339">
              Herr talman! Alla som har varit uppe i talarstolen och talat
              i dag, från olika partier, har den gemensamma uppfattningen att
              vi behöver få fart på byggandet. Dock är vägarna dit lite skiftande.
            </seg>
            <seg n="5c8a8f9f">
              Kommunerna har ju ett bostadsförsörjningsansvar, och de kommunala
              bolagen är ett medel för att nå resultat. Kommunerna kan göra
              mer än de gör i dag. De kan snabba på planprocessen, och vägen
              fram till detaljplanelagd mark kan kortas.
            </seg>
            <seg n="f6eb08bc">
              Markfrågan är ju central. I storstäderna är det framför allt
              tillgången till mark som är problemet. Men det finns även andra
              hinder, som till exempel bullerregler. Där pågår just nu en utredning.
            </seg>
            <seg n="48c3d0f4">
              Sedan har vi överklagandetiderna, som är ett problem. Regeringen
              har anslagit mer pengar till länsstyrelserna för att korta handläggningstiderna
              och utfärda tydliga och gemensamma mål för alla länsstyrelser.
            </seg>
            <seg n="cf5b5941">
              Boverket har analyserat vilka hinder som finns för ekonomiskt
              svaga grupper att ta sig in på bostadsmarknaden. Det är någonting
              som debatten i dag har rört vid ganska mycket. Nästan en miljon
              svenskar riskerar att inte få ett hyreskontrakt på grund av skärpta
              krav. Till exempel kan fastighetsägarna, både kommunala och privata,
              kräva att hushållet ska ha en årsinkomst motsvarande tre gånger
              hyran. I dag då det är mycket vanligt att människor är anställda
              via bemanningsföretag, alltså inte fast anställda, kan de här
              säkerhetskraven för hyror vara ett stort problem. Vi måste underlätta
              för människor att etablera sig på hyresmarknaden och behöver ha
              säkerhetskrav som är verklighetstrogna och realistiska.
            </seg>
            <seg n="59fe1a67">
              Herr talman! Ett enigt utskott har beslutat att lägga fram förslag
              om ett tillkännagivande till regeringen som avser en översyn av
              hyreslagen för att öka skyddet för att få bo kvar för den som
              har misshandlats i sitt hem av sin make eller sambo. Den typen
              av misshandel sker ofta i situationer där lägenheten utsätts för
              skadegörelse. Både skadegörelsen och de störningar som andra hyresgäster
              i huset utsätts för kan leda till att hyresgästerna förlorar lägenheten.
            </seg>
            <seg n="8ab3bf40">
              I den rättsliga prövningen efter en sådan uppsägning tar rätten
              i många fall inte tillräcklig hänsyn till den misshandlade partnerns
              och eventuella barns behov av lägenheten. Man tar inte heller
              alltid tillräcklig hänsyn till brottsoffrens utsatta situation.
              Det gäller framför allt ur barnets perspektiv. Även om dagens
              lagstiftning redan ger sådana möjligheter ser vi ett värde i att
              ytterligare stärka skyddet för dessa brottsoffer och se över tillämpningen
              av gällande regler. Framför allt gäller det som jag sade ur barnets
              perspektiv.
            </seg>
            <seg n="e3fa6aa5">
              Regeringen genomför just nu en lång rad åtgärder för att stärka
              skyddet för brottsoffer. Mot den bakgrunden är det rimligt att
              samtidigt göra översynen av de bestämmelser i hyreslagen som kan
              ha koppling till just det här problemet.
            </seg>
            <seg n="9315b17f">
              Till sist, herr talman, vill jag säga att regeringen arbetar
              aktivt för att stärka skyddet för misshandlade i nära relationer
              och utnämnde Carin Götblad till nationell samordnare mot våld
              i nära relationer för att hon skulle belysa flera aspekter av
              problemet. I hennes uppdrag ingår bland annat att överväga hur
              skyddet för och stödet till brottsoffren kan stärkas. Förutom
              att fokusera på stöd till brottsoffer ska utredningen även se
              över möjligheterna till ett bättre förebyggande arbete och stärkt
              samordning mellan olika aktörer. Arbetet ska redovisas i juni
              2014.
            </seg>
            <seg n="98ff2a93">
              Kristdemokraternas bostadspolitik utgår från den enskilda människans
              ansvar, möjligheter och skyldigheter. Rätten till ägande måste
              tillgodoses samtidigt som samhället behöver garantera en solidarisk
              bostadspolitik, där även den som inte är köpstark har rätt till
              ett gott och tryggt boende. Bostadspolitiken måste inriktas på
              att, utan detaljstyrning, skapa förutsättningar för ett ökat byggande
              och ett billigare boende.
            </seg>
          </u>
          <note type="speaker" n="1ca6c593">
            Anf. 81 AMINEH KAKABAVEH (V) replik:
          </note>
          <u who="Q3675519" xml:id="i-7eea311b45beef49-3" n="c1d842f9">
            <seg n="fcc1126b">
              Herr talman! Roland Utbult påstod i sitt anförande att utbudet
              när det gäller andrahandsuthyrning har ökat med 30 procent och
              att den svarta hyresmarknaden har minskat. Mina frågor är: Vad
              har han för data? Var finns det faktaunderlag som vi inte vet
              om men som Roland vet om?
            </seg>
            <seg n="a2aa0034">
              I högerregeringen ligger KD i spetsen, med Attefall som bostadsminister.
              Vad har ni för ansvar när det gäller skyddsreglerna för de människor
              vilkas bostäder renoveras delar av det mot deras egen vilja och
              som ska få betala överhyrorna? Folk tvingas flytta. KD talar om
              individens möjlighet och rättighet. Vad finns det för rättigheter
              för de människor som egentligen inte kan påverka sitt eget boende
              och tvingas flytta efter en renovering? Det är en renovering som
              inte är deras fel; det är inte deras fel att lägenheten inte är
              ombyggd eller renoverad på 40 år. Nu ska barnfamiljer, äldre och
              fattiga flyttas.
            </seg>
            <seg n="105cd4bc">
              Vad är det för politik KD driver när det gäller just dessa individer?
              Ni låtsas stå på de svagas sida, men i själva verket genomför
              ni en politik som inte alls är som ni påstår.
            </seg>
          </u>
          <note type="speaker" n="bc43a0dc">
            Anf. 82 ROLAND UTBULT (KD) replik:
          </note>
          <u who="Q6220743" xml:id="i-d96db950cd9e3da0-1" n="a05966c4" next="i-610fb4809341c65a-1">
            <seg n="0763bd4e">
              Herr talman! Jag tackar Amineh.
            </seg>
            <seg n="bc5dff25">
              När det gäller var jag har hittat underlaget: Om vi tror att
              Svenska Dagbladets undersökningar kan vara ett bra underlag är
              det bara att läsa den tidningen. Där finns nämligen just det underlag
              som beskriver det jag gjorde. Det kan du alltså googla på, om
              du vill.
            </seg>
            <seg n="33c811b5">
              När det sedan gäller dessa renoveringar, som kan resultera i
              en höjd hyra, har flera varit uppe och debatterat detta. Precis
              som du säger är det klart att 40 år av bristande underhåll får
              sina konsekvenser. Då kan man se på vilka som har styrt landet
              under dessa 40 år. Det är skiftande regeringar och ett skiftande
              ansvar. Alla måste ta ansvar för att det ser ut som det gör när
              det gäller till exempel miljonprogrammet.
            </seg>
            <seg n="0e13cefd">
              Jag håller med dig om att det finns ett problem när man renoverar
              och att det alltså skulle resultera i en höjd hyra där vissa människor
              måste lämna lägenheten på grund av att kostnaden ökar. Jag håller
              också med om det vi har hört tidigare, nämligen att det finns
              en fördyrande kostnad för den som bor i hyresrätt över huvud taget.
              Jag tycker att det är ett problem. Vad vi ska göra åt det får
              vi titta på. Jag menar dock att det är viktigt att komma ihåg
              vem som bär ansvaret.
            </seg>
            <seg n="9adb330b">
              Jag menar att vi som parti har en stark känsla för människor
              som lever i utsatta situationer. Jag vet att Stefan Attefall jobbar
              med detta och att vi har flera utredningar som är i gång och arbetar
              med att se över detta med människor som hamnar i olägenheter när
              de drabbas av höjd hyra efter reparation. Om du följer utvecklingen
              ska du alltså se att vi tar ansvar för våra handlingar.
            </seg>
          </u>
          <note n="7ba880aa">
            Överläggningen var härmed avslutad.
          </note>
          <note n="4fd0d251">
            Ajournering
          </note>
          <note n="0447451c">
            Kammaren beslutade kl. 15.54 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="Q6220743" xml:id="i-610fb4809341c65a-1" n="a05966c4" prev="i-d96db950cd9e3da0-1">
            <seg n="ac659f6f">
              Återupptagna förhandlingar
            </seg>
          </u>
          <note n="b1933df1">
            Förhandlingarna återupptogs kl. 16.00.
          </note>
          <note n="0623d37d">
            8 § Beslut om ärende som slutdebatterats den 10 april
          </note>
          <note n="859a77eb">
            Punkt 11
          </note>
          <note n="fffaff5c">
            Punkt 19
          </note>
          <note n="c14a0cf5">
            Punkt 21
          </note>
          <note n="74a4dc9f">
            Punkt 22
          </note>
          <note n="8d9ea388">
            Punkt 23
          </note>
          <note n="536d6226">
            Punkt 29
          </note>
          <note n="94f39e5f">
            Övriga punkter
          </note>
          <note n="3065797a">
            9 § Beslut om ärenden som slutdebatterats vid dagens sammanträde
          </note>
          <note n="b7c3fb08">
            Punkt 1
          </note>
          <note n="22084eed">
            Punkt 2
          </note>
          <note n="99b9ae4d">
            Punkt 4
          </note>
          <note n="94f39e5f">
            Övriga punkter
          </note>
          <note n="efed2427">
            10 § Försenad årsredovisning och bokföringsbrott samt några revisorsfrågor
          </note>
          <note n="e81e5578">
            Föredrogs
          </note>
          <note type="speaker" n="821b2b36">
            Anf. 83 MARTA OBMINSKA (M):
          </note>
          <note n="27e52a16">
            Herr talman! Till att börja med yrkar jag bifall till utskottets
            förslag i betänkandet.
          </note>
          <u who="unknown" xml:id="i-f26dacaa062fc52b-0" n="f1a2d776">
            <seg n="750f84dc">
              I propositionen föreslås att man som huvudregel inte ska åtalas
              för bokföringsbrott som är ringa, att möjligheten att bli godkänd
              revisor med revisorsexamen tas bort och att begreppet revisionsverksamhet
              ges en tydligare och lite bredare innebörd. Även revisorns skadeståndsskyldighet
              och oberoende behandlas. I propositionen föreslås också att jävsbestämmelserna
              i aktiebolagslagen bör lämnas oförändrade.
            </seg>
            <seg n="fd571b27">
              Jag har tänkt tala lite mer ingående om förslaget rörande ringa
              bokföringsbrott.
            </seg>
            <seg n="a8a9a712">
              Efter en dom i Högsta domstolen år 2004 lagförs hundratals företagare
              för bokföringsbrott varje år därför att de vid något enstaka tillfälle
              har lämnat in sina årsredovisningar för sent. Det är inte proportionellt
              och sänder fel signaler, inte minst till småföretagare. Dessutom
              innebär det en misshushållning med rättsväsendets resurser och
              går stick i stäv med alliansregeringens strävan att uppmuntra
              företagande.
            </seg>
            <seg n="8294cca0">
              Reglerna om bokföring och årsredovisning ska respekteras. Men
              vi föreslår att den företagare som har missat att lämna in sin
              årsredovisning i tid vid något enstaka tillfälle eller under en
              kortare tid inte längre ska åtalas för bokföringsbrott. Med de
              nya reglerna ska åklagare bara åtala om det finns särskilda skäl,
              och särskilda skäl kan exempelvis vara systematiska och upprepade
              förseningar.
            </seg>
            <seg n="c4c9b2af">
              Enligt vår mening utgör den föreslagna ändringen en rimlig avvägning
              mellan å ena sidan förenklingsintresset och å andra sidan vikten
              av att bevara respekten för lagen. Syftet med kriminaliseringen
              handlar trots allt om att bereda skydd åt den bokföringsskyldiges
              fordringsägare. Årsredovisningen är också ett viktigt verktyg
              för ett bolags andra intressenter, och samhället har ett intresse
              av att bokföringsplikten fullgörs.
            </seg>
            <seg n="9e58eec4">
              Modellen är enligt vår mening både tydlig och förutsägbar samtidigt
              som den upprätthåller respekten för vårt regelverk.
            </seg>
          </u>
          <note type="speaker" n="ea24ccac">
            Anf. 84 JAN LINDHOLM (MP):
          </note>
          <u who="Q5956750" xml:id="i-a5e87a7fecbf6a27-3" n="74e9264f">
            <seg n="b5adf5e1">
              Herr talman! Jag ska inte hålla något långt anförande i den här
              frågan. Eftersom jag har en motion i det här ärendet satte jag
              upp mig på talarlistan av bara farten. Jag konstaterar att jag
              har fått mitt förslag ganska väl behandlat, så jag är egentligen
              rätt nöjd. Jag tror att jag sade det även i utskottet, men av
              någon anledning blev det så här.
            </seg>
            <seg n="b9a443d2">
              Jag har alltså inget yrkande och ska därför inte argumentera.
            </seg>
          </u>
          <note n="7ba880aa">
            Överläggningen var härmed avslutad.
          </note>
          <note n="d5276cdb">
            11 § Skrivelse 2012/13:52 Riksrevisionens rapport om staten på
            spelmarknaden
          </note>
          <note n="e81e5578">
            Föredrogs
          </note>
          <note type="speaker" n="dc48b04b">
            Anf. 85 PETER JOHNSSON (S):
          </note>
          <u who="Q5891935" xml:id="i-39451cbd868838e0-0" n="9e8c5834" next="i-4809428c4b5f6b2a-0">
            <seg n="72b6dab5">
              Herr talman! Nu ska vi debattera dagens situation på den svenska
              spelmarknaden.
            </seg>
          </u>
          <note n="5fd2b30e">
            Jag börjar med att yrka bifall till reservation 5 under punkt
            6.
          </note>
          <u who="Q5891935" xml:id="i-4809428c4b5f6b2a-0" n="9e8c5834" prev="i-39451cbd868838e0-0">
            <seg n="ab42c5a7">
              Den här debatten blir lite konstig på något sätt eftersom hela
              utskottet är överens, förutom ett parti. Vi väntar på vad regeringen
              ska komma med och på finansmarknadsminister Peter Normans förslag
              om hur man ska tackla den vilda västern som nu pågår på den svenska
              spelmarknaden.
            </seg>
            <seg n="61e7caa1">
              Vi har fått information i utskottet om att ministern ska återkomma
              till utskottet den 4 juni, så min gissning är att samtliga borgerliga
              företrädare i sina anföranden kommer att peka på att den 4 juni
              får vi svar på vad regeringen vill. Mitt stalltips, utifrån ATG,
              i detta läge blir att ministern kommer att informera om att man
              ska tillsätta en utredning och att denna utredning sedan presenterar
              vad som har hänt sedan den senaste utredningen, 2008. Jag tror
              att det kommer att bli på det sättet. Jag hoppas att det inte
              blir ett spel för gallerierna utan att regeringen nu verkligen
              vill ta tag i det här problemet och att riksdagen får ett inflytande
              i detta.
            </seg>
            <seg n="73eefeaf">
              Vi socialdemokrater är beredda på och vill ha en förändring på
              det här området, inte minst på grund av de 2 procent som i dag
              lider av spelmissbruk. Det handlar om 164 000 människor som har
              problem med sitt spelande i befolkningen mellan 16 och 84 år.
              Vi vet också att ungefär 390 000 människor är i riskzonen. Därför
              är det viktigt att vi kommer fram till någon form av lösning.
            </seg>
            <seg n="7eba33db">
              Det är egentligen inget nytt för er vad vi socialdemokrater vill
              på det här området. Det är helt klart så att vi vill reglera den
              oreglerade marknaden som nu finns i Sverige. Vi vill ha en modern
              spelpolitik anpassad till dagens tekniska och rättsliga förhållanden.
              Och vi vill naturligtvis att regeringen gör en översyn, precis
              som jag tror att de kommer med den 4 juni, när det gäller området
              nätbaserat spelande, för det är spelet på internet som är det
              stora problemet i dag.
            </seg>
            <seg n="89699ae0">
              Jag hoppas att man också tittar på hur man i framtiden ska organisera
              Svenska Spel, ATG och hästnäringen och även folkrörelsespelandet.
              Inte nog med det, utan vi har också föreslagit att man ska inrätta
              en spelmyndighet. Jag hoppas naturligtvis också att man tittar
              på frågan om spelmissbruk och på de spelautomater som finns ute
              i vårt land.
            </seg>
            <seg n="ff422ff5">
              Vad är det då vi vill när det gäller den licenserade marknaden?
              Ja, det är som att slå in öppna dörrar, för självklart vill vi
              hitta förutsättningar för de internationella bolagen att finnas
              i någon form av system där de är beredda att betala skatt. Precis
              som Svenska Spel är de en del av marknaden för spelandet. På det
              sättet finns det förutsättningar att få in skattemedel för att
              motverka och arbeta mot spelmissbruk. Det är naturligtvis också
              viktigt att se till att de nuvarande spelarrangörerna, såsom folkrörelserna,
              får tillgång till den här marknaden om de så skulle vilja.
            </seg>
            <seg n="555ef76f">
              Vi ska se till att de som inte vill gå in i ett licensierat system
              inte ska finnas på marknaden, men de spelbolag som vill göra det
              ska betala skatt och följa ett antal villkor och spelregler som
              är lika för alla. På det sättet skapas förutsättningar för ordning
              och reda.
            </seg>
            <seg n="cf5c6ba5">
              Sedan är det klart att bolaget Svenska Spel måste kunna finnas
              med på den marknad som de övriga bolagen finns. Därför tror vi
              att man ska dela upp Svenska Spel i två delar. En del ska ansvara
              för det som vi tycker fortfarande ska vara monopol, typ casinoverksamhet
              och liknande. Det är inte det stora problemet. Det stora problemet
              är, som jag sade förut, på internetmarknaden.
            </seg>
            <seg n="8499010f">
              När det gäller framtiden för ATG finns det även där egentligen
              inga problem, utan det ska finnas kvar som det är i dag. Det är
              viktigt att värna om den svenska trav- och galoppsporten genom
              att låta dem anordna hästspel och på det sättet skapa förutsättningar
              för ordning och reda på det området.
            </seg>
            <seg n="babccf43">
              Vid en omreglering ska vi värna och återupprätta folkrörelsernas
              traditionella ställning på lotterimarknaden. Därför bör vi göra
              en översyn och titta på vilka spel Svenska Spel har när det gäller
              de fysiska lotterierna och se till att detta kopplas till just
              folkrörelsespelandet och den allmännyttiga del som det verkar
              inom.
            </seg>
            <seg n="d78be7a1">
              Jag tycker som sagt att det när Peter Norman kommer till utskottet,
              eller i alla fall framöver, är rimligt att titta på en ny spelmyndighet.
              Tillstånd, tillsyn och insatser kring spelproblem bör samordnas
              i en myndighet som ska ha tillräckligt med resurser. Myndigheten
              ska inom de ramar som läggs fast i lag och förordning avgöra vilka
              spel som ska tillåtas och villkoren för varje spelform.
            </seg>
            <seg n="0f1cdc01">
              De tillstånd som för närvarande beslutas av regeringen ska i
              fortsättningen behandlas av myndigheten. Speltillsynen bör få
              effektiva möjligheter till ingripande, till exempel genom sanktionsavgifter
              för mängdbrott och omedelbara viten vid förläggandet. Grova överträdelser
              ska leda till indraget tillstånd och i vissa fall bestraffning.
            </seg>
            <seg n="a24a5dc5">
              När det gäller internetspelandet vet alla att spelbolagen bjuder
              på 200 kronor om man sätter in 200 kronor. Nu visar det sig att
              det finns bolag som kan erbjuda 24 000 kronor om man anmäler sig
              på det spelbolaget. Man får 24 000 av spelbolaget och ska satsa
              24 000 själv. Det är alltså 48 000 kronor. Snacka om risk för
              spelmissbruk med den utvecklingen! Detta vill vi stoppa, för det
              kommer inte att sluta här utan fortsätta.
            </seg>
            <seg n="75fe3043">
              När det gäller spelmissbruk måste vi se till att skapa förutsättningar
              lagstiftningsmässigt, med möjligheten från de skatteintäkter man
              får från spelbolagen, och i socialtjänstlagens 6 § likställa spelmissbruk
              med allt annat missbruk. Det är viktigt. Vi kan dock inte fatta
              det beslutet innan kommunerna fått resurser att bygga upp sådan
              verksamhet via forskning.
            </seg>
            <seg n="935b52c0">
              Spelautomaterna är det största problemet vi har på den svenska
              spelmarknaden. Risken för att hamna i spelmissbruk är ofta kopplad
              till spelautomaterna. I dag är tillståndsgivningen kopplad till
              alkoholtillstånd. Jag kan förstå tanken bakom det, för då har
              man i alla fall någon form av kontroll. Problemet är att alkohol
              och spel inte är någon bra kombination. Tänk er på kvällen klockan
              elva när man har fått i sig en grogg eller två, och så står spelautomaten
              där och man spelar.
            </seg>
            <seg n="d5109912">
              Här måste vi hitta en lösning. Därför vill vi utreda hela spelautomatstrukturen.
              Eventuellt ska spelautomater förbjudas; jag vet inte. Jag hoppas
              att vi kan jobba fram ett förslag för att lösa detta. Vi måste
              också lägga energi och jobb på att se till att de illegala apparaterna
              försvinner, för de ställer till många stora problem i vårt samhälle.
            </seg>
          </u>
          <note n="2027fc16">
            Jag yrkar bifall till reservation 5 under punkt 6.
          </note>
          <note type="speaker" n="65bafef8">
            Anf. 86 AGNETA BÖRJESSON (MP):
          </note>
          <u who="Q4941553" xml:id="i-c4255facdaafa2b7-0" n="cdf678b4">
            <seg n="397521b0">
              Herr talman! Spelmarknaden brukar, precis som Peter Johnsson
              sade, beskrivas som ett vilda västern. Det finns en regellöshet
              som vi i Sverige inte är vana vid. Vi har en lagstiftning som
              förbjuder spelreklam för utlandsregistrerade spelbolag, men trots
              det kommer över 700 miljoner av de 1,3 miljarder som satsas på
              spelreklam från just de oreglerade bolagen. Den siffran har ökat
              drastiskt sedan 2003 då man började ifrågasätta främjandeförbudet
              i svenska tidningar.
            </seg>
            <seg n="ebea1382">
              Sedan vi gick med i EU och sedan internet gjort det möjligt att
              spela via nätet vi har dessutom tv-sändningar utomlands ifrån
              och tryckerier som finns i andra länder finns det gott om bolag
              som befinner sig i en gråzon eftersom de är registrerade inom
              EU och verkar under annan lagstiftning än den svenska.
            </seg>
            <seg n="2f4018ab">
              Spelmarknaden brukar dessutom liknas vid ett stort plockepinn
              där varje ny reglering riskerar att få konsekvenser någon helt
              annanstans i samhället. Det kan gälla de beroendeframkallande
              Jack Vegas-maskinerna, som Peter Johnsson lyfte upp nyss, som
              kanske möjliggör att vissa restauranger fortfarande kan existera
              på ställen där det annars kanske inte skulle gå att ha någon restaurang.
            </seg>
            <seg n="eca88120">
              Framför allt handlar det dock om att spel i dag ger pengar åt
              så mycket annat: hästsport, skolor, idrott, kultur och folkrörelser.
              När folkrörelsernas och ATG:s andel av marknaden krymper minskar
              ju också möjligheterna för dessa folkrörelser att fortsätta att
              ha bra verksamheter.
            </seg>
            <seg n="7e63f8b9">
              Herr talman! Alla dessa varningssignaler oroar mig ordentligt,
              och det är uppenbart att även Riksrevisionen är oroad. De skriver
              i sin rapport att utbudet av riskabla spel ökar, att försäljningskanalerna
              blir mer lättillgängliga och att marknadsföringen är mer intensiv.
              De konstaterar avslutningsvis att det inte finns förutsättningar
              att effektivt fullfölja det statliga åtagandet på spelmarknaden.
            </seg>
            <seg n="0c22cae6">
              Med anledning av Riksrevisionens hårda kritik bad jag att vi
              skulle kalla finansmarknadsministern till kulturutskottets möte.
              Så skedde också. Då fick vi beskedet att han planerar att återkomma
              i juni med ett direkt utredningsuppdrag. Det känns bra att vi
              om två månader äntligen ska få en start på en ny utredning.
            </seg>
            <seg n="f0e449b5">
              Lite undrande är jag dock över hur det har kunnat ta så lång
              tid. Vi är ju nästan överens, precis som Peter Johnsson sade.
              Jag står därför fast vid min reservation, nr 6, och yrkar bifall
              till den.
            </seg>
            <seg n="1368d91c">
              Allianspartierna har länge drivit att de vill gå över till en
              licensmodell, Socialdemokraterna likaså. För nästan ett år sedan
              presenterade vi i Miljöpartiet en omfattande spelrapport där vi
              också tog ställning för ett licenssystem. I höstas lade vi också
              fram en kommittémotion om spelpolitik, också den omfattande, som
              sammanfattas i reservation nr 6. Det finns med andra ord en kompakt
              majoritet för att göra en mer omfattande omreglering liknande
              det danska systemet, där fler bolag får en möjlighet att söka
              licens men också att betala skatt.
            </seg>
            <seg n="4f835e1b">
              Jag bedömer att det också finns en kompakt majoritet för att
              se över om man verkligen ska behålla nuvarande system för de beroendeframkallande
              spelautomaterna.
            </seg>
            <seg n="992b53b7">
              En av våra punkter i reservationen ska jag kommentera lite extra,
              för vi är än så länge ensamma om detta. Det handlar om att ändra
              och stärka vår lagstiftning så att effektlandsprincipen ska omfatta
              även spelreklam. Det skulle ge Sverige ökade möjligheter att fortsätta
              ha en restriktiv syn på spelreklam från oreglerade spelbolag och
              inte helt behöva lita till en självreglerad marknad. Det tror
              jag kommer att behövas.
            </seg>
            <seg n="f17b2b6f">
              Herr talman! Jag ska avsluta med några tips till den kommande
              utredningen. Jag tror att vi behöver få ökad kunskap om spelberoende
              även när det gäller de spelformer som inte direkt handlar om pengar.
              I dag växer mycket snabbt en parallell marknad till den traditionella
              gamblingmarknaden fram. Det handlar om internetspel, dataspel
              och appar till mobiler där man vinner annat än pengar men där
              pengar kan vara indirekt inblandade i form av att man köper sig
              fördelar, bättre vapen, skydd eller fler liv.
            </seg>
            <seg n="ea652ae0">
              Vi vet i dag mer om spelberoende. Vi vet att det liknar andra
              beroenden och att det handlar om snabba belöningar. Många behandlare
              och närstående till dem som är beroende vittnar om att det finns
              andra spel än de som direkt handlar om pengar som är problematiska.
            </seg>
            <seg n="17661f2f">
              Jag tror också att man behöver behandlingar på fler ställen i
              landet. Allt fler forskare jämställer spelmani med andra beroenden.
              Då bör också behandlingen finnas lokalt och regionalt. Att man
              enbart erbjuder stöd i storstadsregionerna och i några få andra
              kommuner är helt enkelt inte acceptabelt.
            </seg>
            <seg n="fcccf89f">
              En myndighet som helt nyligen har öppnat ögonen för vikten av
              att jobba mot spelberoende är kriminalvården. Man har gjort en
              kartläggning på alla sina institutioner och funnit att det är
              betydligt vanligare än vad man tidigare trodde, ca 30 procent.
              Vi hörde just att det handlar om 2 procent i den vanliga befolkningen.
              Men ca 30 procent av dem som är intagna i kriminalvården har ett
              spelmissbruk. Man fick också klart för sig att det är en mycket
              vanlig ingång och en förklaring till kriminalitet.
            </seg>
            <seg n="367924c8">
              Trots det har det länge varit vanligt med illegal spelverksamhet
              i form av pokerspel om pengar inne på våra anstalter. Det har
              varit helt accepterat. Nu har man alltså sett över detta och erbjuder
              behandlingar på alla anstalter, man samtalar om spel, och man
              försöker också erbjuda bättre aktiviteter än dessa kortspel.
            </seg>
            <seg n="aed6d0ab">
              Ett annat gott exempel tycker jag är X-Cons Haninge, som jobbar
              direkt gentemot ungdomar i förorten som riskerar att hamna i ett
              spelberoende. Det tycker jag är något som man kan titta på.
            </seg>
          </u>
          <note n="68230802">
            Med det vill jag återigen yrka bifall till reservation nr 6.
          </note>
          <note type="speaker" n="433547a1">
            Anf. 87 MARGARETA LARSSON (SD):
          </note>
          <u who="Q4961125" xml:id="i-4a59f912c3283378-0" n="f1a2d776">
            <seg n="102da993">
              Herr talman! Efter att ha lyssnat på två tidigare anföranden
              kan vi vara överens om att spelmarknaden är väldigt komplex. Det
              är väldigt motsägelsefulla uppdrag som finns där, och det är inte
              helt lätt att få ordning på detta.
            </seg>
            <seg n="c5281a38">
              Det svenska monopolet ska erbjuda nöje, ha spelansvar, motverka
              spelmissbruk och samtidigt konkurrera ut den illegala marknaden.
              Jag tycker att det är en schizofren hållning, och det är helt
              klart mycket svårbalanserat. Ändå tror jag att vårt spelmonopol
              sammantaget hittills har gjort mer nytta än skada, men man har
              på något sätt slumrat till med tanke på omvärldens utveckling.
            </seg>
            <seg n="669d1dce">
              Den växande marknaden med nya internetbaserade spel, där spelaren
              erbjuds högre avkastning än genom det svenska monopolet, har i
              dagsläget gjort att vår modell nu är lite tandlös det tror jag
              att vi alla är ganska överens om. Just därför ropar nu också många,
              föga förvånande, på en omreglering. Det är utifrån att monopolet
              inte utgör det skydd som man hade tänkt sig från början.
            </seg>
            <seg n="8996cfa6">
              En cementerad svensk spelmarknad som möter ökade krav på att
              släppa marknaden fri innebär alltså att man sätter folkhälsan
              på spel. Det är den vi riskerar. Men jag tror faktiskt inte att
              vi behöver ge upp den, utan jag tror att den svenska spelmarknaden
              kan styras upp så att vi kan behålla monopolet. Och kan vi behålla
              monopolet kan vi också fortsätta arbeta och ta ansvar för folkhälsan.
            </seg>
            <seg n="f34e86aa">
              Vi kan titta på de utmaningar som vi har framför oss. Jag ser
              sju utmaningar. Vi har folkrörelser som ska finansieras genom
              spel, vi har hästnäringen som är beroende av spel, vi har Svenska
              Spel som bedriver en aggressiv marknadsföring och konkurrerar
              med privata och halvprivata aktörer, vi har en statskassa som
              drar in ordentligt med pengar genom spelet, vi har ett folkhälsoperspektiv,
              vi ska motverka illegalt spel, och vi har ett främjandeförbud
              som ska vara till skydd för allt detta. Sammantaget är viljeyttringarna
              väldigt spretiga.
            </seg>
            <seg n="b61785c2">
              Tittar vi vidare på grundreglerna har vi kunnat se i rapporter
              från Riksrevisionen, EU-domstolen och andra lagfarna inom EU att
              spel egentligen är som vilken annan tjänst som helst. Den senaste
              utvecklingen är att land efter land tvingas till avreglering.
              EU-domstolen mer eller mindre undanröjde Greklands monopol i januari
              i år, EU-kommissionen förbereder en harmonisering redan under
              detta år, och HD undanröjde främjandeförbudet i december förra
              året.
            </seg>
            <seg n="ea82c4b8">
              Rent principiellt har jag inget emot licenser för internetspel.
              Men det är just detta att om vi börjar pilla i detta och EU-domstolen
              får för sig att närmare granska vår svenska modell är risken att
              det vi vill värna, som ATG, intresseorganisationer och Svenska
              Spel, riskerar att ryka. De har tidigare nosat lite grann men
              inte tillräckligt på Sverige, och vi har fått behålla vårt system.
              Men börjar de en riktig granskning och också ser att vi börjar
              pilla lite på detta med licenser, då spelar vi ett högt spel.
            </seg>
            <seg n="a919b9e4">
              Det är utifrån det, herr talman, som vi har ändrat oss i den
              här frågan, just med tanke på den här risken.
            </seg>
            <seg n="4e30ebbf">
              De länder i EU som har varit under attack från spelbolag har
              i mångt och mycket valt att avskaffa sina monopol, efter domar
              från EU-domstolen. För att inte ta den risken förespråkar jag
              i stället en ordning där vi först undersöker vilka delar av spelregleringen
              som gör oss mest sårbara för press från EU-domstolen, kommissionen
              och utländska spelbolag, för att sedan täppa till luckorna. När
              det är klart kan vi se över vilka eftergifter vi ska ge marknadsaktörerna.
              Vi ska med andra ord vara mycket försiktiga, så att inte en liberalisering
              av internetspel får oönskade konsekvenser.
            </seg>
            <seg n="2b936f1a">
              Med en oro över de senaste domarna från HD och EU-domstolen skulle
              jag vilja ha en gedigen rättslig utredning av vilka konsekvenser
              en liberalisering kan få. Jag hoppas att en del frågetecken under
              tiden kommer att rätas ut för regeringens fortsatta arbete och
              ser fram emot att ta del av dess arbetsplan i juni. För egen del
              återkommer jag gärna i höst med förslag på hur de här bristerna
              skulle kunna åtgärdas.
            </seg>
            <seg n="5aa28d4d">
              När det gäller tillståndsgivning finns det, precis som Riksrevisionen
              påpekar, problem på spelmarknaden, som är varken välfungerande
              eller rättssäker. Därmed anammas inte heller ansvarstagande. Enligt
              min mening behöver Sverige en spelmarknad som beroende på riskfaktor
              gör systemet överskådligt, enkelt och framför allt sammanhållet.
            </seg>
            <seg n="959519eb">
              Vi anser att hela regelverket med villkor kring tillståndsgivning
              bör samlas i en enda reglering och rimligtvis hos en enda myndighet.
              En så enkel fråga som just en centralisering av tillståndsgivningen
              kan knappast kräva mer än ett dokument i departementsserien. Dessutom
              finns det andra länder man kan basera sin modell på, exempelvis
              Finland, Portugal och Norge, som har stramat upp sin spelmarknad.
              Vi skulle därför gärna se en snabbutredning och ett lagförslag
              så snart som möjligt.
            </seg>
            <seg n="7c82b0b4">
              När det gäller spelansvarsåtgärder står vi i dagsläget med en
              osäkerhet kring främjandeförbudet och kritik mot Svenska Spels
              aggressiva marknadsföring. Frågan är vad exempelvis EU-kommissionen
              och spelbolagen kan hitta på för att testa styrkan i vårt spelmonopol.
            </seg>
            <seg n="6168eedc">
              Naturligtvis kan man tycka att alla aktörer borde använda sitt
              omdöme i den här frågan, men verkligheten ser inte alltid ut som
              man önskar. Därför anser jag att en reglering av marknadsföringen
              och framför allt den mest aggressiva varianten är nödvändig. Rimligtvis
              borde då lagen förbjuda vissa avarter inom marknadsföringen som
              balanserar mot riskfaktorn. Med andra ord: Ju farligare spelet
              är, desto hårdare krav på reklamen.
            </seg>
            <seg n="19207d33">
              Herr talman! När det gäller illegal spelverksamhet skrevs vår
              motion före Lotteriinspektionens senaste rapport. Där har vi sedan
              kunnat se att när det gäller den illegala verksamheten för spelautomater
              har anmälningsfrekvensen faktiskt gått ned. Det är bra. Men det
              återstår mer saker att göra. Framför allt tillåts fortfarande
              exempelvis pokerklubbar. Vidare skulle jag kunna tänka mig att
              komma till rätta med illegal spelverksamhet, exempelvis ett återkallande
              av tillstånd för butiksinnehavare, ett ordentligt förbud mot främjande
              av illegalt spel, mer uppsökande verksamhet genom Skatteverket
              och framför allt att polisen verkligen får koncentrera sig på
              att lösa brott i stället för att sitta vid skrivbordet.
            </seg>
            <seg n="626672c4">
              Vi ska också komma ihåg att detta är en verksamhet som är statligt
              reglerad, precis som alkoholförsäljningen. Spelmarknaden omsätter
              hiskliga belopp varje år, men man undkommer beskattning samtidigt
              som det finns kopplingar till den organiserade brottsligheten.
              Jag har förhoppningen om att ett klarare och tydligare regelverk
              och mindre gränsdragningsproblem ska kunna leda till att fler
              lagförs.
            </seg>
            <seg n="197f1bfa">
              Som vi i Sverigedemokraterna har tagit upp i våra motioner anser
              vi att det måste till mer evidensbaserad behandling för spelberoende.
              Jag hoppas att vi inte återigen fastnar i problem med vilken myndighet
              på vilken nivå som ska vara huvudman för spelberoendet här i Sverige.
              Just den problematiken har ställt till det för missbruksvården
              det senaste decenniet. Dessutom: De aktörer som tillhandahåller
              spel måste också bidra till finansiering av forskning och vård
              i ökad utsträckning, beroende på riskfaktorn för deras spel.
            </seg>
            <seg n="dff2cb07">
              För min del anser jag att all beroendeproblematik och behandling
              hör hemma i landstinget, då det är mycket vanligt i en sådan här
              grupp människor med korsberoende och annan dysfunktion som därmed
              tidigt kan kartläggas och upptäckas, så att man får effektiv hjälp
              snabbt.
            </seg>
            <seg n="edb28d7e">
              Avslutningsvis anser jag att vi med relativt små grepp skulle
              kunna komma åt ganska stora problem för spelarna. Som framgår
              av de senaste rapporterna från Lotteriinspektionen drar Jack Vegas
              fortsatt in stora pengar, huvudsakligen i socialt utsatta områden.
              Kasinona är fortsatt ett tillhåll för penningtvätt och grogrund
              för riktigt tungt spelmissbruk. Därför betonar vi vikten av en
              reglering som begränsar spelandet per person hur spelen ska regleras
              och om de ens ska tillåtas i de aktuella miljöerna över huvud
              taget, särskilt om alkohol ska kopplas till spelandet. Utan spelbegränsningar
              är det uppenbart att maxinsatser på kasinot går utöver ren förströelse.
            </seg>
            <seg n="be2c0957">
              En person som jag har talat med berättade närmast euforiskt om
              när han hade runt 60 000 kronor på ett och samma bord. Det var
              på Black Jack på kasinot. Låt oss säga att en sådan person, troligen
              berusad, förlorar. Då går han direkt till bankomaten för att ta
              ut mer pengar. I sådana fall är det inte bra med bankomater inne
              på kasinon. Då är det bättre att man har andra lösningar, antingen
              att man anmäler när man kommer in på kasinot hur mycket man ska
              spela för eller att man får ta ut pengar bara över disk, gärna
              med förfrågningar kring spelbeteendet och med upplysningar om
              risker.
            </seg>
            <seg n="90521660">
              Tittar man i stället på Jack Vegas-automaterna kan man se att
              programvarans uppbyggnad uppmuntrar till fortsatt spelande och
              risktagande. Trippling, som är tre gånger vinsten, och dubbling,
              som är två gånger vinsten, i utbyte mot att man tar risken att
              förlora insatsen bör direkt förbjudas. Det handlar inte om förströelse.
              Det höjer spänningen och uppmuntrar till risktagande.
            </seg>
            <seg n="9b21f831">
              Utifrån det som jag har framfört yrkar jag bifall till reservationerna
              1, 2, 3, 4, 7 och 8.
            </seg>
          </u>
          <note type="speaker" n="77aa4f0c">
            Anf. 88 PETER JOHNSSON (S) replik:
          </note>
          <u who="Q5891935" xml:id="i-f59610ec07046c62-0" n="9e8c5834">
            <seg n="7cc086c5">
              Herr talman! Jag måste ställa en fråga till Margareta Larsson.
              Jag lyssnade och funderade på vad Sverigedemokraterna egentligen
              vill. I ena stunden talar ni om problemen på internetmarknaden.
              I andra stunden säger ni att vi måste reglera så att monopolet
              finns kvar.
            </seg>
            <seg n="58b2f129">
              Jag tror att det är viktigt att vi funderar på den utveckling
              som nu sker. Jag tror att det i dagsläget finns 150160 bolag och
              kanske ännu fler eftersom de poppar upp som svampar på mossen.
              Denna utveckling kommer inte att sluta oavsett om vi har ett monopol
              eller om vi har det som i dag. Detta kommer bara att utvecklas
              mer och mer.
            </seg>
            <seg n="f642fb22">
              Om jag inte missminner mig finns det i Kanada över 2 000 bolag
              på denna marknad. Detta är det stora problemet för den svenska
              spelmarknaden, och naturligtvis även spelautomaterna utifrån ett
              annat perspektiv. Men kärnan i allt detta är: Hur ska vi på något
              sätt se till att dessa företag faktiskt spelar på de villkor som
              vi vill politiskt? Jag vill ha en politisk ingång i detta och
              inte bara en myndighetsingång. Vi här i riksdagen har förutsättningar
              att följa upp de rapporter som vi kommer att få så att dessa bolag
              finns inom ett system och betalar skatt och följer etiska regler
              marknadsföringsmässigt. Det gäller även kopplingen till främjandeförbudet.
              På något sätt kan det förhoppningsvis bli ett självsanerande spel
              på något sätt och att de stora bolagen inte accepterar att dessa
              små bolag finns med och kan annonsera. De lever nämligen på att
              de annonserar på marknaden och på det sättet får nya spelare.
            </seg>
            <seg n="b6931374">
              Men jag skulle gärna vilja veta var Sverigedemokraterna står.
              Vill ni ha kvar monopolet, eller vill ni hitta förutsättningar
              för att se till att dessa bolag faktiskt följer de villkor som
              vi politiker vill att de ska följa?
            </seg>
          </u>
          <note type="speaker" n="5d0bcbcb">
            Anf. 89 MARGARETA LARSSON (SD) replik:
          </note>
          <u who="Q4961125" xml:id="i-4a59f912c3283378-1" n="f1a2d776">
            <seg n="c3161455">
              Herr talman! Jag håller med dig, Peter Johnsson, om att detta
              är en ytterst komplex fråga. Alla partier som finns här vill gärna
              allt väl när det gäller denna fråga. Detta är mycket svårt att
              hantera, och det är än så länge många frågor som återstår.
            </seg>
            <seg n="89eaca56">
              Vad vi vill är att främja folkhälsan. Precis som du sade tidigare
              i ditt anförande finns det 164 000 spelmissbrukare. Jag noterade
              inte hur många som riskerar att bli det. Men detta är ett växande
              problem, och folkhälsan står i fokus.
            </seg>
            <seg n="1ef0e965">
              Vi vill gärna behålla monopolet. Det är svaret på din fråga.
              Men då måste vi agera så att vi får behålla det. Börjar vi pilla
              på licenser och EU-domstolen får för sig att kolla Sverige så
              får vi inte diskriminera. Det är den fria marknaden som ska råda.
              Börjar vi då pilla med vissa saker, då tror jag att det mesta
              som vi vill ha kvar och värna kommer att ryka. Det handlar om
              intresseorganisationer, monopolet och ATG.
            </seg>
            <seg n="34fac27f">
              Skulle vi kunna skärpa kraven på den spelmarknad som vi har i
              Sverige med monopolet, som man exempelvis vill i EU-kommissionen,
              tror jag att vi kommer att få behålla monopolet och därmed också
              fortsätta bygga och ansvara för folkhälsan.
            </seg>
          </u>
          <note type="speaker" n="3d45fdbb">
            Anf. 90 PETER JOHNSSON (S) replik:
          </note>
          <u who="Q5891935" xml:id="i-f59610ec07046c62-1" n="9e8c5834">
            <seg n="456e16bd">
              Herr talman! Vi kan vara överens om att utgångspunkten för att
              vi politiskt jobbar med spelfrågorna bygger mycket på att värna
              om folkhälsan och att motverka spelmissbruk och ha någon form
              av regelverk kring detta.
            </seg>
            <seg n="63057d58">
              Jag kan aldrig tänka mig att Frankrike, Tyskland och de andra
              större länderna vill att EU ska gå in och pilla i spelandet eftersom
              inkomsterna från spelandet är mycket viktiga för varje stat. Jag
              tror därför inte att EU kommer att få en avgörande betydelse när
              det gäller just på vilket sätt man organiserar spelandet.
            </seg>
            <seg n="64262993">
              Vi vill också ha kvar monopolet, men vi vill ha det där det fungerar.
              Det är i fråga om det fysiska spelandet, alltså kasinoverksamheten,
              ATG och så vidare. Det är inte det som är problemet i dagens svenska
              spel, utan det är internetutvecklingen. Spelet på internet kommer
              att fortsätta och utvecklas mer och mer till fler bolag som kommer
              in på marknaden.
            </seg>
            <seg n="9db47b12">
              Man kan säga att vi kan följa Norges väg. Jag har husvagn i Strömstad.
              Det är ett underbart läge vid havet. Tänk så många norrmän som
              var förbaskade förra året. De hade spillekort och kunde inte spela
              i Strömstad på grund av att transaktionerna inte kunde fungera
              med spillekortet.
            </seg>
            <seg n="4aed9564">
              Till syvende och sist tror jag att också Norge måste inse vilken
              utveckling som kommer att ske och hitta ett system kanske inte
              samma som i Sverige, Danmark, Tyskland eller Frankrike så att
              de ser till att de som tycker att det är nöjsamt att spela lite
              och ha det som en del av sin tillvaro ska ha möjlighet till det
              även om de åker och campar i Sverige eller har sin husvagn i Sverige.
              Jag tror att detta är mycket viktigt.
            </seg>
            <seg n="c3bbf519">
              På något sätt tror jag att de övriga länderna till syvende och
              sist kommer att inse att de måste hitta ett regelverk kring just
              internetspelandet. Jag tror inte att man kan hitta lösningar genom
              att IP-blockera eller på annat sätt transaktionsblockera. Då jagar
              man bara någonting som man aldrig kan nå. Det är bättre att se
              till att få in dessa företag i ett hägn och skapa förutsättningar
              för att de sköter sig inom detta hägn på internetmarknaden.
            </seg>
          </u>
          <note type="speaker" n="05a0fa39">
            Anf. 91 MARGARETA LARSSON (SD) replik:
          </note>
          <u who="Q4961125" xml:id="i-4a59f912c3283378-2" n="f1a2d776">
            <seg n="3bd085e5">
              Herr talman! Jag tror ändå att om vi ska kunna ha någon form
              av kontroll och samtidigt arbeta för folkhälsan ska vi stärka
              vårt monopol så att det håller det som EU-kommissionen önskar.
              Framför allt kritiserar man att så mycket pengar går in i staten.
              Kan vi bara styra bort detta, alltså att vinsten inte går in i
              staten, är det en modell för att stärka monopolet så att vi får
              behålla det.
            </seg>
            <seg n="37d9491f">
              Det finns fler saker. Jag har tänkt komma tillbaka i höst med
              fler skarpa förslag när det gäller hur vi skulle kunna samordna
              detta så att vi får ha kvar vårt monopol.
            </seg>
            <seg n="30c349a6">
              Vi ser till exempel i Grekland, som jag nämnde tidigare, att
              deras monopol undanröjs. Deras spelmarknad var halvstatlig. De
              hade inga gränser för spel per person och knappt några licenser
              heller, tror jag. Det är klart att om EU granskar ett sådant land
              ryker monopolet.
            </seg>
            <seg n="de12403f">
              Därför gäller det att vi vet vad vi vill ha i vårt monopol. Vi
              har sovit och inte gjort så mycket. Riksrevisionen har helt rätt
              i sin rapport. Det har inte hänt mycket. Vad vi gör i Sverige
              är att utreda och utreda, men vi gör ingenting konkret. Det tror
              jag är farligt.
            </seg>
            <seg n="32dc7453">
              Jag tror mer på en pragmatisk hållning, och jag vidhåller att
              jag tror på den modell som jag förespråkar. Vi ska inte pilla
              i någonting så att vi riskerar att spela ett för högt spel och
              förlorar det som vi vill behålla.
            </seg>
          </u>
          <note type="speaker" n="ac37f63a">
            Anf. 92 AGNETA BÖRJESSON (MP) replik:
          </note>
          <u who="Q4941553" xml:id="i-c4255facdaafa2b7-1" n="cdf678b4">
            <seg n="9ac1d9a2">
              Herr talman! Jag blev lite nyfiken på meningen som Margareta
              Larsson talade om när det gäller att täppa till lagstiftningen
              för reklam. Du talade om att täppa till lagstiftningen men också
              om att skärpa lagstiftningen.
            </seg>
            <seg n="5d807eb4">
              I dag har vi ett främjandeförbud. Man kan diskutera hur starkt
              det är efter alla de olika turer som har varit. Men det finns
              ändå i lagstiftningen. Jag vet inte hur mycket starkare man kan
              vara än att ha ett förbud i en lagstiftning.
            </seg>
            <seg n="ee6cab01">
              Det gäller att fundera på hur vi ska få reklamförbudet att fungera.
              Jag är väldigt nyfiken på vilka metoder ni tänker er. Handlar
              det om att jaga IP-nummer på datorer? Handlar det om att jaga
              vilka kort man kan använda? Vad är det för metoder ni tänker er
              ska användas från Sverigedemokraternas sida?
            </seg>
          </u>
          <note type="speaker" n="80786f6f">
            Anf. 93 MARGARETA LARSSON (SD) replik:
          </note>
          <u who="Q4961125" xml:id="i-4a59f912c3283378-3" n="f1a2d776">
            <seg n="8a33adea">
              Herr talman! Jag har inte någon lösning på hur vi ska komma till
              rätta med just det. Jag har en vision i stället. Vi ska försöka
              att komma åt den mest aggressiva reklamen. Vilka det är som bedömer
              det och hur det ska kontrolleras kan jag inte säga i dag. Det
              är visionen som jag framhåller.
            </seg>
          </u>
          <note type="speaker" n="518afb50">
            Anf. 94 AGNETA BÖRJESSON (MP) replik:
          </note>
          <u who="Q4941553" xml:id="i-c4255facdaafa2b7-2" n="cdf678b4">
            <seg n="d161ed48">
              Herr talman! I dag kan man säga att alla de som finns under svensk
              lagstiftning också finns organiserade i något som heter Sper,
              som är spelbranschens etiska råd. De är på varandra ordentligt.
            </seg>
            <seg n="2f18dfc9">
              Om man tänker sig att fler bolag kommer in under Sper kan man
              nog tänka sig att det blir en ganska stark självreglering. Där
              har vi ett av våra motiv till att vi hellre ser en licensmodell.
            </seg>
            <seg n="2523c49b">
              Vi ser också att det finns en möjlighet att stärka lagstiftningen
              för att kunna begära att de länder som sänder reklam ska följa
              svensk lagstiftning genom att ändra i lagstiftningen när det gäller
              effektlandsprincipen.
            </seg>
            <seg n="4b8bb5e7">
              Där har vi två förslag. Det skulle vara intressant om du kunde
              reflektera lite kring den typen av förslag.
            </seg>
          </u>
          <note type="speaker" n="cf2ef8aa">
            Anf. 95 MARGARETA LARSSON (SD) replik:
          </note>
          <u who="Q4961125" xml:id="i-4a59f912c3283378-4" n="f1a2d776">
            <seg n="128010cf">
              Herr talman! Jag tycker det är bra att ni tänker i de banorna
              och har förslag. Jag säger ingenting emot det. Jag har inte funderat
              mycket på hur det ska gå till, som jag sade tidigare. Vi får återkomma
              senare och se hur vi löser det.
            </seg>
          </u>
          <note type="speaker" n="f70a3d44">
            Anf. 96 GUSTAF HOFFSTEDT (M):
          </note>
          <u who="Q5809040" xml:id="i-ff963b9bb7f74831-0" n="5de45475">
            <seg n="6bffa172">
              Herr talman! Det var intressant att lyssna på tre oppositionspartier.
              Jag hade fruktat att det skulle vara svårt att var originell.
              Jag tänkte att alla skulle tycka samma sak och säga ungefär samma
              sak. Men här har vi en spricka. Margareta Larsson från Sverigedemokraterna
              företräder nu samma uppfattning som jag tror att vi senare kommer
              att få höra också Vänsterpartiet företräda.
            </seg>
            <seg n="332651fa">
              Margareta Larsson från Sverigedemokraterna gav oss inte mindre
              än två ganska gripande berättelser om hur det kan vara om man
              har ett problematiskt förhållande till spel. Vi fick en inblick
              i spel med Jack Vegas-apparaterna som är utplacerade i alkoholmiljöer.
              Det är ett krav att det serveras alkohol för att man ska få spela
              på automaterna. Vi fick också höra om en bekant som hade tagit
              ut 60 000 kronor och förlorat dem på casino här i Sverige och
              därefter gått tillbaka till en bankomat och tagit ut ytterligare
              60 000 kronor.
            </seg>
            <seg n="01f74dfb">
              Utifrån de två rätt så dramatiska och tragiska berättelserna
              drar Margareta Larsson slutsatsen att det är viktigt med ett statligt
              monopol. Jag vill bara påminna om att dessa två verksamheter i
              dag drivs av staten.
            </seg>
            <seg n="ddcd16a7">
              Den andra delen som vi diskuterar gäller internetspel. Det stora
              problemet med internetspelet är att den lag som vi stiftar i den
              här kammaren är i stort inte tillämplig på internetspel eftersom
              spelbolagen är registrerade i andra länder än Sverige. Det är
              väldigt svårt att runda det problemet.
            </seg>
            <seg n="da1c50ab">
              Marknadsandelen för det statliga bolaget tillsammans med de i
              dag redan tillåtna bolagen i Sverige är i dag ungefär 50 procent,
              och det är en sjunkande marknadsandel. Det säger sig självt att
              om hälften av verksamheten sker i spelbolag som vi inte har någon
              som helst kontroll över är det svårt att upprätthålla de socialpolitiska
              ambitioner som vi har i den här kammaren.
            </seg>
            <seg n="0f8b8cd9">
              Norge nämndes som ett lyckat exempel, och Finland nämndes som
              ett lyckat exempel, om man är anhängare av monopol. Det är de
              absolut inte. Vad vi får höra från de seriösa privata spelbolagen
              är att de allra bästa kunderna kommer just från Norge. Det är
              norrmän som är trötta på det egna spelmonopolet och som vänder
              sig till andra spelbolag i stället.
            </seg>
            <seg n="3ef11689">
              Det var intressant att höra Agneta Börjesson efterlysa: Vad är
              det för åtgärder som SD, och sannolikt också Vänsterpartiet, vill
              ha? Är det IP-blockeringar så att man blockerar internetsidor?
              Eller är det ännu tuffare tag som mer eller mindre påminner om
              en polisstat?
            </seg>
            <seg n="2d9f2dbd">
              Socialpolitiskt nämnde jag att det är 50 procent marknadsandel.
              Just därför är det oerhört viktigt att vi inför ett licenssystem.
              Det räcker inte att enbart införa rätten i socialtjänstlagen att
              missbrukare får samma rättigheter som alkoholmissbrukare och narkotikamissbrukare.
              Det i sig är viktigt. Men det är en åtgärd som gäller när man
              väl har råkat illa ut.
            </seg>
            <seg n="83e04a27">
              Anledningen till att det är viktigt att få in i lagen detta med
              licenser är att vi i denna kammare ska omhulda och reglera alla
              spelbolag som vänder sig till svenska konsumenter. Det är det
              enda sättet att nå dem som ännu inte har utvecklat ett missbruk.
              Därför är det viktigt med ett licenssystem.
            </seg>
            <seg n="bbf130b4">
              För att försöka vara lite originell i detta vill jag lyfta vikten
              av att Lotteriinspektionen får ett utökat och fördjupat mandat.
              Lotteriinspektionen är i dag en bra myndighet, men den är tyvärr
              något tandlös. Den behöver ges ytterligare mandat.
            </seg>
            <seg n="2a66cbea">
              Till exempel bör den och inte regeringen som i dag är fallet
              ge ut speltillstånd. Man bör ge myndigheten ett mer samlat uppdrag
              för spelgranskning över huvud taget i riket och också mer sanktionsmetoder
              när spelbolagen missköter sig.
            </seg>
            <seg n="5c71339b">
              Det finns fler skäl än de rent socialpolitiska till varför det
              är viktigt med en omreglering, även om de socialpolitiska ambitionerna
              är de viktigaste. Utöver dem finns det också näringspolitiska
              och statsfinansiella skäl till varför en omreglering är viktig.
            </seg>
            <seg n="357f794e">
              Jag nämnde näringspolitik. Några av oss ledamöter var på en spelpolitisk
              debatt tidigare i dag en kilometer härifrån. Då mötte jag en spelreglerare,
              en representant för spelmyndigheten på Malta.
            </seg>
            <seg n="beb6092a">
              Han kunde glatt konstatera att 1 procent av Maltas befolkning
              numera är svenskar. Det är inte vilka svenskar som helst, utan
              det är hyggligt unga svenskar. De har tjusiga högskoleexamina,
              och de är väldigt produktiva.
            </seg>
            <seg n="63b6e647">
              De bor och verkar på Malta. Varför gör de då det? Jo, därför
              att de är förbjudna att verka i svenskägda spelbolag, och i stället
              tvingas de att vara på Malta.
            </seg>
            <seg n="6f1ac442">
              Sverige har en stolt historia av industriframgång och företagsframgång.
              Det har gällt läkemedel, lastbilar och telekom, för att ge några
              exempel. Politiken har varit duktig på att se till att avreglera
              och omreglera de marknaderna för att företagandet ska kunna växa
              sig starkt.
            </seg>
            <seg n="f39c7487">
              När det exempelvis gäller telekom, som jag nyss nämnde, var Sverige
              ett föredöme i att avskaffa monopolet. Vi behöver även näringspolitiskt
              se till att det är möjligt att verka i vårt eget land för att
              dra nytta av dessa duktiga unga svenskar som inget hellre vill
              än att komma hem och tjäna Sverige i stället för andra länder.
            </seg>
            <seg n="efbadd2b">
              Ett ytterligare argument för varför en omreglering är så viktig
              är det statsfinansiella argumentet. Där nämnde Margareta Larsson
              från SD att det inte skulle vara riktigt fint att vinsten går
              till staten.
            </seg>
            <seg n="b22b16e7">
              Jag tycker att det är jättefint, och det är omkring 5 miljarder
              i dag. Men i takt med att marknadsandelarna för monopolbolagen
              minskar så kraftigt minskar också intäkterna till statskassan.
            </seg>
            <seg n="ec1c0336">
              I ett system med licenser som gäller alla de bolag som vänder
              sig till de svenska konsumenterna inkluderar vi betydligt fler
              bolag som naturligtvis får betala skatt till Sverige snarare än
              vad som är fallet i dag, då skattemedlen går till Malta, Gibraltar
              och Storbritannien. Jag tycker att även skattemedlen ska vända
              hemåt för att göra nytta i den svenska välfärden.
            </seg>
          </u>
          <note type="speaker" n="6cdaa72b">
            Anf. 97 AGNETA BÖRJESSON (MP) replik:
          </note>
          <u who="Q4941553" xml:id="i-c4255facdaafa2b7-3" n="cdf678b4">
            <seg n="3f7af4c4">
              Herr talman! Det är en fröjd att höra Gustaf Hoffstedt argumentera.
              Jag måste ändå få ställa frågan: Varför tar det så lång tid? Och
              talar Gustaf Hoffstedt som enskild riksdagsledamot här, eller
              talar han också för regeringen? Det kan man undra eftersom det
              inte riktigt kommer att vara så du röstar i dag, gissar jag.
            </seg>
          </u>
          <note type="speaker" n="a1a0e667">
            Anf. 98 GUSTAF HOFFSTEDT (M) replik:
          </note>
          <u who="Q5809040" xml:id="i-ff963b9bb7f74831-1" n="5de45475">
            <seg n="5387d23a">
              Herr talman! Det där påminner lite grann om det som socialdemokraten
              Peter Johnsson sade. Han förutspådde att allt som vi skulle säga
              här uppe i talarstolen skulle handla om datumet den 4 juni. Jag
              sade ingenting om det. Jag kan upplysa om att det är nationaldag
              i konungariket Tonga den 4 juni.
            </seg>
            <seg n="19653d24">
              Vad gäller just den 4 juni har kulturutskottet besök av finansmarknadsministern
              då. Jag ser fram emot detta besök, och jag förväntar mig av statsrådet
              att han ska presentera regeringens avsikter på området.
            </seg>
            <seg n="fac1559d">
              Jag tror att både jag och Agneta Börjesson har rätt högt ställda
              förväntningar. Det har också hänt en del saker på området genom
              åren, varför man nog ändå kan säga att det händer en hel del.
              Agneta Börjesson nämnde själv att det faktiskt bara har gått ett
              år sedan Miljöpartiet presenterade sin spelpolitiska uppfattning.
              Jag kan också konstatera att mina kompisar i Kristdemokraterna
              för ungefär ett år sedan presenterade sin.
            </seg>
            <seg n="54a903f6">
              Det är egentligen först nu jag skulle vilja säga för en halvtimme
              sedan som vi är sju av åtta riksdagspartier som har uppfattningen
              att vi ska ha ett licenssystem. Nu får vi höra av SD att de lämnar
              denna uppfattning, men det kan vi nog leva med. Vi är sex av åtta
              riksdagspartier som vill ha det på detta vis, och det är en förkrossande
              majoritet.
            </seg>
          </u>
          <note type="speaker" n="992cd96a">
            Anf. 99 AGNETA BÖRJESSON (MP) replik:
          </note>
          <u who="Q4941553" xml:id="i-c4255facdaafa2b7-4" n="cdf678b4">
            <seg n="82786be6">
              Herr talman! Det är som sagt en fröjd att höra Gustaf Hoffstedt
              tala. Det skulle vara ännu trevligare om han kunde rösta för det
              han säger.
            </seg>
          </u>
          <note type="speaker" n="a72495c9">
            Anf. 100 GUSTAF HOFFSTEDT (M) replik:
          </note>
          <u who="Q5809040" xml:id="i-ff963b9bb7f74831-2" n="5de45475">
            <seg n="5698b20e">
              Herr talman! Jag röstar gärna för en licensiering av spel. Jag
              tycker samtidigt att det är viktigt att det blir rätt. Då får
              det också ta lite tid. Det första vi ska göra är att invänta finansmarknadsministern
              på det spännande datumet den 4 juni.
            </seg>
          </u>
          <note type="speaker" n="b33fd0bf">
            Anf. 101 MARGARETA LARSSON (SD) replik:
          </note>
          <u who="Q4961125" xml:id="i-4a59f912c3283378-5" n="f1a2d776">
            <seg n="6a4d8d9e">
              Herr talman! Jag blev lite förundrad när jag hörde Gustaf Hoffstedt
              tala varmt om de pengar som kommer in till statskassan. Som jag
              tidigare har påpekat har vår svenska spelmarknad en ganska schizofren
              hållning. Man ska ta ansvar för spelandet, och man ska locka över
              spelare från den illegala marknaden. Det är mycket som spretar.
            </seg>
            <seg n="53426dab">
              Det blir lite av hyckleri. Jag tycker inte att en så här stor
              vinst ska gå in i statskassan och bara försvinna i ett tomt hål.
              Det är ingen som vet vart pengarna tar vägen. Jag skulle vilja
              fråga vad du tycker att pengarna ska användas till och hur vi
              ska kunna öronmärka dem. Har du några tankar kring vart pengarna
              ska gå?
            </seg>
          </u>
          <note type="speaker" n="9300dd78">
            Anf. 102 GUSTAF HOFFSTEDT (M) replik:
          </note>
          <u who="Q5809040" xml:id="i-ff963b9bb7f74831-3" n="5de45475">
            <seg n="817edac8">
              Herr talman! Jag säger att jag tycker att de pengar som Svenska
              Spel och de andra bolagen betalar in är välkomna och viktiga därför
              att Sverige har höga välfärdsambitioner. Vi ska ha bra socialförsäkringar,
              och vi ska ha en god vård, skola och omsorg.
            </seg>
            <seg n="0677d6a9">
              Det är klart att man kan tycka att det vore roligare om pengarna
              kom från något annat, kanske finare eller mer politiskt korrekt,
              håll. Men då måste man också besvara frågan, förutsatt att man
              vill ha så höga socialpolitiska ambitioner: Var ska pengarna i
              så fall komma ifrån?
            </seg>
            <seg n="bbd1c23f">
              Jag menar att en reglerad spelmarknad som fullt ut tar ansvar
              också för baksidan och de problem som spel förorsakar inte är
              något att skämmas för. Och det är sannerligen inte något att skämmas
              för om den utöver det ger ett bidrag till välfärden i vårt samhälle
              i stort, men det är först efter det att vi på allvar har sett
              till att bolagen sopar rent framför egen dörr och har sjysta spel
              som är reglerade och som också tar ansvar för att finansiera spelmissbruket.
            </seg>
          </u>
          <note type="speaker" n="258384e6">
            Anf. 103 MARGARETA LARSSON (SD) replik:
          </note>
          <u who="Q4961125" xml:id="i-4a59f912c3283378-6" n="f1a2d776">
            <seg n="f9560907">
              Herr talman! Jag hör att du säger att vi inte vet säkert vart
              pengarna kommer att gå. Det är till vård, skola och en massa annat
              diffust.
            </seg>
            <seg n="0fa50e30">
              Om Sverige ska få behålla vårt monopol för EU-domstolen kan det
              komma att krävas att de pengar vi får in i vinst ska gå till att
              arbeta för att minska destruktivt spelande. Det är inte det som
              Gustaf Hoffstedt anför.
            </seg>
            <seg n="6fc104b0">
              Tidigare anmärkte du på det som jag anförde i talarstolen den
              historia jag berättade om kasinot. Du menade att just detta exempel
              skulle innebära att jag vill införa monopol. Det jag tar upp är
              bara olika lösningar som man snabbt kan ta till nu i stället för
              att utreda och åter utreda hur vi ska kunna komma till rätta med
              detta och få ett ökat spelansvar. Det är egentligen enkla lösningar,
              till exempel var man placerar bankomaterna.
            </seg>
            <seg n="6d3e3355">
              Jag kan inte heller höra någonting om folkhälsoansvaret i ditt
              tänkande om det här. Du får gärna utveckla det om du vill.
            </seg>
          </u>
          <note type="speaker" n="ca4034f6">
            Anf. 104 GUSTAF HOFFSTEDT (M) replik:
          </note>
          <u who="Q5809040" xml:id="i-ff963b9bb7f74831-4" n="5de45475">
            <seg n="751bb268">
              Herr talman! Vad gäller möjligheterna att försvara monopolet
              har jag ingen vilja att göra just det. Det är någonting som Sverigedemokraterna
              numera företräder.
            </seg>
            <seg n="240d9fcc">
              Vad gäller Sveriges relation till EU har det författats en vitbok.
              Vad jag förstår är hotet överhängande att EU kommer att stämma
              Sverige just på grund av vårt monopol och att vi inte är likabehandlande
              jämfört med andra länder.
            </seg>
            <seg n="29f5a7b6">
              När det gäller folkhälsan tycker jag visst att jag nämnde de
              socialpolitiska ambitionerna. I själva verket började jag med
              att göra det när jag sade att det finns tre argument för att införa
              ett licenssystem.
            </seg>
            <seg n="dc561229">
              Jag kan påminna om dem igen. Det första är att vi över huvud
              taget inte når hälften av de spelmissbrukare som i dag finns inom
              monopolet. Vi, lagstiftare här i Sveriges riksdag, når dem inte
              med mindre än att vi inför ett licenssystem. Margareta Larsson
              vänder sig bara till hälften av missbrukarna om hon vill bevara
              monopolet.
            </seg>
            <seg n="331fe8e5">
              Vad ska vi då göra för dem som har utvecklat ett problematiskt
              förhållande till spel? Det är ungefär 2 procent. Det finns också
              en halv procent av dessa som betecknas som rena missbrukare. Jag
              säger att vi i socialtjänstlagen ska införa rätten till behandling,
              på samma sätt som om man lider av ett alkoholmissbruk eller ett
              narkotikamissbruk. I dag är detta någonting som är fördelat till
              kommunernas socialnämnders godtycklighet huruvida man får en sådan
              här behandling eller inte.
            </seg>
          </u>
          <note type="speaker" n="5370a103">
            Anf. 105 ANNA STEELE (FP):
          </note>
          <u who="Q4980135" xml:id="i-927d3d7160e45e9a-20" n="b67226ac">
            <seg n="2c9c2e82">
              Herr talman! Spelmarknaden är nu oregerlig.
            </seg>
            <seg n="02c855c6">
              Det svenska spelmonopolets intentioner har spelat ut sin roll.
              Syftet med spelmonopolet har främst varit att motverka spelberoende
              och kriminalitet.
            </seg>
            <seg n="eebefcd1">
              Som det nu ser ut är det, som flera har uttryckt sig här i kväll,
              rena vilda västern med massor av spelaktörer utanför monopolet
              som finns tillgängliga i Sverige via nätet. De betalar varken
              bolagsskatt eller sociala avgifter och inte heller löneskatter
              för sina anställda till statskassan. Det gör i sin tur att de
              inte heller bidrar finansiellt till stävjandet av det spelmissbruk
              som ofrånkomligt existerar i spelmarknadens kölvatten.
            </seg>
            <seg n="7daec509">
              Jag har inget till övers för de flesta monopol. Att staten tar
              in pengar på spel på egna kasinon är om inte osmakligt så åtminstone
              inte smakfullt. Det hör definitivt inte till statens kärnverksamheter.
            </seg>
            <seg n="8520c5b1">
              Samhället bör göra allt för att förebygga och behandla spelmissbruk,
              och det görs dess värre inte i dag. De pengar som avsätts för
              sådan verksamhet står inte i paritet med behoven.
            </seg>
            <seg n="843e191e">
              Det finns hundratusentals personer som är spelmissbrukare eller
              närstående till spelmissbrukare. Spelmönstren har också förändrats.
              Nu går det längre ned i åldrarna vad gäller män. Det är alltså
              unga män som många gånger föröder sina liv för lång tid framåt.
            </seg>
            <seg n="ba0743f3">
              Skuldsättning kan leda till betalningsanmärkningar. Unga personer
              med betalningsanmärkningar förlorar möjligheter till bra starter
              i livet. Exempel på sådant som de flesta tar för givet att man
              ska kunna göra är att ta ett lån för köp av boende, att teckna
              mobilabonnemang och att ta lån för att kunna ta körkort. Det kan
              också bli svårigheter att få ett lägenhetskontrakt. Det blir livslånga
              skuldsättningar och lidanden för både de spelmissbrukande och
              drabbade anhöriga.
            </seg>
            <seg n="f5a77119">
              Även äldre kvinnor har ökat i antal som spelberoende eller spelmissbrukare.
            </seg>
            <seg n="815fcc02">
              Summorna som man spelar om är också högre. Då blir möjligheterna
              för huruvida lösningar kan bli överbryggbara i livssituationen,
              om de överhuvudtaget kan komma till stånd, ännu mindre.
            </seg>
            <seg n="214b10c1">
              Det finns dessutom få institutioner eller vårdinrättningar i
              landet som har som specialitet eller verksamhet att arbeta med
              behandling av spelmissbruk.
            </seg>
            <seg n="7ee75b5a">
              Lättheten att spela på nätet och nåbarheten där, eftersom man
              kan befinna sig i princip var som helst rent fysiskt och spela
              under dygnets alla timmar, gör situationen prekär.
            </seg>
            <seg n="4ffe3b67">
              Seriösa spelbolag som finns etablerade på nätet i Sverige vill
              se en omreglering. Ingen vederhäftig aktör på spelmarknaden vill
              att spel får ett dåligt renommé, och man är tydlig med att vilja
              ta sitt ansvar för att stävja missbruk genom alla åtgärder som
              finns att tillgå.
            </seg>
            <seg n="4640717b">
              Svenska Spel, Aktiebolaget Trav och Galopp, ATG, med flera har
              tappat stora andelar av marknaden till spelbolag på nätet, vilket
              i sin tur gör att reklamen som de statliga spelaktörerna producerar
              blir alltmer lockande. Man bjuds in till en spännande och rolig
              värld, och reklamen är tydligt riktad till de mest utsatta målgrupperna,
              det vill säga unga män samt kvinnor. Det är också tydligt att
              reklamen kräver en större budget samt att den är mer frekvent
              för att kunna hävda sig i konkurrensen. Tyvärr förlorar man med
              hästlängder eftersom detta är en marknad som växer utanför det
              lagliga men stagnerar eller rent av dör ut inom det lagliga.
            </seg>
            <seg n="5b54550d">
              De aktörer utanför det statliga monopolet som går med i ett framtida
              licensieringssystem är också med och betalar skatt, vilket de
              alltså inte gör i dag. Samtidigt kan premisserna för en distribution
              av medel för arbetet mot spelmissbruk och spelberoende kontrolleras.
              Detsamma gäller för behandlingscenter och forskning. Nu finns
              inte den möjligheten, och under tiden ökar onlinespelandet markant
              från år till år, från månad till månad med liten eller obefintlig
              insyn.
            </seg>
            <seg n="b6c1e921">
              Finlands hårda regleringar har inte fungerat utan snarare haft
              ett ökat spelberoende som konsekvens. Norge, med sina bankblockeringar,
              har inte heller lyckats.
            </seg>
            <seg n="dd8679a1">
              De tankar som finns om att inbegripa spelmissbruk i socialtjänstlagen
              är goda och borde genomföras.
            </seg>
            <seg n="ea3f2082">
              Spel av alla de slag har funnits lika länge som människor har
              kunnat tänka. Den dragningskraft, det nöje och den eufori som
              spelen tillför kommer alltid att existera. Det är en verklighet
              som inte går att förändra.
            </seg>
            <seg n="6d1d036a">
              Något som går att förändra är dock hur spelmarknaden hanterar
              de individer som utgör basen för att marknaden ska kunna vara
              fungerande och övervägande positiv. Den ska finnas på lika villkor,
              den ska generera skatteintäkter, den ska vara laglig, den ska
              vara rättssäker, den ska vara ansvarstagande samtidigt som den
              är en positiv upplevelse för spelaren. Den beskrivningen passar
              ingalunda på dagens svenska spelmarknad.
            </seg>
            <seg n="0199e20d">
              Rapporten från Riksrevisionen, Staten på spelmarknaden når man
              målen? , som kom ut i juni 2012, varnar för att spelmarknaden
              går mot ett tillstånd av ökat spelberoende.
            </seg>
            <seg n="b2ad5564">
              Regeringen har tagit emot två statliga utredningar, 2006 och
              2008. De har haft till uppgift att se hur det statliga åtagandet
              ska kunna anpassas till de förändrade marknadsförutsättningarna
              på den svenska spelmarknaden. Inte några av förslagen på förändringar
              från dessa utredningar har genomförts.
            </seg>
            <seg n="32911905">
              Följden är att Svenska Spel försöker konkurrera genom synnerligen
              offensiv reklam utan att för den skull ha tillräckligt effektiva
              spelansvarsåtgärder och ta sociala skyddshänsyn.
            </seg>
            <seg n="ec8a5b71">
              I denna fråga finns en stor enighet i riksdagen om att en förändring
              av spelmarknaden måste till stånd. Även de aktörer som ingår i
              det statliga spelmonopolet inser det. Oron över att eventuella
              oseriösa spelbolag kanske skulle avstå från att ingå i något slags
              licensieringssystem eller system över huvud taget övertrumfas
              av fördelarna. Fördelarna är, som tidigare sagts, att alla andra
              är med på samma villkor där högsta prioritet är ansvarstagande
              och bättre kontroll. Det är mycket olyckligt att det inte kommer
              något konkret förslag från Finansdepartementet.
            </seg>
          </u>
          <note n="ed10d8e4">
            Jag yrkar bifall till utskottets förslag och avslag på samtliga
            motioner.
          </note>
          <note type="speaker" n="6a0f6dd0">
            Anf. 106 RICKARD NORDIN (C):
          </note>
          <note n="4c9d2b6e">
            Herr talman! Jag skulle vilja börja med att yrka bifall till
            förslaget i betänkandet och avslag på reservationerna.
          </note>
          <u who="Q6015398" xml:id="i-21d8cc1f3458f8a2-0" n="a26d54ff">
            <seg n="915d1d5d">
              Att tippa och spela är för de allra flesta en ganska kul hobby.
              Det är något som gör det lite roligare att titta på den där fotbollsmatchen
              eller som ger en möjlighet att drömma om vad som händer när man
              vinner de 137 miljonerna på Lotto.
            </seg>
            <seg n="09ca27a5">
              Men även om den stora massan hanterar sitt spelande bra finns
              det en grupp människor som inte riktigt klarar av att hantera
              situationen. Egentligen är det inte en grupp. Det är två grupper
              som är överrepresenterade bland de spelberoende. Den klassiska
              schablonbilden är den unge mannen som spelar på internet eller
              på en Vegasmaskin. Den andra gruppen består av äldre kvinnor som
              finns i en bingohall. De kanske inte spelar bort miljoner, men
              de har redan från början knappa resurser och spelar alltför mycket.
              De glöms ofta bort och fångas inte upp på samma sätt av samhället.
              Den gruppen får inte glömmas bort i debatten om spelberoende utan
              måste få samma möjligheter till stöd och vård som andra spelberoende.
              Här vill vi också lyfta fram det viktiga i att spelberoende skrivs
              in i socialtjänstlagen.
            </seg>
            <seg n="b5d44f3f">
              Den här utvecklingen fortgår, oavsett vad Sverige vill. Spelmani
              placeras i samma kategori som beroende av alkohol och narkotika
              i den nya DSM-IV. Det är ett viktigt steg i rätt riktning. För
              dem som inte har koll på förkortningar och akronymer kan jag berätta
              att DSM-IV är en manual som American Psychiatric Association ger
              ut. Den täcker alla kända sjukdomstillstånd på det psykiatriska
              området. Det är något av en bibel för dem som dagligen möter dessa
              sjukdomar. Därför är det oerhört viktigt och ett stort framsteg
              att spelmani finns med där.
            </seg>
            <seg n="03c295f1">
              Vi är överens över alla partigränser om att den svenska spelmarknaden
              online har havererat. Vi kommer visserligen till olika slutsatser
              om hur vi ska agera, men de utländska aktörerna, ofta baserade
              i Malta, Gibraltar eller Storbritannien, tar en allt större del
              av marknaden utan att den svenska staten har möjlighet att ställa
              krav på spelansvarsåtgärder.
            </seg>
            <seg n="9f694eda">
              Det intressanta är att flera av de här bolagen inte alls är utländska,
              utan det är svenska bolag som är registrerade på Helsingforssbörsen
              men som inte får vara verksamma här i Sverige. De har sin spellicens
              utomlands men vänder sig ändå till svenska konsumenter via internet.
              De skulle inte vilja något hellre än att få agera på en laglig,
              reglerad marknad i Sverige, betala skatt i Sverige och ha mer
              av sin personal i Sverige om vi bara gav dem chansen.
            </seg>
            <seg n="d62b467f">
              Det är lite sorgligt att vi nu bara är sex partier i Sveriges
              riksdag nyss var vi sju som har kommit till slutsatsen att vi
              inte kan stoppa det öppna internet. Men vi är åtminstone sex,
              och det är en förkrossande majoritet. Skapar vi inte en laglig,
              kontrollerad marknad för internetaktörer på marknaden i Sverige
              hittar spelarna ändå till de här bolagen det gör de redan i dag
              oavsett vilka kontroller vi kommer att införa. Det ger inte heller
              kontroll, ansvar eller möjlighet att reglera marknaden och inte
              heller skatteintäkter. Sådan är situationen i dag, och den lär
              inte ändras.
            </seg>
            <seg n="1bfa0ce5">
              Vi ska titta på de exempel som finns i vårt närområde på hur
              man löser knutarna kring problemspelare, marknadsföring och spelansvar.
              Vi ska lära av dem och finjustera dem till svenska förhållanden
              för att skapa ett regelverk som fungerar i vårt land och efter
              våra förutsättningar. Den danska modellen är självfallet ett riktmärke,
              men det finns också justeringar att göra.
            </seg>
            <seg n="127637af">
              Det är viktigt att värna folkrörelserna i detta. Det är viktigt
              att de får samma villkor som andra aktörer när vi går över till
              ett licensbaserat system. Här får vi också fundera på de avkastningskrav
              som de aktörerna har i dag. Frågan är om de ska slopas helt eller
              om de ska avräknas mot licenserna. Det gäller att utforma systemet
              så att folkrörelserna inte missgynnas.
            </seg>
            <seg n="2e992cd4">
              Vi i Centerpartiet ser fram emot det berömda datumet, den 4 juni,
              när finansmarknadsminister Peter Norman har lovat att komma tillbaka
              och ge oss sin syn på hur regeringen ska gå fram i frågan. Vi
              hoppas också att det kommer en proposition innan mandatperiodens
              slut som tidigare utlovats.
            </seg>
          </u>
          <note n="cbdf0b12">
            I detta anförande instämde Per Lodenius (C).
          </note>
          <note type="speaker" n="e8322b26">
            Anf. 107 TORBJÖRN BJÖRLUND (V):
          </note>
          <u who="Q5578151" xml:id="i-a448f2ce70e374d3-0" n="f655c736">
            <seg n="9852c82a">
              Herr talman! Det var länge sedan som jag kände mig så betydelsefull
              som jag gör i dag utifrån vad som har sagts här tidigare. Nu har
              jag fått konkurrens, och det är kanske lite synd, men man får
              ta det konkurrens kan vara bra ibland.
            </seg>
            <seg n="cea07ba1">
              Herr talman! Den svenska spelmarknaden är under förändring. Det
              diskuteras bland annat huruvida en omreglering ska ske och det
              här är viktigt när det gäller internetspel. Vi i Vänsterpartiet
              tycker inte att det är en idé som hjälper när det gäller att komma
              till rätta med de problem som uppträder i dag på spelmarknaden.
              Det är ett faktum att det finns kommersiella bolag på nätet som
              tar en del av den marknad vi har i dag. Om vi vill förändra det
              så måste vi alltså göra något för att styra spelandet åt det håll
              vi vill att det ska gå. Det är ett faktum som alla har att ta
              ställning till.
            </seg>
            <seg n="3b6af951">
              Herr talman! För oss i Vänsterpartiet finns det två saker som
              är viktigare än alla andra när det gäller av- eller omreglering
              av spelmarknaden. Det handlar om att skydda den svenska idrottsrörelsen
              och de ideella organisationer som i dag finns på spelmarknaden
              och den koppling som finns till spelandet från dessa organisationer.
              Det handlar också om att förebygga spelberoende och att hantera
              de spelmissbrukare som finns redan i dag. Det här är kanske en
              av de viktigaste delarna, och vi ser problemen öka där.
            </seg>
            <seg n="bc53b4b7">
              Vi ser inte att ett licensförfarande på det området skulle vara
              till någon hjälp. Genom att släppa in kommersiella, privata vinstutdelande
              företag på en marknad som i dag är oreglerad men som skulle kunna
              regleras kan vi i stället få undanträngningseffekter på de aktörer
              som finns där i dag. Då pratar vi om hela marknaden. Vi ska komma
              ihåg att de här aktörerna inte kommer att nöja sig med att bara
              vara på internet, utan de kommer att finnas på andra ställen också.
              Det är en sak som oftast inte nämns i den här debatten, utan den
              glömmer man bort. Den utvecklingen, att man vill in på andra delar
              av marknaden, kommer säkert att komma.
            </seg>
            <seg n="78039b6d">
              I slutändan kan det också vara vanskligt, menar vi, att garantera
              inkomsterna från det här till de ideella föreningarna. Oavsett
              vilket skattesystem man har och hur det ser ut kommer det att
              bland de privata företagen finnas ett antal olika varianter av
              skatteplanering. Det förekommer inom många andra områden i samhället
              och kommer att göra det här också, tror vi.
            </seg>
            <seg n="55630690">
              Dessutom finns det inga garantier för att det inte dyker upp
              fler illegala bolag på den här marknaden. Vi har inte sett än
              hur det ser ut med ett antal licenser och vad som finns utanför
              det. Skulle vi ha ett helt öppet internet skulle det finnas alla
              möjligheter för alla företag eller aktörer som inte är seriösa
              att komma in ändå. Det kommer alltså att vara en oerhört svår
              kontrollsituation när det gäller internet.
            </seg>
            <seg n="c7a32288">
              När man tittar i tidningarna, på nätet eller på mejlen tycker
              åtminstone jag att det ständigt dyker upp nya bolag som tränger
              sig in på marknaden. Om inte alla de får licens, var hamnar vi
              då?
            </seg>
            <seg n="a2e89a8d">
              En del av kritiken som framförts mot regeringens hanterande är
              den bristande bedömningen att spelansvarsåtgärder och marknadsföring
              bör anpassas till spelens farlighetsgrad. Det menar vi knappast
              avhjälps av ett licensförfarande. När det dessutom framkommer
              kritik mot hur illa man styrt Svenska Spels spelansvarsåtgärder
              genom regleringsbrev till bolaget och åtgärder för att styra spel
              kan man också se att det finns brister som går att åtgärda relativt
              lätt, men det kräver ett statligt monopol som är dominerande på
              en del av marknaden. Det är bara det att regeringen har underlåtit
              att göra de här sakerna under lång tid. Vi vill se att regeringen
              ger sig i kast med de problemen innan man släpper in de kommersiella
              krafterna på den här marknaden, även om det sker under något slags
              reglering i licensform.
            </seg>
            <seg n="c01b2702">
              Herr talman! När man från borgerligt håll framhåller att alla
              partier utom Vänsterpartiet i riksdagen och numera kanske också
              Sverigedemokraterna förordar ett licensförfarande tycker åtminstone
              jag att det är ytterst märkligt att detta inte redan är genomfört.
              Man pratar om att det finns en stor majoritet, men varför händer
              ingenting? Varför genomför man inte det som man vet är bra?
            </seg>
            <seg n="969231cd">
              Det är ett faktum att regeringen än så länge inte tagit ett enda
              steg mot det licensförfarande som man säger sig vilja ha. Tvärtom
              har ministrarna hela tiden fram till nu faktiskt duckat och sagt
              att monopolet ska vara kvar under överskådlig tid. Det är det
              besked som vi har fått. Det kan finnas fler orsaker till det.
              Framför allt är det en stadig inkomst till statskassan, men det
              kan också vara så att det faktiskt finns tvivel på att det är
              en bra lösning med licensförfarande. Jag tror att man vill se
              fler aspekter och vill veta mer. När man då konstaterar att det
              tillskjutits för lite medel till forskning står naturligtvis regeringen
              och regeringspartierna där med skägget i brevlådan och börjar
              kivas inbördes om vad som är rätt och inte.
            </seg>
            <seg n="d8d77a92">
              Nu kommer det ett besked den 4 juni. Frågan är vad det blir för
              besked. Blir det utredning kommer det att dröja länge innan vi
              får någon förändring. När kan det i så fall förändras till att
              bli ett licenssystem? Vad händer under tiden? Kommer man att hålla
              fast vid sin passivitet ända tills det kommer ett beslut eller
              förslag? Det kan kanske dröja till efter valet, och det finns
              möjligtvis någon tanke bakom det. Det är bättre att man utnyttjar
              de kontakter man har och agerar genom att reglera Svenska Spel
              och ser till att spelmarknaden rätas upp på de sätt som är möjliga
              i dag. Men det har man inte gjort, och frågan är varför.
            </seg>
            <seg n="de85a9ae">
              Dessutom är det, tycker jag, lite märkligt att det i betänkandet
              finns ett konkret förslag från två partier som på sista året har
              bytt fot, nämligen S och MP, till ett licensförfarande, men majoriteten
              i utskottet säger nej till det. Man avvisar de reservationerna.
              Det är en koppling som är svår att förstå sig på. Var står man
              egentligen? Vad vill man egentligen?
            </seg>
            <seg n="ceb9712a">
              Herr talman! I debatten förekommer jämförelser med andra länder.
              Framför allt Danmark och Norge lyfts fram, eftersom de valt helt
              olika vägar för att försöka komma till rätta med de problem som
              finns i samband med spelandet. I Danmark har man infört ett licenssystem
              som ibland lyfts till skyarna. Jag menar att det är för tidigt
              att avgöra vilka effekter det får, men hittills har inte någon
              märkbar förändring kunnat ses åt något håll.
            </seg>
            <seg n="e3b966c9">
              I Norge har man valt att ha kvar monopolet och försöker hindra
              alltför stor påverkan från de kommersiella bolagen, bland annat
              genom ip- och kontanthanteringen. De tekniska lösningar som finns
              för att styra upp nätverksamheten måste naturligtvis utvärderas.
              Man kan inte bortse från att det kanske är en sådan sak som man
              ska kunna tänka sig att göra. Man ska inte bara genom att säga
              att det är integritetskränkande ta bort de lösningarna. Det går
              inte. Det finns andra exempel på när man har gjort sådana saker
              därför att det har varit nödvändigt.
            </seg>
            <seg n="cd048fa0">
              Det är svårt att se någon förändring i Norge. Det finns olika
              sätt att se det här, och det kanske är för tidigt att se vart
              det här tar vägen. Från Vänsterpartiets sida ser vi ändå Norges
              lösning som mer smaklig, eftersom vi inte riktigt vet hur det
              ser ut med licensförfarandet och för att vi tror att den kanske
              kan vara effektivare, framför allt mot spelmissbruk. Kanske skyddar
              den också de ideella aktörerna på spelmarknaden på ett bättre
              sätt.
            </seg>
            <seg n="0717fbe0">
              Herr talman! Jag vill avsluta med att lyfta fram en väsentlig
              skillnad mellan Danmark och de övriga nordiska länderna, alltså
              Sverige, Finland och Norge, som är inne i den här svängen när
              det gäller spelmarknaden. Idrottsrörelsen som mycket av spelandet
              bygger på ser inte likadan ut i Danmark som i övriga Norden. Vi
              har en mycket starkare folkrörelseidrott i Sverige, Norge och
              Finland än vad jag menar finns i Danmark. I Danmark har det under
              lång tid varit kommersiella krafter i idrotten på ett helt annat
              sätt än i Sverige, och den ideella delen finns inte heller på
              samma sätt. Det påverkar naturligtvis hur man skyddar den ideella
              verksamheten och framför allt idrottsrörelsen som historiskt sett
              haft en stark särställning i svensk politik och i det svenska
              samhället. Det gäller även spelmarknaden.
            </seg>
            <seg n="d4d1ebaa">
              Danmarks närhet till Europa kan naturligtvis ha påverkat deras
              idrottsrörelse, och det kan man fundera över.
            </seg>
            <seg n="ce3c41b5">
              Vänsterpartiet har ett särskilt yttrande som är bifogat detta
              betänkande. Vi har inte haft några reservationer, och det är för
              att vi väntar in vad som ska komma den 4 juni. Vi trodde egentligen
              att det skulle komma tidigare.
            </seg>
            <seg n="f912a79f">
              Vi avser att återkomma med förslag på lösningar vid senare behandling
              av spelfrågorna, när det verkligen kommer ett reellt förslag från
              regeringen. Vi yrkar därför inte på några reservationer, även
              om vi i vissa frågor sympatiserar med vissa delar av dem. Det
              finns en del saker som går att lyfta upp, men det kommer vi i
              sådana fall att göra i senare behandlingar.
            </seg>
            <seg n="482afd7e">
              Vi ser verkligen fram emot den här propositionen. Det kan vara
              ett svepskäl för att fira Tongas nationaldag, men den 4 juni kan
              även vara ett datum att se fram emot på andra sätt. Då kan vi
              kanske äntligen komma till skott med att få ordning på spelmarknaden.
            </seg>
          </u>
          <note type="speaker" n="0ba0e671">
            Anf. 108 GUSTAF HOFFSTEDT (M) replik:
          </note>
          <u who="Q5809040" xml:id="i-ff963b9bb7f74831-5" n="5de45475">
            <seg n="57372b6e">
              Herr talman! Det var intressant att höra Torbjörn Björlund lyfta
              fram Norge som ett föregångsland eftersom de har försökt att stänga
              sina gränser. Samtidigt påpekade jag i mitt anförande att de allra
              bästa spelkunderna för de oreglerade bolagen hittar man i just
              Norge. Lyssna på Unibet, lyssna på Betsson, och du kommer att
              höra att där finns de allra bästa kunderna.
            </seg>
            <seg n="24f97703">
              Sveriges Radio har granskat den här frågan. De gick för ett kvartal
              sedan ut och konstaterade ungefär samma sak, nämligen att de norska
              murarna är ett fiasko. Menar Torbjörn Björlund att Norge skulle
              vara framgångsrikt i det avseendet?
            </seg>
          </u>
          <note type="speaker" n="224042da">
            Anf. 109 TORBJÖRN BJÖRLUND (V) replik:
          </note>
          <u who="Q5578151" xml:id="i-a448f2ce70e374d3-1" n="f655c736">
            <seg n="d15868eb">
              Herr talman! Gustaf Hoffstedt brukar lyfta fram ett antal olika
              påståenden om hur saker och ting ser ut på andra ställen i världen,
              bland annat i Norge. Ofta märker jag att det sker ur spelbolagens
              perspektiv, att det är de som lyfter fram de olika sakerna. Frågan
              är vad det finns för oberoende forskning i dag som visar vad som
              är bra och dåligt. Jag har sett undersökningar som visar att Norge
              har lyckats rätt bra med vissa saker, till exempel att hindra
              en ökning av spelmissbruket, just för att de har ett annat sätt
              att se på det.
            </seg>
            <seg n="f35c76d4">
              Frågan är också vilka som är bra kunder. Är det bra kunder för
              Betsson? Visst, jättebra, men är det dem vi ska gynna? Innebär
              bra kunder för Betsson att det är ett bra system? Jag vet inte.
              Det är en fråga som vi får avgöra när vi ser resultatet. Jag är
              inte alls säker på att det är någonting som spelbolagen ska bestämma.
              Det ska andra göra.
            </seg>
            <seg n="814c4d1d">
              Detta är ett dilemma eftersom det finns för lite forskningsmedel.
              Det behövs mycket mer forskning för att se vad som egentligen
              händer.
            </seg>
          </u>
          <note type="speaker" n="cdf5b233">
            Anf. 110 GUSTAF HOFFSTEDT (M) replik:
          </note>
          <u who="Q5809040" xml:id="i-ff963b9bb7f74831-6" n="5de45475">
            <seg n="72c7869b">
              Herr talman! Poängen är att monopol kan vara bra för de oreglerade
              spelbolagen eftersom det är på de marknaderna som kunderna söker
              sig bort från monopolen. Alternativet är att införa licensierade
              marknader där vi inkluderar alla bolag.
            </seg>
            <seg n="c1ed5a58">
              Låt mig ta ett exempel. Sverige har ett monopol enligt lagen
              men knappast i praktiken. Jag har nämnt att redan i dag sker 50
              procent av spelet på olicensierade eller oreglerade marknader.
              I Danmark, som infört ett licenssystem, spelar de danska kunderna
              till 98 procent på den reglerade marknaden. Det är oerhört viktigt
              att vi skiljer ut dem som spelar på svartsajter eller piratsajter
              eller vad man nu väljer att kalla dem. Det sker alltså till 98
              procent i Danmark men bara till 50 procent i det påstådda monopolet
              i Sverige. Är monopolet då den väg vi ska välja?
            </seg>
          </u>
          <note type="speaker" n="60dbbad4">
            Anf. 111 TORBJÖRN BJÖRLUND (V) replik:
          </note>
          <u who="Q5578151" xml:id="i-a448f2ce70e374d3-2" n="f655c736">
            <seg n="4b11cd3d">
              Herr talman! Internetspelet är, även om det ökar, en del av spelmarknaden.
              Det är alltså inte hela spelmarknaden. Man kan bolla med siffrorna
              på olika sätt.
            </seg>
            <seg n="05e30ce2">
              Om man betecknar den danska marknaden med licenser som reglerad
              finns aktörerna där. Vore de utanför skulle kanske 50 procent
              även där spela på de bolagen, och då är det en oreglerad spelmarknad.
              Det är en lek med ord. På ett sätt har vi en oreglerad spelmarknad
              i Sverige genom att vi har bolagen utanför. Då är 50 procent av
              marknaden oreglerad. Men om vi har dem innanför är den reglerad.
              Det är en lek med siffror som jag inte tycker är genomtänkt.
            </seg>
            <seg n="2cce9538">
              Det vi måste se till är vad det ger för resultat i andra änden.
              Får vi in pengar till idrottsrörelsen, till staten? Har vi möjlighet
              att kontrollera spelmissbruket? Är det de delarna vi får in som
              vi ska gynna, eller vilka är det? Är det spelbolagen? Är det normalspelaren?
              Eller ska vi se till att spelmarknaden blir en marknad där vi
              tar vara på de pengar som finns och använder dem på ett bra sätt
              och dessutom får koll på spelmissbruket? Det är frågan.
            </seg>
            <seg n="072e5d66">
              Gustaf Hoffstedt väljer att gynna privata bolag före idrottsrörelsen
              och spelmissbrukarna. Okej, då är det det valet man ska göra.
              Jag är inte alls säker på att licensförfarandet ger det resultat
              som vi vill ha, nämligen att gynna idrottsrörelsen och ideella
              organisationer och förhindra spelmissbruk. Det har inte visat
              sig än i alla fall.
            </seg>
          </u>
          <note type="speaker" n="91dc137c">
            Anf. 112 ANDREAS CARLSON (KD):
          </note>
          <u who="Q5602835" xml:id="i-927d3d7160e45e9a-21" n="68c27c21">
            <seg n="d18c1e3d">
              Herr talman! I min innerficka har jag en så kallad smart mobiltelefon.
              Jag är övertygad om att ledamöterna i kammaren och även åhörarna
              av debatten vet precis vad det är för en typ av telefon. Under
              de kommande minuterna när jag står i riksdagens talarstol skulle
              jag samtidigt som jag talar, förutsatt att jag kan göra två saker
              samtidigt, i praktiken kunna surfa in på en spelsajt och satsa
              både tior, tjugolappar, hundralappar och tusenlappar. Om jag förlorar
              pengarna kan jag med samma mobil logga in på någon bank eller
              sms-lånetjänst och få ett snabbt lån för att vinna tillbaka det
              jag har förlorat.
            </seg>
            <seg n="2f0e8326">
              Mitt fiktiva spelande här i talarstolen skulle inte begränsas
              av vårt lands gränser. Jag kan spela på utländska företags spel
              eller svenska företags spel som drivs från utlandet. Jag kan också
              köpa trisslotter på Svenska Spels mobila sajt om jag vill.
            </seg>
            <seg n="ea31723c">
              Det är knappast en nyhet för någon att det svenska spelmonopolet
              i praktiken redan är upplöst och ersatt av en spelmarknad som
              ligger helt utanför politikens kontroll. Vi möts i dag av flera
              utmaningar på spelmarknaden. Vi har i Sverige haft ett spelmonopol
              i första hand till skydd för spelarna. I spelmonopolet har både
              tillgänglighet och spelformer kunnat kontrolleras. Men när situationen
              i dag är sådan som jag beskrivit, att jag kan logga in på sajter
              med en telefon, existerar inte monopolet i verkligheten.
            </seg>
            <seg n="1badca8b">
              Jag är engagerad i en innebandyklubb som heter Mullsjö AIS. Tyvärr
              kan man inte spela på oss under lördagens SM-final i Malmö arena.
              Vi gick inte till slutspel i år, men en dag ska vi nå det målet
              och spela SM-final. Om Peter Johnsson levererade ett stalltips
              tidigare under debatten fick ni där en riktig högoddsare som ni
              kan ta med.
            </seg>
            <seg n="0bafc2f3">
              Hur som helst, många av mina sportintresserade vänner i Mullsjö
              och Jönköping kanske satsar en slant på de lag som är i final;
              både herr- och damfinalerna spelas på lördag. De kanske satsar
              en slant också i kväll när det är Champions League-match. Spelar
              det någon roll för dem om det är hos Svenska Spel de spelar? Nej.
              För mina kompisar, och för många andra som är mer spelsugna än
              vad jag brukar vara, är det ointressant om spelet sker hos det
              stora monopolbolaget eller något av de andra spelbolag som finns
              på nätet. Man har inte koll på att de privata bolagen agerar på
              en i Sverige oreglerad marknad. Det är mycket vanligt att ungdomar,
              i synnerhet killar, spelar på utländska sajter. En stor och växande
              del av det totala spelandet i Sverige sker hos privata bolag på
              nätet.
            </seg>
            <seg n="41d59ea6">
              Svenska Spel skriver att de enligt egna beräkningar har 25 procent
              av spelmarknaden på nätet. ATG har också runt 25 procent. Den
              övriga marknaden på nätet står de privata spelbolagen för. Att
              säga att vi inte har en avreglerad spelmarknad är verklighetsfrånvänt.
              När det gäller sports betting-spel står de privata spelbolagen
              för 80 procent av nätmarknaden. Poker har 70 procent hos de privata
              spelbolagen. Det är siffror som kommer från Svenska Spel.
            </seg>
            <seg n="2643e29b">
              När Margareta Larsson i debatten i dag säger att vi ska behålla
              vårt monopol vill jag mot bakgrund av siffrorna från monopolbolaget
              fråga: Vilket monopol är det vi ska behålla?
            </seg>
            <seg n="8f1c1858">
              Vi har fortfarande ett spelmonopol i Sverige på papperet. Ett
              spelmonopol på papperet är inte socialt ansvarstagande. Framför
              allt kan det innebära problem för de spelare som riskerar att
              hamna i ett spelmissbruk. Vi kan inte ställa några som helst krav
              på att de privata spelbolagen ska ta social skyddshänsyn eller
              att de ska vidta spelberoendeförebyggande åtgärder.
            </seg>
            <seg n="ee93dfdd">
              En omreglerad spelmarknad på nätet, där privata aktörer kan söka
              licens med hårda krav som ska följas upp av en ny spelmyndighet,
              är vägen framåt i Kristdemokraternas förslag. Då får man inte
              glömma bort spelbranschens eget ansvar. De har möjlighet att komma
              överens om och följa egna höga krav. Spelbranschens etiska råd
              arbetar med att ta fram en gemensam standard, och det finns ett
              stort utrymme för stark självreglering.
            </seg>
            <seg n="78b50f77">
              Riksrevisionen påpekar i sin granskning, den skrivelse vi i dag
              debatterar, att det finns flera förbättringsområden. Regeringen
              svarar i skrivelsen att förslag är på gång. Även jag ser fram
              emot det datum i juni som vi har diskuterat i kammaren i dag.
              Kristdemokraternas förhoppning är att en proposition lämnas till
              riksdagen under mandatperioden.
            </seg>
            <seg n="95866c76">
              Vid sidan av en omreglering av spelmarknaden måste frågan om
              spelberoende vara en given del i en ny svensk spelpolitik. Riksrevisionen
              lyfter fram problemet med att behandlingen för den enskilde varierar
              beroende på var i Sverige han eller hon bor. Kristdemokraterna
              arbetar för att förtydliga socialtjänstlagen så att den tveklöst
              omfattar också ett ansvar för personer med spelberoende.
            </seg>
            <seg n="6969f52d">
              Utgångspunkten vid vårdinsatser måste vara att spelberoende jämställs
              med annat missbruk. Kristdemokraterna tycker också att det behövs
              mer forskning och medel för att utveckla förebyggande av missbruk
              samt stödjande insatser att sättas in när väl missbruket har drabbat
              en person.
            </seg>
            <seg n="ef4a40e5">
              Herr talman! Vid sidan av detta pekar Riksrevisionen på automatspelen.
              Det är positivt att Svenska Spel har utrett hur spelproblemen
              kan minskas vad gäller automatspel på Vegasmaskiner. Där Vegasmaskinerna
              står i restauranglokaler med alkoholtillstånd tror jag att det
              är väldigt bra och positivt med spelkort, så att det krävs inloggning
              och registrering. Men när man exempelvis spelar i en bingohall,
              där det finns utbildad personal, tycker jag att det är tveksamt
              om man behöver samma typ av åtgärder som i en restauranglokal
              med alkoholtillstånd. Jag tycker att Lotteriinspektionen skulle
              kunna ha ett större ansvar för att hantera de register som krävs,
              så att man skiljer på Svenska Spels roll som spelbolag och kontrollorganets
              roll på spelmarknaden.
            </seg>
            <seg n="1c852ebc">
              Herr talman! Med det sagt har jag gott hopp om att regeringen
              återkommer med förslag för att få till en fungerande spelmarknad
              inte för spelmarknadens skull, utan för de personer som riskerar
              att hamna i spelmissbruk. Med detta yrkar jag bifall till förslaget
              i kulturutskottets betänkande nr 3 och avslag på reservationerna.
            </seg>
          </u>
          <note n="7ba880aa">
            Överläggningen var härmed avslutad.
          </note>
          <note n="bf92ab77">
            12 § Explosivämnen
          </note>
          <note n="e81e5578">
            Föredrogs
          </note>
          <note type="speaker" n="836db593">
            Anf. 113 JAN LINDHOLM (MP):
          </note>
          <u who="Q5956750" xml:id="i-a5e87a7fecbf6a27-4" n="74e9264f">
            <seg n="1b5c5d8a">
              Herr talman! Frågan om regler för hur pyrotekniska produkter
              får användas och hur de får påverka omgivningen har väckts årligen
              så länge jag kan minnas, eller åtminstone sedan början av 1980-talet.
              Efter varje större helg har någon fått synen eller hörseln skadad
              eller drabbats av andra fysiska skador som ger men för livet,
              till exempel en ej längre fungerande hand eller ett delvis amputerat
              ben. Läkare som arbetat i krigsområden jämför de skador som uppstår
              av fyrverkeripjäser med de skador som militära granater ger. Till
              stor del beror likheten på de väldigt höga temperaturer som uppstår
              när fyrverkeripjäserna exploderar.
            </seg>
            <seg n="a28f21e7">
              Vid tidigare debatter här i kammaren har företrädare för regeringssidan
              uttryckt den i mitt tycke alldeles självklara åsikten att man
              inte ska behöva skadas. Jag har, herr talman, till och med fått
              löften här från talarstolen om att olyckor där människor skadas
              av fyrverkeripjäser inte längre ska inträffa. Men tyvärr är det
              väldigt svårt att se några åtgärder som leder i den riktningen.
            </seg>
            <seg n="96e929af">
              Utskottets majoritet hävdar att lagstiftningen är tillräcklig,
              att den är väl avvägd och att inga ytterligare åtgärder behövs.
              Man menar att det är upp till kommunerna att tillämpa lagarna
              med de möjligheter kommunerna enligt lagen har att begränsa användningen.
              Det är vad utskottet skriver.
            </seg>
            <seg n="1bd0eefc">
              Men, herr talman, många frågar sig om det är rimligt med ett
              sådant ställningstagande av riksdag och regering när det är så
              många som får allvarliga skador. Många förstår inte varför de
              ska tvingas ge sina husdjur mediciner för att djuren ska stå ut
              med oväsendet och ljusfenomenen. Många anser att varje hus som
              brinner ned på grund av pyrotekniska leksaker är ett hus för mycket.
              Är det rimligt att riksdag och regering anser att detta är frågor
              som man inte behöver ta ansvar för?
            </seg>
            <seg n="9fa94138">
              Hur många har fällts i domstol för att de har langat pyrotekniska
              leksaker till minderåriga? Hur många har fällts i domstol för
              att de oavsett ålder har använt pyrotekniska leksaker i områden
              där de lokala föreskrifterna förbjuder användandet? Är det så
              en fungerande lagstiftning ska tillämpas?
            </seg>
            <seg n="ef71b2cb">
              Att lagstiftarna inte inser att de pyrotekniska produkterna borde
              behandlas lika restriktivt som vapen tycker jag är en skandal.
              Hur kan vi som lagstiftare acceptera att livsfarliga produkter
              säljs utan någon form av individuell prövning, exempelvis en sorts
              licenskrav?
            </seg>
            <seg n="c7bbaaa1">
              Myndigheten för säkerhet och beredskap anser att de utsläpp som
              dagens fyrverkeripjäser ger inte utgör någon risk för vare sig
              miljön eller hälsan. Så kan man naturligtvis resonera om varje
              enskild utsläppskälla, men utsläppen sker i tätbebyggda områden
              där vi redan har stora problem med luftkvaliteten. I dagens tidning
              kan man läsa att Helsingfors redan har överträtt hela detta års
              tillåtna utsläpp. Varje onödigt bidrag till den redan förorenade
              miljön är just onödigt. Riskbedömningen av varje tillkommande
              utsläpp av gifter måste göras i förhållande till de redan existerande
              utsläppsnivåerna.
            </seg>
            <seg n="c01ae671">
              Herr talman! Om samtliga riksdagsledamöter hade varit hundägare
              eller hästägare hade beslutet här i kammaren varit ganska självklart.
              Då hade reservation 1 i betänkandet fått ett massivt stöd. Därför,
              herr talman, yrkar jag bifall till reservation 1.
            </seg>
            <seg n="910bf3d1">
              Jag vill också passa på att informera försvarsutskottet om att
              det är oerhört väsentligt att Trafikverket snarast får i uppdrag
              att sätta i gång byggandet av dubbelspåret mellan Falun och Borlänge,
              herr talman.
            </seg>
          </u>
          <note type="speaker" n="265be826">
            Anf. 114 MIKAEL JANSSON (SD):
          </note>
          <note n="72715bb8">
            Herr talman! Jag yrkar bifall till reservation 2 under punkt
            1 och bifall till utskottets förslag i betänkandet under punkt
            2.
          </note>
          <u who="Q563289" xml:id="i-b76e25ca9d8af435-0" n="068f87a8">
            <seg n="f7b94772">
              Explosivämnen har många användningsområden. Ett av dessa är fyrverkerier.
              Många förväntar sig fyrverkerier på nyårsafton, vid valborg och
              vid andra festliga tillfällen. Fyrverkerier har en lång tradition.
              Länge var det frid och fröjd, men vi har fått uppleva en utveckling
              som lett till att fyrverkerier skjuts flera veckor både före och
              efter högtiderna. Detta stör många och är en anledning till förargelse.
              Värst är det för många hundar, som har svårt att klara de höga
              oväntade ljuden. Många tvingas ge sina hundar lugnande preparat.
              Det är också skadligt för miljön med ständiga fyrverkerier. Även
              om de farligaste ämnena bytts ut kan de förhöjda halterna i luften
              mätas.
            </seg>
            <seg n="960e872c">
              Frågan är vad som ska göras åt denna dubbla situation, med fyrverkerier
              både som en kär tradition och som ett störande inslag när de missbrukas.
              Går det att genom lagstiftning skapa en balans i detta problem?
              Jag prövade i Göteborgs kommunfullmäktige förslaget att fyrverkerier
              bara skulle vara tillåtna vid vissa helgaftnar och efter tillstånd.
              Min motion föll denna gång på resonemanget bland andra partier
              att de svenska helgaftnarna inte kunde sättas före andra nationers
              helgaftnar.
            </seg>
            <seg n="c21100a6">
              Fyrverkeri bedöms efter ordningslagen och är en kommunal fråga.
              Jag ifrågasätter delvis detta. Störningarna från okynnesbruk av
              fyrverkeri stör alla lika i alla kommuner. Genom en ändring i
              ordningslagen skulle bruket kunna regleras. Vi har därför även
              här i riksdagen föreslagit att fyrverkerier endast ska vara tillåtna
              vid vissa svenska högtider, som nyårsafton och valborgsmässoafton,
              samt vid särskilda tillfällen som exempelvis invigningar av stora
              idrottsarrangemang eller officiella nationaldagsfiranden. Det
              placerar fyrverkeriet där det började, som en markör av särskilt
              festliga helgaftnar.
            </seg>
          </u>
          <note type="speaker" n="bc8edb4d">
            Anf. 115 ABDIRIZAK WABERI (M):
          </note>
          <u who="Q308217" xml:id="i-7aa9df2839250d48-0" n="a67cc8cb">
            <seg n="44101489">
              Herr talman! Enligt gammal folktro befinner sig häxorna på Blåkulla
              vid just denna tid på året. De flyger dit före påsk och hem vid
              valborg. Då vi inte vill att de ska komma tillbaka försöker vi
              skrämma dem, antingen på väg till Blåkulla eller på väg därifrån.
              Med våra påskabloss eller valborgsmässobål visar vi dem vad som
              kan hända om de avslöjas, och för att ytterligare avskräcka dem
              skickar vi upp fyrverkeripjäser och smäller smällare.
            </seg>
            <seg n="778fcbc3">
              Herr talman! Som väl är har vi kommit till insikt om att häxor
              inte finns och att det är en avskyvärd och straffbar handling
              att bränna kvinnor på bål. Att elda upp vinterns rishög och förgylla
              stunden med ett fyrverkeri lever dock kvar.
            </seg>
            <seg n="056eb3fa">
              Betänkandet vi behandlar i dag handlar om explosiva ämnen, närmare
              bestämt huvudsakligen fyrverkerier. Till betänkandet är fogat
              reservationer till stöd för motionerna 2011/12:Fö206 och 2012/13:Fö246,
              i vilka det hävdas att fyrverkerier ger sådana påfrestningar på
              bland annat miljön att de bör användas med mycket stor restriktivitet.
              Det är inte första gången under denna mandatperiod som motioner
              med liknande innehåll väcks. Under motionsbehandlingen för två
              år sedan inhämtade utskottet kunskaper från de myndigheter som
              är ansvariga för kemikaliesäkerheten i Sverige.
            </seg>
            <seg n="ac8312e9">
              Det är tungmetaller som används för att skapa ljuseffekterna,
              men mängderna är mycket små och eventuella skadliga effekter klingar
              snabbt av. Rester från fyrverkerier är ingen nämnvärd risk för
              vare sig människa eller miljö. Har någon förändring skett sedan
              riksdagen behandlade frågan för ett par år sedan kan man förutsätta
              att riskerna ytterligare minskat. Marknaden, det vill säga människors
              efterfrågan, har utvecklats och fortsätter att utvecklas mot allt
              mindre miljöstörande produkter.
            </seg>
            <seg n="c33e5278">
              Jag tycker att det är värt att nämna att fyrverkerier numera
              omfattas av ett EU-direktiv som bland annat reglerar vilka ämnen
              som tillåts i fyrverkeripjäser. Det är således inte bara i Sverige
              utan i hela EU som fyrverkerier regleras. Om någon har råkat köpa
              med sig fyrverkeri från till exempel Danmark finns således ingen
              grund för oro.
            </seg>
            <seg n="9d9df4b8">
              Herr talman! I motionerna tas också frågor som buller och andra
              störningar i samband med fyrverkerier upp. Att fyrverkerier smäller
              är närmast en självklarhet; ljudlösa fyrverkerier skulle vara
              en skrämmande upplevelse. Det är en kombination av ljud och ljus
              som skapar magi i ett fyrverkeri, men visst kan ljudeffekterna
              vara kraftiga, och visst skräms en del husdjur av dem. Trots allt
              är dock användningen av fyrverkerier relativt sparsamt förekommande.
              Om man ska vara sanningsenlig är det egentligen bara vid nyår
              och valborg som användningen är omfattande. Problemet med störningarna
              är därför ganska begränsat, och ingen behöver bli överraskad av
              att det just dessa kvällar kommer att dundra och blixtra.
            </seg>
            <seg n="c6e155c0">
              Herr talman! Det är kommunerna som har huvudansvaret för att
              reglera användningen av fyrverkerier så att de inte ska bli några
              stora olägenheter. Det är i de lokala ordningsföreskrifterna som
              såväl tid som plats för fyrverkerier regleras. Jag förutsätter
              också att de tillstånd som ges för privata fyrverkerier utformas
              med tillbörlig hänsyn och omsorg. Det finns heller inget som tyder
              på motsatsen. Jag har fullt förtroende för att Sveriges kommuner
              tar även denna uppgift på stort allvar, så att olägenheterna minimeras
              samtidigt som det går att glädjas åt ett praktfullt fyrverkeri.
            </seg>
            <seg n="8c913ea5">
              Herr talman! Visst är det sant att hanteringen av fyrverkeripjäser
              inte är ofarlig och att det händer att människor skadas till och
              med allvarligt. Men är då boten att förhindra, försvåra och begränsa
              användning av fyrverkerier? Att förbjuda allt som kan vara skadligt
              leder mycket långt. Det finns många aktiviteter som medför fara
              för liv och lem. Människor drunknar varje år ska då simning förbjudas?
              Människor skadas i fallolyckor varje år ska då stegar förbjudas?
              Mitt svar är i dessa fall, liksom när det gäller hanteringen av
              fyrverkerier: Nej, det ska inte förbjudas, men självbevarelsedriften
              bör mana till försiktighet när man gör något som är förknippat
              med fara.
            </seg>
            <seg n="f6a885b7">
              Det finns också exempel på att människor skadas till följd av
              felaktig hantering av fyrverkerier. Då det ofta är ungdomar som
              råkar illa ut är det inte tillåtet att sälja fyrverkerier till
              ungdomar under 18 år. Så sent som 2010 förbjöds också att överlämna
              fyrverkeripjäser till människor som inte får använda dem. Jag
              vill dock påminna om att föräldraansvaret finns kvar också när
              barnen närmar sig myndighetsdagen. Jag är av den uppfattningen
              att lagbrott ska hanteras på sedvanligt sätt inom rättsväsendet,
              även när det gäller denna typ av brott.
            </seg>
          </u>
          <note n="f220d27f">
            Herr talman! Med detta yrkar jag bifall till utskottets förslag
            i betänkandet.
          </note>
          <note type="speaker" n="3022f5e3">
            Anf. 116 JAN LINDHOLM (MP) replik:
          </note>
          <u who="Q5956750" xml:id="i-a5e87a7fecbf6a27-5" n="74e9264f">
            <seg n="1bbbaae0">
              Herr talman! Jag är inte den som skulle vilja förbjuda någon
              att klättra i berg bara för att några trillar och bryter benen.
              Jag vill inte heller förbjuda äldre pensionärer att klättra på
              stegen i köket för att hämta saker högt upp därför att de trillar,
              bryter benen och slår sig. Det är alltså inte egenskadorna som
              är orsaken till att jag tycker att de pyrotekniska produkterna
              är farliga. Visst, det händer att människor som använder dem spränger
              sina egna fingrar och händer, men det som gör att jag tycker att
              det är ett problem är att det faktiskt är rätt många andra människor
              som skadas.
            </seg>
            <seg n="23e8dd1f">
              Det är inte den som själv har fyrat av raketen som får sitt hus
              nedbränt, utan det är någon annan som har fyrat av raketen på
              fel ställe och på fel sätt. Ofta är det faktiskt åskådare som
              får en smällare upp i byxbenet. Det kan vara barn som dagen efter
              går och hittar saker på gatan som man tycker att kommunens renhållningstjänst
              kanske skulle ha hunnit plocka undan och spränger sönder några
              fingrar. Liknelsen att förbjuda en massa andra saker tycker jag
              alltså kanske är argumentationstekniskt smart, men jag tycker
              inte att den är hederlig.
            </seg>
            <seg n="cef6eb2a">
              Därför vill jag fråga: Finns det från regeringens sida någon
              gräns för hur många fingrar per år som ska sprängas bort, hur
              många smalben som ska amputeras, hur många villor som ska brännas
              ned och hur många hästar som ska rymma ur sina stall och kanske
              skada människor utanför? Finns det några sådana gränser, där man
              från regeringens sida kan tänka sig att börja fundera på att ändra
              inställning till användandet av sådana här produkter?
            </seg>
          </u>
          <note type="speaker" n="b99137f2">
            Anf. 117 ABDIRIZAK WABERI (M) replik:
          </note>
          <u who="Q308217" xml:id="i-7aa9df2839250d48-1" n="a67cc8cb">
            <seg n="eaa3b945">
              Herr talman! Jag har varit ganska tydlig i hur detta sker: Kommunerna
              har ganska långtgående procedurer för hur man ska hantera fyrverkeripjäser,
              var man ska elda och var man ska skjuta fyrverkerier. Jag tycker
              att de lagar och regler som finns i dag är tillräckliga för att
              se till att såväl jul och nyår som valborg blir, som de är i dag,
              tider för glädje, för att fira högtider och för att se till att
              man har den magi fyrverkerier erbjuder.
            </seg>
            <seg n="e12ca9a5">
              Det må hända att folk skadas av vissa fyrverkerier, men då gäller
              det att se till att vi ska vara ännu mer uppmärksamma på hur vi
              använder dem. Vi ska ha bättre koll.
            </seg>
          </u>
          <note type="speaker" n="3376a2f7">
            Anf. 118 JAN LINDHOLM (MP) replik:
          </note>
          <u who="Q5956750" xml:id="i-a5e87a7fecbf6a27-6" n="74e9264f">
            <seg n="38750a79">
              Fru talman! Jag har varit kommunalpolitiker, så jag känner till
              de möjligheter kommunen har. Precis som på väldigt många andra
              områden är det ett tagande och givande i det kommunala beslutsfattandet
              mellan de kommersiella intressen som finns för att locka människor
              till kommunen och de skyddsintressen som man åtminstone utgår
              från att myndigheterna försöker hävda.
            </seg>
            <seg n="39b970c3">
              Om jag ska försöka tolka svaret på min fråga betyder det alltså
              att volymen 1015 bortsprängda fingrar, ett par amputerade smalben,
              kanske 57 nedbrända villor per år är en acceptabel nivå för er.
              Så kan man tolka svaret. Om man inte tycker att det är okej men
              ändå säger att lagstiftningen är korrekt, hur är det då med möjligheten
              att följa upp detta? Jag vet att flera kommuner som jag känner
              ganska noga har skyddsområden. Därför frågade jag i mitt anförande:
              Hur många döms i domstol för att de har använt pyroteknisk utrustning
              i områden där den faktiskt är förbjuden? Det är det normala i
              dag. Det är väldigt få kommuner där människor tar med sig sina
              grejer utanför till områden där det är tillåtet, utan de använder
              dem i de centrala områden där man inte får använda dem. Det handlar
              om att följa upp detta i så fall. Om man tycker att lagstiftningen
              är tillräcklig ska man se till att den tillämpas. Det kan inte
              bara överlåtas på kommuner som har problematiken med dragkampen
              mellan olika intressen. Där borde man från centralt håll på något
              sätt agera. Jag tycker att regeringen borde vara tydlig och tala
              om att det här inte kan accepteras.
            </seg>
          </u>
          <note type="speaker" n="e6029c7c">
            Anf. 119 ABDIRIZAK WABERI (M) replik:
          </note>
          <u who="Q308217" xml:id="i-7aa9df2839250d48-2" n="a67cc8cb">
            <seg n="31aea3bb">
              Fru talman! Låt mig vara tydlig i frågan: Varje person som skadas
              på grund av fyrverkerier är en person för mycket. Är lösningen
              fler lagar och fler regler? Eller är det så som vi säger i betänkandet
              att de lagar som i dag finns är tillräckliga och att det som krävs
              är att kommunerna och rättsväsendet gör sitt bästa för att minimera
              antalet olyckor som sker varje år?
            </seg>
            <seg n="7b10ed52">
              Jag hoppas att frågan är besvarad och att ni i Miljöpartiet är
              nöjda, åtminstone så här långt.
            </seg>
          </u>
          <note n="7ba880aa">
            Överläggningen var härmed avslutad.
          </note>
          <note n="8f781e14">
            13 § Bedömningar av besparingar i Försvarsmaktens materielförsörjning
            och av arbetet med den nordiska stridsgruppen 2011
          </note>
          <note n="e81e5578">
            Föredrogs
          </note>
          <note type="speaker" n="f46d6982">
            Anf. 120 ANNICKA ENGBLOM (M):
          </note>
          <u who="Q4769201" xml:id="i-ae2cbf7dc8bce3ea-0" n="07ce63da">
            <seg n="02e9d2af">
              Fru talman! Försvarsutskottets betänkande nr 5 omfattar två granskningar
              av Riksrevisionen, dels en granskning av den nordiska stridsstyrkan,
              Nordic Battlegroup 2011, dels granskningen av den så kallade Genomförandegruppen.
              Jag väljer att ta dem i den ordningen att jag först tar upp Nordic
              Battlegroup 2011.
            </seg>
            <seg n="1e2754e0">
              Låt mig allra först göra kammaren uppmärksam på att vi just i
              dag i förstakammarsalen under hela dagen i regi av Nordiska rådet
              har bedrivit intensiva försvars- och säkerhetsdebatter i nordisk
              gemenskap. Sverige har ordförandeskap under året och har initierat
              en temadiskussion som vi har genomfört i dag, där undertecknad
              har deltagit, och lyft fram det som vi behöver göra gemensamt
              bland annat när det gäller cyberförsvar och samhällssäkerhet brett.
            </seg>
            <seg n="75f45f4b">
              Det nordiska samarbetet blomstrar som aldrig förr. Det är en
              stark vilja att samarbeta, och det arbetet utvecklas ständigt.
              Vi har en gemensam vilja att både övningsmässigt och materielinköpsmässigt
              fördjupa vårt samarbete. Detta samarbete förkroppsligas bland
              annat i de stridsstyrkor som vi ställer upp tillsammans i form
              av Nordic Battlegroup. Vi har gjort det vid ett antal tillfällen
              redan. Uppsättningen 2008 granskades av Riksrevisionen. Där fann
              man så många brister att man bestämde sig för att i stället på
              djupet granska 2011 för att se om regeringen utifrån kritiken
              2008 hade dragit några slutsatser och erfarenheter och utvecklat
              konceptet Nordic Battlegroup när det var dags nästa gång, 2011,
              och därefter göra rekommendationer till regeringen.
            </seg>
            <seg n="e4e0effa">
              Vi finner glädjande att så är fallet. Granskningen utmynnar i
              att Riksrevisionen konstaterar att uppsättningen 2011 fungerade
              avsevärt mycket bättre än uppsättningen 2008. De brister som man
              fann i ekonomi, organisation och ledning hade åtgärdats. Till
              yttermera visso kunde man konstatera att Försvarsmaktens egen
              utveckling och organisation och utveckling gentemot insatsorganisationen
              för 2014, den nya insatsorganisationen, hade stärkts, mycket beroende
              på möjligheten att bland annat vad gäller personalförsörjning
              och stående förband ianspråkta resurser med mycket kort varsel.
              Detta har vi ett klart exempel på i Libyeninsatsen samma år.
            </seg>
            <seg n="07561100">
              Jag tycker att vi alla, fru talman, kan vara väldigt stolta och
              här är vi fullkomligt överens över de sjömän, soldater och officerare
              som deltar i dessa internationella insatser. Det är viktigt att
              vi visar stöd för dem. Det är viktigt för deras arbete.
            </seg>
            <seg n="a5cb6b5b">
              De rekommendationer, fru talman, som Riksrevisionen i den här
              delen ger regeringen vad gäller nästa Nordic Battlegroup, 2015,
              är i sak egentligen två, dels att man utvecklar sin återrapportering
              till oss här i riksdagen om både resultat och utveckling, dels
              framgent, om det blir fler insatser i den här formen, informerar
              riksdagen om detta. Det tycker jag är bra.
            </seg>
            <seg n="12b92575">
              Om detta är vi i princip överens i riksdagens alla partier utom
              Sverigedemokraterna, som inte vill delta alls. Det är väl konsekvent,
              kan vi konstatera, för det vill inte Sverigedemokraterna över
              huvud taget. Internationella insatser är inte välkomna i Sverigedemokraternas
              värld trots det mervärde det ger och den solidaritet som Sverige
              därmed visar med andra länder. Det är bara att beklaga, men det
              är fakta.
            </seg>
            <seg n="2e021bdf">
              Fru talman! Jag går så till den andra granskningen, som handlar
              om Genomförandegruppen. Nu är det egentligen bara invigda som
              sitter här framför mig och vet vad det handlar om, men som en
              anteckning i protokollet en liten tillbakablick på vad detta är.
            </seg>
            <seg n="f9500034">
              Inför budgetarbetet tillsätter de olika departementen, i det
              här fallet Försvarsdepartementet, ett antal olika arbetsgrupper
              för att arbeta fram underlag för budgetproposition. Vid den tid
              som vi talar om, 2008, rådde en exceptionell situation. Vi hade
              en djup finanskris, det dök i ekonomierna fullkomligt i hela världen
              det året. Vi hade i Sverige behov av att med alla till buds stående
              medel se över var vi kunde göra besparingar och bygga upp tillräckligt
              med medel för att motstå denna nedgång i ekonomin. I det budgetarbetet
              blev det uppenbart för Försvarsdepartementets del att där man
              kunde göra besparingar var inom framför allt materielförsörjning,
              den materiel som förelåg i pipeline för att projekteras och beställas.
            </seg>
            <seg n="3a59f1f1">
              Med tanke på att Försvarsmakten 2008 hade brist i sin styrning,
              obalans i sin ekonomi och en materielförsörjningsstrategi som
              inte var på plats tillsatte man en extra grupp, den så kallade
              Genomförandegruppen. Låt mig understryka, fru talman, att det
              fortfarande inte handlar om något annat än en intern arbetsgrupp
              i ett budgetarbete, inte någon utredning som följer direktiv och
              så vidare.
            </seg>
            <seg n="21488658">
              Nå, fru talman, nu utsåg man ett antal projekt som gjorde halt
              i maskin och som man kunde avbryta eller icke förbandssätta. Men
              det var några kriterier som Försvarsmakten skulle komma tillbaka
              med, det vill säga att det inte skulle tullas på några operativa
              krav och den operativa förmågan, och särskild vikt lades vid att
              detta inte skulle drabba de internationella insatserna, personerna
              och verksamheten i internationell verksamhet.
            </seg>
            <seg n="6a0519d4">
              Att notera är att efter att man hade gjort halt i maskin och
              sett över de olika projekten var det en del av projekten som man
              satte tillbaka som man insåg att man hade behov av. Andra kom
              aldrig kom upp på bordet igen, och några hade Försvarsmakten inte
              ens efterfrågat.
            </seg>
            <seg n="48e054fe">
              Med erfarenhet själv från den här verksamheten, erfarenheter
              från debatter internt och externt om försvarsmaterielprojekt som
              dragit ut på tiden eller där vi undrat hur vi i hela friden hade
              tänkt det blev ju väldigt kostsamt och inte så effektivt som vi
              hade tänkt oss var det nog i det här fallet egentligen välgörande.
              Tänk på när man till exempel ville ersätta signalspaningsfartyget
              Orion, med vilket jag har seglat, med HMS Carlskrona helt tokigt.
              Det är inte till fyllest att ha ett så stort fartyg för en sådan
              uppgift. Då hade vi inte heller haft möjligheten att nu för andra
              gången skicka HMS Carlskrona ned till Adenviken. Nätbaserat försvar
              exempelvis var en bra idé när det startades men hade varit mer
              eller mindre obsolet i dag av den anledningen att den tekniska
              utvecklingen springer därifrån.
            </seg>
            <seg n="8d644411">
              Fru talman! Bland kritiken, för det föreligger ju absolut kritik
              från Riksrevisionen, finns bland annat något som vi tar upp i
              den reservation som Alliansen har i det här ärendet. Utskottsbetänkandets
              text består av den samlade oppositionens uttryck. Just detta att
              det ska vara spårbarhet i dokumentation och att det ska dokumenteras
              även i sådana här arbetsgrupper tycker även vi, och det uttrycker
              vi också i vår reservation.
            </seg>
            <seg n="0a091d77">
              De rekommendationer som Riksrevisionen ger, förutom att man ska
              säkerställa dokumentation och spårbarhet, är att det ska vara
              uppföljning av styrning, konsekvensanalys vid större förändringar
              som kan ha inverkan på förmågan och att förbättringen till riksdagen
              ska ske. Detta, fru talman, är utifrån scenariot 2008. Det var
              för fem år sedan. Det har hänt en hel del sedan dess, vilket jag
              tycker uttrycks väldigt väl i regeringens svar på regeringens
              skrivelse. Man har definitivt utvecklat styrningen. Man utvecklar
              hela tiden. Det upplever vi också i utskottet med ett allt djupare
              informationsmaterial om materielförsörjningsprocessen, med både
              Försvarsmakten och försvarsministern närvarande i riksdagen och
              också informationen.
            </seg>
            <seg n="99e1562d">
              Nu tänker jag dra över tiden, för det här är så pass viktigt,
              framför allt vad gäller var vi står när det gäller oppositionen,
              det vill säga de som står för majoritetstexten i betänkandet.
            </seg>
            <seg n="11ad102b">
              Man klagar på att man inte får tillräckligt med information.
              Man tycker att Försvarsdepartementet borde ha vetat nu talar vi
              om förra mandatperioden att ledamöterna i utskottet ville ha information
              om det som hände, trots att man inte efterfrågade det. En av dem
              i den samlade oppositionen som har skrivit under är Miljöpartiets
              Peter Rådberg, som de facto satt som ledamot även förra mandatperioden.
              Han frågade inte heller efter ytterligare information, men det
              skulle ju Försvarsdepartementet då ha gissat och förstått.
            </seg>
            <seg n="77568f8a">
              Däremot fanns det information i budgetpropositionen 2008 om Genomförandegruppens
              arbete och i budgetpropositionen 2009 om resultatet, dessutom
              i årsredovisningarna från Försvarsmakten 2009, 2010 och 2011 om
              vilka effekter arbetet i Genomförandegruppen hade haft för Försvarsmakten.
              Där meddelade man att det inte hade haft någon negativ inverkan
              på Försvarsmaktens operativa förmåga, precis i enlighet med hur
              det var tänkt.
            </seg>
            <seg n="dac86d70">
              Detta i sak, fru talman, nu i form, för här kommer det allvarliga
              i kråksången. När jag säger den samlade oppositionen menar jag
              verkligen en samlad opposition med alla fyra oppositionspartierna.
              I och med dagens betänkande ser vi en skiftning i det politiska
              landskapet. Jag kan informera om att det tidigare har varit vanligt
              att S, V och MP skrivit ihop sig i gemensamma reservationer till
              vilka Sverigedemokraterna har anslutit sig. Det gör att Sverigedemokraterna
              ibland anslutit sig till Alliansens reservationer och också till
              olika yrkanden. Men vi har aldrig, och kommer aldrig nu eller
              framöver, att sätta oss ned och förhandla med Sverigedemokraterna.
              Det är förvånande att detta sker vad gäller oppositionen i just
              försvars- och säkerhetsfrågor.
            </seg>
            <seg n="ea76b11d">
              Det är nämligen som så, fru talman, att Socialdemokraterna, Miljöpartiet
              och Vänsterpartiet har bifallit och därmed satt sig i samarbete
              med och i knäet på Sverigedemokraterna. Det är något som det borde
              talas högt om, som åtminstone jag tänker tala högt om och som
              borde skapa en stor debatt också inom respektive andra oppositionspartier.
            </seg>
          </u>
          <note n="4f43676f">
            I detta anförande instämde Abdirizak Waberi (M).
          </note>
          <note type="speaker" n="90c0f0ab">
            Anf. 121 ALLAN WIDMAN (FP):
          </note>
          <u who="Q4731041" xml:id="i-a1073ae568423a92-0" n="2ce525e3">
            <seg n="01ce7afb">
              Fru talman! Jag ska göra mitt allra bästa för att inte utnyttja
              den talartid som jag har anmält i kammaren. Det gjordes vid ett
              tillfälle då adrenalinhalten var något högre än vad den är här
              i kväll.
            </seg>
            <seg n="5d4f46bf">
              Att ha ett långt perspektiv på ett politikområde är förenat med
              både för- och nackdelar. Jag satt inte bara i denna kammare under
              Genomförandegruppens arbetsperiod, utan jag var också ledamot
              av denna grupp. Jag kan nu 2013 konstatera att jag åtminstone
              politiskt sett är det enda överlevande ögonvittnet till det arbete
              som nu ska bli föremål för debatt.
            </seg>
            <seg n="8ba92c17">
              Jag tycker att det var bra att Annicka Engblom gjorde ett försök
              att beskriva hur tillståndet var 2008, och jag kan bara på marginalen
              komplettera detta.
            </seg>
            <seg n="2196afd4">
              Utgångspunkten var att Försvarsmakten i januari 2008 anmälde
              att det saknades ungefär 1,5 miljarder i budgeten. Detta var ännu
              ett exempel på de svarta hål som tyvärr har kantat den moderna
              försvarspolitiska historien.
            </seg>
            <seg n="d590ded6">
              Opposition här i kammaren var djupt kritisk mot regeringens höga
              anslagsnivåer för utgiftsområde 6. Till exempel låg Miljöpartiet
              anslagsmässigt 1,6 miljarder under regeringens nivå. Socialdemokraterna
              hade förvisso på just materielanslaget 300 miljoner kronor mer
              för 2008 men skulle 2009 och 2010 spara sammanlagt 7,5 miljarder
              på försvaret. Så den mycket generösa anslagstilldelning som regeringen
              stod upp för hade ett begränsat stöd hos den dåvarande politiska
              oppositionen, och detta är av betydelse.
            </seg>
            <seg n="e2780175">
              Samtidigt fanns det, och jag vill påstå att det alltid funnits,
              en irritation hos myndigheten Försvarsmakten över att politiker
              har synpunkter på bland annat det som kallas för materielförsörjning.
              Just de dagar när Genomförandegruppen skulle tillsättas utbrast
              en ledande officer på Svenska Dagbladets förstasida att politikerna
              skulle ge blanka den jag väljer att inte citera, fru talman i
              deras materielplan.
            </seg>
            <seg n="ecf878cd">
              Jag är den första att instämma i att det är helt oacceptabelt
              att inkommande handlingar till departement inte blir föremål för
              registrering. Jag är också djupt olycklig över att dokumenten
              från det arbete som har genomförts i denna arbetsgrupp inte kan
              återfinnas. Så får det naturligtvis inte vara.
            </seg>
            <seg n="93f3a44d">
              Men med detta sagt finns det enligt min mening inte så mycket
              att i sak ha ånger över när det gäller Genomförandegruppens arbete.
            </seg>
            <seg n="368a2e52">
              Annicka Engblom var inne på att HMS Carlskrona genom Genomförandegruppen
              undgick ödet att bli signalspaningsfartyg och guppa på vågorna
              i Östersjön. Försvarsmakten hade nämligen föreslagit att flottans
              största örlogsfartyg skulle få denna ringa ärofulla uppgift i
              stället för att som nu åka på Indiska oceanen och Adenviken till
              mänsklighetens fromma.
            </seg>
            <seg n="28d97a8b">
              Genomförandegruppen stoppade också något som hette Ledningssystem
              teknik eller Ledsyst T. Det var en del i det mycket stora och
              visionära utvecklingsprojekt som kallades för NBF, nätverksbaserat
              försvar. Tanken var att vi med modern teknologi skulle koppla
              ihop alla våra stridskrafter, från de stora örlogsfartygen ned
              till den sista soldaten på marken, och att man på ett ställe i
              Sverige därmed skulle kunna ha den totala kontrollen och styrningsmöjligheten
              över våra stridskrafter.
            </seg>
            <seg n="9ad23f45">
              USA, som är ett något större land än Sverige, gav mycket tidigt
              upp sina förhoppningar om att kunna förverkliga ett sådant här
              nätverksbaserat försvar på den nivå som vi ville. Enligt min mening
              var det helt rätt att Genomförandegruppen medverkade till att
              på detta sätt avsluta detta orealistiska utvecklingsprojekt för
              svensk del.
            </seg>
            <seg n="f757dc4c">
              Då blev det också naturligt för Genomförandegruppen att stoppa
              det stöd till nätverksbaserat försvar som såväl Försvarets forskningsinstitut
              som Försvarshögskolan svarade för.
            </seg>
            <seg n="f74ff722">
              Vi tyckte heller inte att det var rimligt att köpa en rullande
              tv- och radiostudio för 100 miljoner kronor för att genomföra
              psykiska operationer, så kallade psyops. Vi bedömde inte att det
              utgjorde ett exempel på pang för pengarna.
            </seg>
            <seg n="ea7411a6">
              Genomförandegruppen avvisade också tanken på en luftvärnsrobot
              till Visbykorvetterna. Så har det åtminstone hetat. Men när man,
              fru talman, går tillbaka och tittar på vad som har skrivits om
              dessa luftvärnsrobotar kan man konstatera att redan den 21 oktober
              2007, många månader innan Genomförandegruppens arbete satte i
              gång, rapporterade Svenska Dagbladet att det inte skulle bli några
              sådana robotar till Visbykorvetterna.
            </seg>
            <seg n="67edb2d2">
              Jag tror att det var mycket tursamt. Dessa korvetter, som sjösattes
              i augusti 2000, är fortfarande inte fullt ut operativa i sina
              huvuduppgifter. Om man under denna komplexa utveckling och ovanpå
              alla andra uppgifter också hade sagt att det skulle vara en luftvärnsrobot
              på båten tror jag att man hade omöjliggjort totalt att få någon
              som helst operativ nytta.
            </seg>
            <seg n="247c6f22">
              Jag kan också konstatera att denna luftvärnsrobot inte längre
              finns i den materielplan som Försvarsmakten i dag har för våra
              sjöstridskrafter.
            </seg>
            <seg n="7b02ce76">
              Genomförandegruppen stoppade också en taktisk UAV. Skälet till
              det var inte att vi bedömde att denna UAV var onödig eller obehövlig
              i till exempel den operation som vi har genomfört i Afghanistan
              under tio års tid. Skälet var att tanken, så som den presenterades
              för Genomförandegruppen, var att man skulle ta världens mest beprövade
              UAV-system med mer än 300 000 flygtimmar bakom sig hit till Sverige
              först för att under ett års tid bygga om den och förse den med
              nya fordon och ledningssystem och först därefter skicka den till
              Afghanistan.
            </seg>
            <seg n="a980ae28">
              Vi ansåg att det inte fanns något som helst skäl till att på
              detta sätt uppfinna hjulet igen utan att vi borde söka snabbare
              och mer kostnadseffektiva alternativ. Bäst av allt, fru talman,
              hade naturligtvis varit om Sverige hade kunnat förmå sig till
              att leasa UAV:er av kompetenta företag på plats i Afghanistan.
            </seg>
            <seg n="7e7fb43b">
              Det är också lite av en ironi att Vänsterpartiet som nu reserverar
              sig mot det arbete Genomförandegruppen gjorde bara året innan
              också reserverade sig mot anskaffning av just en TUAV.
            </seg>
            <seg n="45d93531">
              Fru talman! Utskottsmajoriteten kritiserar på många punkter just
              Genomförandegruppen. Man apostroferar denna arbetsgrupp och inte
              regeringen. På ett ställe i betänkandet säger man att besparingarna
              påverkade den svenska truppen i Afghanistan på ett negativt sätt.
            </seg>
            <seg n="49b68939">
              När jag har läst igenom Riksrevisionens rapport har jag inte
              kunnat finna något stöd för det. Det står i rapporten att det
              kan ha påverkat vår operation i Afghanistan. Men utskottsmajoriteten
              väljer att extrapolera verkligheten.
            </seg>
            <seg n="3e835d5c">
              Dessutom tycks utskottsmajoriteten bortse från att Genomförandegruppen
              inte var något annat än just en beredningsgrupp. Delar av de förslag
              vi lämnade togs aldrig upp av regeringen, men i de delar som togs
              upp var det regeringen som fattade beslut och regeringen som tydligt
              påtog sig ansvaret.
            </seg>
            <seg n="5cd89448">
              Jag är också förvånad över att utskottsmajoriteten väljer att
              föregripa den pågående granskning som konstitutionsutskottet också
              gör av detta arbete. Utskottsmajoriteten invänder mot att det
              har varit otydliga ansvarsförhållanden. Man invänder mot att det
              har varit bristande beredning och för lite information till riksdagen.
              Såvitt jag kan bedöma utgör kritiken på alla dessa punkter i första
              hand konstitutionella frågor och först i andra hand något som
              relateras till försvarspolitikens innehåll.
            </seg>
            <seg n="75529469">
              Även Riksrevisionen framför märkliga konstitutionella aspekter,
              till exempel när man finner det anmärkningsvärt att de riksdagsledamöter
              som ingick i Genomförandegruppen inte för egen del informerade
              riksdagen. Det kan, fru talman, knappast ankomma på enskilda riksdagsledamöter
              att utföra denna uppgift. Den faller naturligtvis på regeringen.
            </seg>
            <seg n="10a48137">
              Jag kan också konstatera att det finns vissa skillnader i hur
              Riksrevisionen lagt upp arbetet med denna rapport och hur man
              har gjort i andra fall.
            </seg>
            <seg n="443d9c72">
              När granskningen av Nordic Battlegroup skedde 2008, och huruvida
              den hade en tillräcklig operativ förmåga, vände sig Riksrevisionen
              till oberoende utomstående parter för att få en militär professionell
              bedömning.
            </seg>
            <seg n="bb4fe3ce">
              Men den här gången, i fråga om Genomförandegruppens arbete, ringer
              man upp högkvarteret och frågar helt sonika: Vad tyckte ni om
              detta, grabbar?
            </seg>
            <seg n="78b06c0e">
              Precis som man ropar får man naturligtvis svar. Det fanns en
              upprördhet inom myndigheten mot att politiker över huvud taget
              engagerade sig i dessa frågor. Något annat svar än det som Försvarsmakten
              gav var givetvis helt otänkbart.
            </seg>
            <seg n="59afeeeb">
              Många har känt sig trampade på tårna av Genomförandegruppen.
              Det gäller kanske främst Försvarsmaktens högkvarter. Men det gäller
              i lika stor utsträckning den svenska försvarsindustrin. Det är,
              fru talman, enligt min bedömning förklaringen till att Socialdemokraterna,
              Miljöpartiet och Vänsterpartiet väljer att i detta fall delvis
              bifalla en motion från Sverigedemokraterna. Jag tror att man ska
              se det som ett uttryck för just den stora upprördhet som finns
              inom den samlade försvarssektorn.
            </seg>
            <seg n="d5da0722">
              Det tål att påminna om att om Genomförandegruppen inte hade föreslagit
              några besparingar och om projekt inom NBF, ombyggnad av HMS Carlskrona
              och ambulerande tv- och radiostudio hade blivit av skulle dessa
              miljarder ha hämtats hem någon annanstans när det gäller våra
              väpnade förmågor. De hade inte försvunnit. Allra särskilt hade
              de naturligtvis inte försvunnit om den dåvarande oppositionens
              budgetalternativ hade blivit verklighet.
            </seg>
            <seg n="e8323d83">
              Som ni hör har jag mycket lite ånger över Genomförandegruppens
              arbete. Möjligen består ångern i att vi inte hade modet att ta
              ett antal stora krafttag i materielplaneringen och till exempel
              redan då avbryta utvecklingen av Visbykorvetterna, utvecklingen
              av helikopter 14 eller varför inte utvecklingen av systemet Prio
              i Försvarsmakten. Då hade många miljarder sparats utan att det
              hade blivit några allvarliga operativa konsekvenser.
            </seg>
            <seg n="a756e116">
              Men, fru talman, jag tänker stanna där. Den typen av besparingar
              hade aldrig det militärindustriella komplexet i Sverige tålt och
              därmed heller inte politiken.
            </seg>
          </u>
          <note type="speaker" n="00aa0f6d">
            Anf. 122 STAFFAN DANIELSSON (C):
          </note>
          <u who="Q5616883" xml:id="i-55b39923524c11c6-0" n="b9395968">
            <seg n="6b062f7f">
              Fru talman! Riksrevisionen har ingående granskat dels den nordiska
              stridsgruppen år 2011, dels den så kallade Genomförandegruppen,
              som under Försvarsdepartementets ledning under våren 2008 arbetade
              med att ta fram besparingar på försvarsmateriel. Det har redovisats
              väl av tidigare talare vad det handlade om.
            </seg>
            <seg n="f067f28c">
              Vad gäller den nordiska stridsgruppen hade revisionen en del
              kritik i fråga om den första stridsgruppen år 2008. För denna
              den andra stridsgruppen år 2011 har både regeringen och Försvarsmakten
              enligt Riksrevisionen utnyttjat erfarenheterna väl, och planering
              och genomförande fungerade mycket bättre. Utskottet och jag ser
              med tillfredsställelse på detta. Annicka Engblom redovisade också
              det i sitt anförande.
            </seg>
            <seg n="1c7fe103">
              Vad gäller Genomförandegruppen är Riksrevisionen mer besk i sin
              kritik. Bland annat pekar man på bristande dokumentation i vissa
              avseenden och på att myndigheternas sakkunskap kanske inte togs
              till vara i tillräcklig grad samt att konsekvenserna av besluten
              kunde ha beskrivits närmare. Riksrevisionen rekommenderar bland
              annat regeringen att inför framtiden säkerställa sårbarhet och
              uppföljning i styrningen samt se till att konsekvensanalyser görs
              vid större förändringar.
            </seg>
            <seg n="f41c31d0">
              Regeringen hänvisar till att bland annat förslag från Genomförandegruppen
              en arbetsgrupp bland andra i Regeringskansliet låg till grund
              för regeringens budgetförslag 2009, med besparingar på 2,8 miljarder
              kronor på försvarsmateriel, som riksdagen ställde sig bakom. Kvalitetssäkring
              och faktagranskning genomfördes i dialog med Försvarsmakten. Behovet
              av besparingar på materielanslaget var alldeles uppenbart, och
              utan regeringens åtgärder hade försvarsbudgeten inte gått ihop,
              med de konsekvenser som Allan Widman och Annicka Engblom har redovisat.
            </seg>
            <seg n="451d8324">
              Den samlade oppositionen i riksdagen, som numera består av Vänsterpartiet,
              Miljöpartiet, Socialdemokraterna och Sverigedemokraterna, har
              i behandlingen av detta ärende gått samman i en gemensam majoritetstext
              där man tillstyrker en motion från Socialdemokraterna och delvis
              tillstyrker en motion från Sverigedemokraterna.
            </seg>
            <seg n="d740174a">
              Denna utskottsmajoritet, med socialdemokrater och sverigedemokrater,
              oroas i sin text över att den svenska försvarsförmågan inte kunnat
              garanteras som en konsekvens av Genomförandegruppens arbete inte
              som en konsekvens av regeringens förslag till riksdagen, utan
              man ställer ut denna arbetsgrupp inom Regeringskansliet och anser
              att detta är synnerligen allvarligt. Det är väldigt starka ord
              från den samlade oppositionen, från de fyra partierna.
            </seg>
            <seg n="2e9d0c9d">
              Jag vill här göra två konstateranden. För det första hade de
              rödgröna partier som fanns i riksdagen år 2009 inga andra beslutsförslag
              om att besparingarna för materielanslaget var för stora. För det
              andra var den gemensamma rödgröna framtida försvarsbudgeten inriktad
              på att landa 2 miljarder kronor lägre än regeringens budget. Allan
              hade andra siffror för det budgetåret, men inriktningen var 2
              miljarder kronor lägre i ett samlat rödgrönt yxhugg mot försvaret.
            </seg>
            <seg n="82a3859d">
              Då är min fråga: Om besparingar på 2,8 miljarder kronor som man
              i och för sig accepterade och där man inte hade några alternativa
              förslag hotar den svenska försvarsförmågan, vad skulle då ett
              genomförande av den rödgröna budgeten, med ytterligare 2 miljarder
              mindre, ha inneburit? Frågan är retorisk. Jag menar att det i
              dag hade varit klädsamt med ett lägre tonläge från oppositionen
              i den debatt vi nu har.
            </seg>
            <seg n="c06a241a">
              Riksrevisionen har viktiga granskningsuppgifter. Deras jobb är
              verkligen att göra noggranna granskningar och lämna skarpa rekommendationer.
              Genomförandegruppen var för regeringen ett sätt att utöver sedvanlig
              beredning förstärka denna genom att tre olika departement involverades,
              liksom representanter för övriga allianspartier. Detta har redovisats
              för riksdagen, liksom sedermera självfallet regeringens budgetförslag,
              som i bred enighet blev riksdagens beslut.
            </seg>
            <seg n="233045f6">
              Självfallet ska arbetet i Regeringskansliet även när det utförs
              genom den förstärkning som Genomförandegruppen innebar ske efter
              goda rutiner och dokumenteras väl. Riksrevisionen kritiserar bland
              annat detta, och kritik från Riksrevisionen ska självfallet tas
              på allvar. Det är bra att Allan Widman var så tydlig i sin syn
              på detta, och jag instämmer.
            </seg>
            <seg n="036aa885">
              Regeringen hänvisar bland annat till att man fortsätter att utveckla
              myndighetsstyrningen. Som Annicka Engblom sade har det hänt mycket
              under de här åren, och regeringen har självfallet de bästa ambitioner.
              Man ser också till att det finns väl etablerade rutiner för arbetet
              med budgetpropositionen och tillhörande dokumentation.
            </seg>
            <seg n="bb989395">
              I vår reservation från Alliansen ser vi positivt på att regeringen
              kontinuerligt arbetar med förbättringar på de här områdena och
              informerar riksdagen om materielredovisningen genom uppdelning
              på anslag och så vidare. Vi förutsätter att inkomna handlingar
              registreras i vederbörlig ordning.
            </seg>
          </u>
          <note type="speaker" n="7e2aecf8">
            Anf. 123 MIKAEL JANSSON (SD):
          </note>
          <note n="dd584e8c">
            Fru talman! Jag yrkar bifall till utskottets förslag under punkt
            1 och bifall till reservation 2 under punkt 2.
          </note>
          <u who="Q563289" xml:id="i-b76e25ca9d8af435-1" n="068f87a8">
            <seg n="b0fa971f">
              Det har varit tal om majoritetsbildningar och vilka som har förhandlat
              med Sverigedemokraterna. Inget av de sju partierna i försvarsutskottet
              har förhandlat med mig om några att-satser över huvud taget, för
              det vågar ni inte och får inte för era partiledare.
            </seg>
            <seg n="40e2bd11">
              Hur ställer man sig till en motion? Vi i Sverigedemokraterna
              ser på en motion i sak. Vad står det i förslaget? Vad föreskrivs?
              Då kan vi stödja en motion.
            </seg>
            <seg n="c8f2c279">
              Ni kan inte gärna stödja våra. Men i utskottet kan det hända
              att vår motion är väldigt lik de andra partiernas motioner, och
              då kan vi hamna på samma ståndpunkt, majoritetstext eller reservation.
            </seg>
            <seg n="0826114a">
              Ni får gärna förhandla med oss vi är redo.
            </seg>
            <seg n="c98bc11a">
              Försvarets materielförsörjning är en fråga om svåra prioriteringar
              och rör sig ofta på det högteknologiska området. Olika parametrar
              anger förutsättningarna. En del av försvarsanslaget ska finansiera
              investeringar i materiel och vidmakthållande av befintligt materiel.
              Ju större materielanslaget är, desto bättre är förutsättningarna
              att beväpna och utrusta försvaret.
            </seg>
            <seg n="b5e8fa77">
              Detsamma gäller det statliga forsknings- och utvecklingsanslaget.
              Statens anslag till teknisk grundforskning påverkar i hög grad
              den svenska försvarsindustrin. Ju högre forskningsanslag, desto
              bättre är förutsättningarna för försvarsindustrin.
            </seg>
            <seg n="5c70482e">
              Sverige är det land i världen som exporterar mest försvarsmateriel
              per capita. Detta vilar på tidigare bedrifter. Vi skulle i dag
              knappast kunna bygga upp en försvarsindustri från scratch.
            </seg>
            <seg n="53b2ada4">
              Förutom de ekonomiska villkor som funnits genom en klok politik
              har framgångssagan för svensktillverkat försvarsmateriel berott
              på en optimism och tilltro till svensk ingenjörskonst. Saab Gripen
              kan jämte andra system gå till historien som stora exportframgångar,
              men bara om vi är positiva till vad svenska ingenjörer kan åstadkomma
              och om vi är beredda att fortsatt satsa på teknisk grundforskning.
            </seg>
            <seg n="f94f3eff">
              Den sista parametern för försvarsindustrins vara eller inte vara
              är förmågan att dra nytta av tekniska samarbeten. I kalla kriget
              var hotbilderna tydliga och överhängande ända fram till den dag
              då Sovjet föll sönder ekonomiskt. För en neutral stat som Sverige
              med en geografi mitt emellan Nato och Warszawapakten var vi tvungna
              att satsa på en hög grad av självförsörjning av försvarsmateriel.
              Vi lyckades med detta remarkabelt bra. I dag är situationen annorlunda.
            </seg>
            <seg n="84472948">
              Försvarsföretagen måste samarbeta internationellt för att få
              tillräcklig volym för att kunna skapa nya materielsystem. I den
              processen har Sverige förlorat mycket, och i dag är det mesta
              av försvarsindustrin i Sverige utlandsägd. I det ligger en stor
              risk. Vi vet aldrig när teknik läcker ut eller för den delen när
              produktionsenheter lämnar Sverige. Här borde staten kunna bromsa
              utvecklingen. Inhemsk ägo av försvarsindustri är en viktig säkerhetspolitisk
              fråga.
            </seg>
            <seg n="3a7f0b9a">
              Riksdagspartierna förhåller sig olika till den uppkomna situationen.
              Alliansregeringen har tydligt visat sin analys genom att förorda
              köp från hyllan.
            </seg>
            <seg n="546d4692">
              Om Sverige köper från hyllan kan vi minska eller eliminera kostnader
              för grundforskning och systemanpassning. Regeringen tror sig då
              få mer pang för pengarna. Helikopter 16 Blackhawk är ett sådant
              projekt ett rakt köp av utlandsproducerad materiel. Alla är nöjda
              med köpet av Blackhawk. Men så enkelt är det inte.
            </seg>
            <seg n="6a8fb63d">
              Riksrevisionen har invänt mot regeringens linje att köp från
              hyllan inte alltid är billigast. Från fall till fall kan egenproducerat
              materiel eller materiel framtaget i samarbete vara billigast.
            </seg>
            <seg n="d6255137">
              Vi har en minoritetsregering, och den har inte kunnat få majoritet
              för alla sina förslag på försvarsmaterielområdet. Exempelvis motsatte
              sig riksdagen den kraftiga nedskärningen av FMLOG som föreslogs
              i en proposition.
            </seg>
            <seg n="dc7926c2">
              Om Blackhawk är ett exempel på ett lyckat köp från hyllan är
              Gripen ett exempel på hur ekonomiskt lönsamt det kan vara med
              egenproducerat. Gripen bedöms av ekonomer vara en vinstaffär för
              den svenska ekonomin sammantaget. Jämför det ekonomiskt med om
              vi skulle ha köpt ett utländskt stridsflygplan i stället.
            </seg>
            <seg n="16727329">
              Försvarets materielförsörjning måste hela tiden öppet analysera
              olika alternativ. Vi kan välja att köpa egenproducerat endast
              när svensk teknik är i världsklass. Svensk teknik är i världsklass
              inom ett antal försvarsmaterielkategorier. Den måste svenska staten
              slå vakt om som ett nationellt intresse genom att hävda undantag
              vid upphandling när det rör sig om svensk spetsteknik. Ett bra
              exempel på detta är Storbritannien och Frankrike som skyddar sin
              försvarsindustri.
            </seg>
            <seg n="9c5930df">
              För att försvarsindustriföretag ska överleva krävs det att de
              är så stora att de orkar med forskning och utveckling av nya system
              som inte kommer att ge inkomster förrän långt senare.
            </seg>
            <seg n="d0f6246b">
              Svensk försvarsindustri är tvungen att hitta partner för kostnadsdelning.
              Det gäller då att de svenska företagen drar god nytta av samarbetena.
              Svenska Saab och andra svenska företag har visat att de är skickliga
              på det området. Tack vare detta finns det många högteknologiska
              materielprojekt som svenska företag har del i. Vid stora exportaffärer
              bör svenska staten gå in som kontraktspart i syfte att gynna och
              skydda svenska intressen.
            </seg>
            <seg n="f5c1bdd6">
              Man förstår genast att regeringen är missnöjd med att inte ha
              majoritet för sin politik på försvarsmaterielområdet. Regeringen
              anser att minskade anslag för FMV, FMLOG och FOI automatiskt sparar
              pengar för staten vid given militär förmåga. Men riksdagen håller
              inte med. Därför är det fel av regeringen att klåfingrigt skicka
              in en politisk genomförandegrupp i Försvarsmakten. Försvarspolitiker
              gör klokt i att hålla sig till talarstolen. Politiken påverkar
              direktiv, chefstillsättningar, budget och lagar. Där bör det stanna.
            </seg>
            <seg n="3b273831">
              Mig förvånar det inte att Genomförandegruppen åsamkade störningar.
              Vari består den meningsfulla besparingen i att avbryta AMOS-projektet
              där staten redan hade lagt 700 miljoner kronor? Enligt Riksrevisionen
              uppnåddes inte den tänkta besparingen. Man var inte ens i närheten.
            </seg>
            <seg n="52d0fd8d">
              De svenska soldaternas säkerhet i Afghanistan påverkades av förseningen
              av säkrare fordon som Genomförandegruppen åsamkade. Genomförandegruppen
              arbetade på informell basis utan en redig dokumentation. Det är
              inte lätt för Försvarsmakten att hålla sitt tempo uppe när man
              inte äger sin egen verksamhet. Vad som behöver göras på materielsidan
              är att finansiera redan planerade beställningar.
            </seg>
            <seg n="c9244cfe">
              Debatten om enveckasförsvaret var bra så till vida att svenska
              folket fick veta sanningen om försvarets status, dock inte försvaret
              i dag utan försvaret på 2020-talet, om vi under tiden fram till
              dess skjuter till 40 miljarder kronor för att täcka underskottet
              i investeringsbudgeten. Då först har vi ett enveckasförsvar.
            </seg>
            <seg n="b17d9445">
              Alla vet att Sverigedemokraterna har en helt annan syn på vilken
              status det svenska försvaret ska ha.
            </seg>
          </u>
          <note type="speaker" n="3e3b0603">
            Anf. 124 ROLAND UTBULT (KD):
          </note>
          <u who="Q6220743" xml:id="i-5360f7bbfbbb227d-0" n="a05966c4">
            <seg n="35028dd8">
              Fru talman! I dag kommer de som lyssnar att få höra mig använda
              ordet transparens många gånger.
            </seg>
            <seg n="feec72af">
              För Kristdemokraterna har ökad transparens kring försvaret och
              försvarspolitiken varit ett viktigt krav som vi har drivit sedan
              början av den här mandatperioden. Vi börjar nu se hur detta krav
              tillmötesgås, inte minst av Försvarsmakten och ÖB själv, och hur
              både vi i riksdagen och medborgarna har börjat få mer fakta på
              bordet, också av regeringen.
            </seg>
            <seg n="4b92e2e9">
              Även en revision är ett sätt att öka transparensen. Därför välkomnar
              vi den revision som vi nu har tagit del av och debatterar här
              i dag. En del av innehållet i revisionen är inte så positivt.
              Men även detta är det viktigt att tala klartext kring. Regeringen
              har också tagit till sig av kritiken.
            </seg>
            <seg n="6439f4a8">
              Sammanfattningsvis rekommenderar Riksrevisionen i sin granskning
              att regeringen säkerställer spårbarhet och uppföljning i styrningen
              samt ser till att konsekvensanalyser görs vid större förändringar.
              Därutöver bör regeringen säkerställa att myndigheternas sakkunskap
              tas till vara vid viktiga förändringar i materielförsörjningen
              samt att riksdagen får den information riksdagen behöver för att
              fatta beslut.
            </seg>
            <seg n="0008e05e">
              Detta är rekommendationer som vi kristdemokrater välkomnar. Det
              handlar om dokumentation, möjlighet till uppföljning, konsekvensanalyser,
              nyttjande av expertkunskap och, inte minst, att riksdagen som
              folkets främsta företrädare får den information vi behöver för
              att fatta beslut.
            </seg>
            <seg n="e1f4c999">
              Detta är självklarheter, och vi i riksdagen bör inte fatta beslut
              om saker som vi har ansvar för om vi inte har tillräckligt med
              underlag och fakta. Detta kan inte nog poängteras. Detta är något
              som Kristdemokraterna fört fram som krav vid flera tillfällen
              mer transparens, mindre hymlande med verkligheten och mer fakta
              på bordet.
            </seg>
            <seg n="f454bd20">
              Samtidigt är det viktigt att påpeka att beslutens väg när det
              gäller Genomförandegruppen gått att följa genom den slutrapport
              som lämnats till riksdagen. Riksdagen har betraktat informationen
              som fullgod och inte bett om kompletteringar. I budgetpropositionerna
              för såväl 2008 som 2009 tas också Genomförandegruppen och dess
              arbete upp från regeringens sida.
            </seg>
            <seg n="396f1640">
              Vi får inte heller glömma skälen till Genomförandegruppen. Riksdagen
              har att ta ansvar för att budgetramar hålls, och anslagsminskningar
              och effektiviseringar har varit nödvändiga, liksom på andra håll
              i ekonomin. När Genomförandegruppen tillsattes fanns ett närtida
              behov av att nå balans i Försvarsmaktens ekonomi för att man sedan
              också skulle kunna besluta om en långsiktigt hållbar inriktning
              för försvaret.
            </seg>
            <seg n="76e105e0">
              Jag tror också att vi kan se att verksamheten, inte minst de
              internationella insatserna, som vi har hört tidigare talare ta
              upp, har fungerat tillfredsställande, även efter de nu granskade
              besparingarna. Besparingsförslagen i budgetpropositionen för 2009,
              som vi i riksdagen biföll, avsåg projekt som ännu inte var förbandssatta
              eller i operativt bruk. Därför är det svårt att se att de skulle
              ha lett till en försämring av förmågan, vilket också påpekas i
              vår reservation. Försvaret befann sig också i ett omvandlingsskede
              i och med det nya inriktningsbeslutet 2009, som inte var taget
              när Genomförandegruppen arbetade, och Försvarsberedningen hade
              inte heller lämnat sin rapport.
            </seg>
            <seg n="7474c15b">
              Att viss del av materielen och vissa projekt som tidigare avbrutits
              eller reducerats tagits tillbaka därefter efter beslut om den
              nya insatsorganisationen är inte märkligt.
            </seg>
            <seg n="cc796b13">
              Det är också viktigt för vår trovärdighet, menar jag, när vi
              sänder ut våra män och kvinnor på riskfyllda uppdrag till exempelvis
              Afghanistan att säkerheten för svensk personal i insatsområden
              värnas på ett särskilt sätt.
            </seg>
            <seg n="8fb0d6ed">
              Just nu pågår ett internt arbete inom Kristdemokraterna parallellt
              med den nya försvarsberedningen. Utifrån vårt principprograms
              ställningstagande att Sverige ska kunna försvaras som nation och
              att vårt försvar ska verka krigsavhållande kan det mycket väl
              komma förslag om anslagsförstärkningar.
            </seg>
            <seg n="ac4018dd">
              Men inom de anslag som försvaret har i dag, beskriver Försvarsmakten
              i årsredovisningarna för åren 20092011 den operativa förmågan
              som i huvudsak godtagbar. Besparingarna tycks ha bidragit till
              ett effektivt resursutnyttjande utan att i någon väsentlig betydelse
              påverka Försvarsmaktens förmåga och verksamhet negativt, som framgår
              av vår reservation.
            </seg>
            <seg n="babdeaad">
              Att vilja tillskjuta medel innebär inte att man inte samtidigt
              kan ställa krav på effektiviseringar och bättre resursutnyttjande.
            </seg>
            <seg n="220b88ac">
              Fru talman! Regeringen tar Riksrevisionens rapport på allvar,
              och man arbetar exempelvis på ett positivt sätt med konsekvensanalyser.
              Man har också själv identifierat behovet av att utveckla styrning
              och uppföljning, något som ligger i tiden inom hela det politiska
              ansvaret.
            </seg>
            <seg n="89fa3970">
              Den förbättrade redovisningen av materiel som gjorts av regeringen
              i budgetpropositionen från 2012 är också välkommen. Denna transparens
              är nödvändig, och det börjar se ut som att Kristdemokraterna får
              sina krav på ökad transparens tillgodosedda i regeringen.
            </seg>
          </u>
          <note n="1de644ab">
            Med detta yrkar jag bifall till reservation 1 och i övrigt bifall
            till utskottets förslag i betänkandet.
          </note>
          <note type="speaker" n="a628c162">
            Anf. 125 PETER HULTQVIST (S):
          </note>
          <u who="Q3370162" xml:id="i-fe26b3c2c7206795-0" n="9f4ef1eb">
            <seg n="609205a3">
              Fru talman! Vi har under flera år kunnat följa och konstatera
              att det finns någon form av ständigt pågående och växande konflikt
              mellan Försvarsmakten och Försvarsdepartementet.
            </seg>
            <seg n="b835fb7f">
              Uttrycken för det har varit många. På senare tid har det handlat
              om sådant som statsministerns uttalanden om att försvaret är att
              betrakta som ett särintresse. Det har funnits olika bedömningar
              om personalförsörjning och framtida materielbehov. Tonläget har
              ofta varit högt. Den offentliga exponeringen har varit stark och
              känslan av misstroende tydlig.
            </seg>
            <seg n="a6cf48bc">
              Det är konflikter som inte är bra. De är inte bra för Sverige.
              Det är inte en bra signal internt i Försvarsmakten. Det är inte
              en bra signal till svenska folket. Det är inte en bra signal till
              omvärlden. Det är inte ett värdigt eller ett gott ledarskap att
              ha den höga konfliktnivån mellan regeringen och Förvarsmakten.
              Det löser inte problem. Det fördjupar i stället problem. Ytterst
              anser jag att det är försvarsministerns ansvar att reda ut problemen
              och sätta stopp för de negativa spiralerna som ständigt pågår.
            </seg>
            <seg n="af6652aa">
              Nu har regeringen återigen sagt sig ha en vilja att ta itu med
              kostnaderna för försvarsmateriel. Efter att Försvarsmakten presenterat
              sin bild av läget med bland annat ofinansierade materielkostnader
              på i storleksordningen 30 miljarder under de närmaste tio åren
              vill man ha nya beräkningar, och man för ett allmänt resonemang
              om behov av ökad styrning. Är det så att trycket från finansminister
              Anders Borg är så hårt på försvarsminister Karin Enström att hon
              och departementet inte tillåts acceptera de bistra verklighetsbeskrivningar
              som Försvarsmakten redovisar?
            </seg>
            <seg n="f654abb4">
              Varför kan man inte erkänna att varken personalförsörjningen
              eller materielfrågorna går enligt regeringens planering? Om man
              inledde med att erkänna det och orkade se problemen som de ser
              ut kanske det skulle kunna vara ett första steg mot att på ett
              sansat sätt försöka lösa problemen tillsammans. Jag menar då tillsammans,
              inte att man sätter sig var och en på sitt håll och sedan laddar
              upp för nästa fas i någon sorts strid som omgivningen bara anser
              som märklig och konstig.
            </seg>
            <seg n="d6c8e5fa">
              Dagens ärende hänger intimt samman med den verklighet jag nyss
              har beskrivit. Det handlar om Genomförandegruppen med borgerliga
              politiker som i ett speciellt läge skulle ta sig an materielfrågorna
              och spara pengar år 2008. Nu har det slutat i mycket bister kritik
              från Riksrevisionen som i sin rapport ger en tydlig bild av en
              ovanligt valhänt skött process och en inkompetent hanterad situation.
            </seg>
            <seg n="aa383a07">
              Det är min värdering av det jag har tagit del av, läst i rapporten
              och den allmänna debatt som har varit kring det. Vi har här hört
              olika typer av försvar för agerandet. Man kan i varje fall konstatera
              att det har rörts upp oerhört mycket damm kring detta. Det har
              skapats många motsättningar som en effekt av hela processen.
            </seg>
            <seg n="e39ad73e">
              Den som säger att allting har varit bra och välskött tror jag
              lider av lite lätt brist på trovärdighet. Det finns alltid försvar
              för det mesta i olika sammanhang. Kan man inte på ett öppet sätt
              ta till sig av kritiken som Riksrevisionen har levererat och som
              är skarp har man på något vis passerat utanför en rimlig diskussion
              och ett konstruktivt sätt att ta till sig detta.
            </seg>
            <seg n="be3f27b8">
              Jag kunde i Utbults resonemang spåra en viss ödmjukhet inför
              det som står i rapporten. Det tyckte jag ändå var intressant att
              kunna ha med i den fortsatta debatten.
            </seg>
            <seg n="3fe064d4">
              Man konstaterar bland annat i rapporten att riksdagen ställdes
              väldigt tydligt åt sidan i detta uppmärksammade ärende. Jag vill
              notera några saker som står i rapporten.
            </seg>
            <seg n="4036cfac">
              Det står så här: Förutom partiföreträdarna deltog även statssekreterare
              från tre departement (försvars-, närings- och finansdepartementet).
              En deltagare i genomförandegruppen framhåller att besluten fattades
              av politikerna i genomförandegruppen, det vill säga partiföreträdarna
              och statssekreterarna. Flera av deltagarna i gruppen påpekar vidare
              att Finansdepartementet hade en stark roll i genomförandegruppen.
            </seg>
            <seg n="92f2a887">
              Jag är inte alls förvånad över det konstaterandet. Jag känner
              till och med till vittnesmål om hur enormt stark det inflytandet
              var i processen. Det kanske var så att det inflytandet var starkare
              än någon annan parts inflytande i sammanhanget.
            </seg>
            <seg n="069c46e3">
              Det står också: De båda riksdagsledamöterna i genomförandegruppen
              påpekar att deltagandet i gruppen inte diskuterades med andra
              ledamöter i riksdagen, utan främst med den egna partiledningen.
              Genomförandegruppens arbete diskuterades inte heller med Försvarsberedningen,
              vars arbete bedrevs parallellt. Sedan konstaterar man: Sammanfattningsvis
              kan konstateras att det politiska inslaget i genomförandegruppen
              främst syftade till att nå enighet inom regeringspartierna kring
              de förslag till besparingar som utarbetades av gruppen, snarare
              än som återkoppling till riksdagen.
            </seg>
            <seg n="9d8483c8">
              Det är vad Riksrevisionen redovisar. Det är inte en helt konstig
              eller orimlig slutsats. Den bild man ger är att det var ett så
              pressat ärende att när de personer som satt i Genomförandegruppen
              hade resonerat och slitit håret av varandra under en period och
              kommit fram till någonting fanns väl inte orken och kraften kvar
              till att över huvud taget försöka att föra en diskussion med andra
              partier i riksdagen eller med försvarsutskottet.
            </seg>
            <seg n="cca53588">
              Det man beskriver här är en interiör i en miljö som inte är riktigt
              sund och konstruktiv för att värdera och fatta sådana viktiga
              beslut.
            </seg>
            <seg n="befe0c34">
              Man skriver också så här: I granskningens intervjuer med företrädare
              för försvarsutskottets kansli kan man inte erinra sig att det
              har hållits någon muntlig föredragning gällande genomförandegruppens
              besparingar inom materielförsörjningen. Den enda information som
              har nått riksdagen är den som återfinns i budgetpropositionerna
              för 2008 och 2009.
            </seg>
            <seg n="db5d8648">
              Man kan naturligtvis lägga sig på den bogen och ha linjen att
              försvara detta och säga: Riksdagen har inte efterfrågat det. De
              får väl skylla sig själva. De kan väl läsa handlingarna.
            </seg>
            <seg n="d2c66803">
              Jag har en hyfsat lång politisk erfarenhet. Så kan man alltid
              försvara sig när man sitter i en ledande position. Man kan alltid
              försvara sig på det sättet för att komma undan ett reellt ansvar.
              Man kan skylla ifrån sig så att man själv frånhänder sig ansvaret
              och skyller på andra. Men det är inget annat än ett dåligt försvar
              för ett dåligt ledarskap.
            </seg>
            <seg n="eee74f8b">
              Man hade här ett så speciellt arbete att ledarskapet i det arbetet
              borde ha kommit till försvarsutskottet och redovisat hur man resonerar
              och vad man håller på med.
            </seg>
            <seg n="9ca00859">
              Men tyvärr är den bild som beskrivs här i handlingarna och som
              jag dessutom tror är rätt så riktig en bild av att detta var en
              i högsta grad intern och i högsta grad exklusiv process där man
              också hade en mentalitet som exkluderade en omgivning. Det är
              inget konstigt att konstatera; det står i stort sett här. Sedan
              kan man med någon sorts trovärdighet försöka skylla på någon annan
              eller försöka hitta något konstigt försvar. En allmänhet får avgöra
              vad som är trovärdigt.
            </seg>
            <seg n="b5ff1050">
              Riksrevisionen skriver: Riksrevisionens bedömning är att regeringen
              tog medvetna risker när det gäller försvarets förmåga i samband
              med besparingarna. Det är deras bedömning. Förmodligen har de
              också avhandlat detta med Försvarsmakten. Regeringsrepresentanterna
              säger att det inte är på det sättet. Jag kan bara konstatera att
              det framgår tydligt i det här sammanhanget.
            </seg>
            <seg n="96044f1f">
              Man kan fundera på en sådan här formulering, exempelvis: Anskaffningen
              av TUAV, förarlösa flygplan för spaning, avbröts i ett sent skede
              för att inom ett år återkomma i materielplaneringen efter beslut
              av regeringen eftersom behovet framför allt i Afghanistan ansågs
              stort. Redan när regeringen beslutat att avbryta anskaffningen
              av TUAV fanns ett känt behov som Försvarsmakten kommunicerade.
              Flygplanen är oerhört viktiga för den svenska truppen i olika
              sammanhang, framför allt för att skaffa sig information om hur
              det ser ut framför dem i terrängen. Det är ett oerhört viktigt
              strategiskt instrument. Om man skjuter upp en sådan möjlighet
              och inte kan använda sig av den har det såklart en negativ inverkan
              på möjligheterna att agera. Bland annat detta är orsaken till
              att vi skriver: Besparingarna påverkade den svenska truppen på
              ett negativt sätt. Det är klart att det hade varit positivt om
              man hade fått detta i ett tidigare skede, vilket Försvarsmakten
              också har anfört i samband med detta.
            </seg>
            <seg n="3989df33">
              Jag tror inte heller att det krävs så fruktansvärt djup kunskap
              för att förstå innebörden i denna formulering: Exemplet med det
              splitterskyddade terrängfordonet Galten som används i Afghanistan
              visar på hur Försvarsmaktens och regeringens ansvar blandas samman.
              Försvarsmakten menar att besparingarna tidvis har inneburit en
              begränsning av antalet splitterskyddade terrängfordon, vilket
              kan ha påverkat soldaternas säkerhet i Afghanistan. Bristen är
              numera åtgärdad, men ansvaret för den specifika brist som uppstod
              måste mot bakgrund av besparingarna anses vila på regeringen.
            </seg>
            <seg n="430afab5">
              Jag har besökt Afghanistan, och jag har talat med rätt så många.
              Det är klart att de splitterskyddade fordonen är viktiga. Det
              är klart att det hade varit positivt om man hade hanterat detta
              på ett både snabbare och effektivare sätt. Inte kan jag se det
              här som särskilt positivt, utan jag tycker att formuleringen negativt
              håller rätt bra i sammanhanget.
            </seg>
            <seg n="4a1dc7b0">
              Det står även att man inte har hushållat med resurser. Man skriver:
              Granskningen visar också att regeringens besparingar i vissa fall
              har inneburit nya kostnader och bristande hushållning med resurser.
              Det är vad Riksrevisionen konstaterar. Sedan ges det exempel på
              hur man har skjutit upp saker. När man har fått ta igen det hela
              har det blivit något dyrare.
            </seg>
            <seg n="aae71143">
              Jag kan läsa upp bland annat det som står om TUAV: När TUAV nu
              slutligen har anskaffats är kostnaden något högre än den var enligt
              den ursprungliga planen. Man skriver också så här: Riksrevisionen
              menar dock att det inte kan betraktas som effektivt resursutnyttjande
              när verksamheten först läggs ned för att på relativt kort tid
              därpå återupptas igen, ibland förknippat med nya kostnader och
              pengar i sjön. Det är en formulering man använder.
            </seg>
            <seg n="e17b2ac0">
              Det står vidare att man inte har respekterat den rådande rollfördelningen
              mellan regering och myndighet och att man därmed har försvårat
              insyn och ansvarsutkrävande. Riksrevisionen skriver: Regeringen
              vill ta kontroll över materielförsörjningen och bedömde att Försvarsmakten
              själv inte skulle lyckas göra tillräckligt stora besparingar på
              den korta tid som fanns till förfogande. Riksrevisionen menar
              dock att styrform och tillvägagångssätt för att ta fram besparingarna
              har påverkat möjligheterna till insyn och ansvarsutkrävande.
            </seg>
            <seg n="9296da12">
              Detta är en av huvudpunkterna i rapporten, det vill säga att
              insynen och ansvarsutkrävandet på något vis är en kärnpunkt som
              man måste göra någonting åt i framtiden.
            </seg>
            <seg n="a2dfd50d">
              Det står också att man inte tillräckligt har dokumenterat processen.
              Arbetet med att ta fram besparingarna präglas av bristande dokumentation,
              och grundläggande krav på dokumentation har inte följts. Det är
              också ett konstaterande som görs. Man kan välja att slå ifrån
              sig och säga att det inte alls är så här, eller också kan man
              försöka ta till sig detta inför en kommande framtid om man mot
              förmodan skulle ge sig in i ett liknande projekt.
            </seg>
            <seg n="5105fb1e">
              Det har inte givits skriftliga direktiv till Genomförandegruppen.
              Några skriftliga direktiv finns inte upprättade för Genomförandegruppen,
              och det går således inte att i efterhand utläsa vad gruppens ställning
              och uppdrag var. Det är ett konstaterande som man har gjort. Med
              tanke på den kompetens som de här revisorerna har detta är rätt
              så kvalificerade personer tror jag att det ligger mycket i detta.
              Jag tror inte att de har tagit det här ur luften.
            </seg>
            <seg n="b8c3bda1">
              Det har inte skapats förutsättningar för effektiv resurshushållning.
              Det finns exempel på hur beställningar har avbrutits för att återkomma
              ett år senare till högre pris. Riksrevisionens bedömning är att
              regeringen inte har skapat förutsättningar för effektiv resurshushållning.
            </seg>
            <seg n="afb2738d">
              Man har inte givit riksdagen tillfredsställande information om
              resultatet av arbetet. Riksrevisionen skriver: Utifrån granskringens
              iakttagelser är Riksrevisionens bedömning att den information
              som nått riksdagen om besparingarna och deras fullständiga innebörd
              inte är tillfredsställande.
            </seg>
            <seg n="80f699b7">
              Det är också ett konstaterande och en bedömning som man kan värdera
              på olika sätt, som jag tidigare har sagt. Man kan försöka sopa
              undan det hela genom att säga att man inte har begärt det ena
              och det andra från olika håll och att det är tillfredsställande
              att ha detta i en årlig budgetredovisning. Det är en uppfattning
              jag inte delar. Detta är av en helt annan dignitet och ett helt
              annat slag. Framför allt är processen så annorlunda och speciell
              att man borde ha agerat på ett annat sätt.
            </seg>
            <seg n="ad76d809">
              Allt det som revisionen har gjort syftar till att lägga grunden
              till ett bättre arbetssätt i framtiden. Man ska inte jobba på
              detta vis, och man ska förbättra sig. Det är därför vi har revision.
              Egentligen tycker jag att i stället för att lägga sig i ett ensidigt
              försvar som i stort sett går ut på att man har varit duktig och
              gjort bra saker kan man säga så här: Det var kanske inte så himla
              snyggt, alltihop det här. Det ligger en hel del i vad revisionen
              säger. Vi kan inte göra så här igen, utan vi ska försöka göra
              på ett bättre sätt i framtiden.
            </seg>
            <seg n="6bd4276b">
              Jag tycker att det är ett rätt så sjyst sätt att närma sig en
              sådan här situation i stället för detta istadiga försvar som egentligen
              bara är hopplöst. Jag tycker inte att det är rätt sätt att gå
              till väga. Men det är ni som väljer hur ni vill hantera detta.
              Om ni väljer att hantera det på ett sätt där ni känner att man
              har gjort allting rätt och att man kanske inte behöver bry sig
              om vad revisionen skriver och sedan göra det till någon sorts
              konspiration i försvarsutskottet så har ni valt den linjen.
            </seg>
            <seg n="1d869d33">
              Men jag tycker att det är viktigt att tänka på en sak när man
              som oppositionsföreträdare läser sådana här dokument. Detta är
              bland det grövsta jag någonsin har läst när det gäller revisionsrapporter,
              och jag har läst många sådana i mina dagar fast kanske på andra
              nivåer kommunala och regionala. Detta är så pass osnyggt, så pass
              oskickligt och så pass dåligt att man nog bör göra sin hemläxa
              och fundera igenom sin situation om man får en sådan här revisionsrapport.
              Framför allt bör man fundera på om man har gjort detta på ett
              kompetent sätt. Jag tror att man ska ha lite eftertanke och ödmjukhet
              när man närmar sig det här. Kritiken är, i alla fall i mitt tycke,
              förödande. Det är en föga smickrande rapport som Riksrevisionen
              har redovisat.
            </seg>
            <seg n="cc446410">
              Utskottet skriver i sitt betänkande: Utskottets mening är att
              beredningsformerna måste vara i överensstämmelse med de former
              som normalt sett gäller mellan Regeringskansliet och myndigheter.
              Jag tycker inte att det är ett särskilt konstigt konstaterande.
              Det är det som är det normala. Men här har vi någonting som inte
              har varit normalt.
            </seg>
            <seg n="ffc0564a">
              Utskottets skriver vidare: Rollfördelningen måste vara tydlig,
              och regeringen måste notera den allvarliga kritik som riktas och
              konstruktivt använda den för att liknande situationer inte ska
              uppstå i framtiden.
            </seg>
            <seg n="cd403067">
              Detta är ett sätt för utskottet att tala om för regeringen att
              den kanske bör ta till sig en del av det här, fundera på hur man
              ska göra och försöka vara lite ödmjuk och konstruktiv.
            </seg>
            <seg n="4db0356e">
              Dessutom är det regeringens ansvar att garantera riksdagen tillfredställande
              information, särskilt som regeringen har valt ett arbetssätt som
              avviker från rådande rollfördelning. Det är också ett konstaterande
              som egentligen bygger på en grundläggande demokratisk syn och
              på respekt för de regelverk som gäller.
            </seg>
            <seg n="85e93592">
              Här har vi ett speciellt ärende som har hanterats, och det har
              framförts förödande kritik. Då kanske man inför en framtid ska
              ta till sig det och försöka jobba på ett annat och bättre sätt
              när man ger sig in i den här typen av processer.
            </seg>
            <seg n="cb031f7d">
              Sammanfattningsvis tycker jag att det är bra att Riksrevisionen
              har lagt detta på bordet och genomlyst ärendet ordentligt. Utskottets
              förslag till beslut får betraktas som en tydlig markering av att
              man måste förbättra sig och förändra sig i framtiden och göra
              saker och ting på ett bättre sätt.
            </seg>
            <seg n="1cdd28f8">
              Slutligen vill jag säga något om debattnivån när det gäller att
              förhandla med SD. Jag har över huvud taget inte fört en enda diskussion
              med Sverigedemokraterna om det här. Det har inte heller Vänstern
              eller MP gjort. Nu är det utrett. Men när kansliet har hjälpt
              till att besvara krav i motioner har de försökt göra det på ett
              korrekt och sakligt sätt. Ordet förhandling användes inte.
            </seg>
            <seg n="dd35467f">
              Med det yrkar jag bifall till förslaget i försvarsutskottets
              betänkande.
            </seg>
          </u>
          <note type="speaker" n="46586bee">
            Anf. 126 ALLAN WIDMAN (FP) replik:
          </note>
          <u who="Q4731041" xml:id="i-a1073ae568423a92-1" n="2ce525e3">
            <seg n="139940e2">
              Fru talman! Jag har heller aldrig använt ordet förhandling. Jag
              konstaterade blott att oppositionen, Socialdemokraterna, Miljöpartiet
              och Vänstern, har valt att delvis tillstyrka ett motionsyrkande
              från Sverigedemokraterna, vilket jag tycker är uppseendeväckande
              nog.
            </seg>
            <seg n="76443ef9">
              Det fanns en tid när socialdemokrater gärna var mycket tydliga
              när det bland annat gällde diskussionen om försvarsmateriel. Vi
              minns ännu hur den förutvarande försvarsministern Roine Carlsson
              uttalade sig om plåtschabraken som sjöofficerarna skulle stå och
              glänsa vid.
            </seg>
            <seg n="2dda56fb">
              Jag tror att det är så, Peter Hultqvist, att i det fall Socialdemokraterna
              åter kommer i regeringsställning lär Peter Hultqvist bli varse
              att regeringar måste ta ställning till materielprojekt. I dag
              är praxis att så fort det handlar om mer än 100 miljoner kronor
              ska regeringen ge ett klartecken. Önskan att kunna undkomma svåra
              beslut på materielförsörjningssidan tror jag är lätt utopisk.
            </seg>
            <seg n="0e965e61">
              Det är naturligtvis oerhört lätt att kritisera när besparingar
              har skett. Men det hade varit väldigt spännande om Peter Hultqvist
              hade berättat vilka besparingar man hade gjort givet att Socialdemokraterna
              vid det tillfället hade varit i regeringsställning med samma ekonomiska
              förutsättningar, det vill säga svart hål i Försvarsmakten och
              miljarder mindre i materielbudget.
            </seg>
            <seg n="555e20cc">
              Har Peter Hultqvist någonsin tidigare varit med om en process
              inom Regeringskansliet som har varit så transparent som denna?
              Jag satt i riksdagen perioden 20022006. Jag fick aldrig se en
              enda rapport från någon av de arbetsgrupper som fanns i Regeringskansliet,
              mycket mindre på Försvarsdepartementets område.
            </seg>
          </u>
          <note type="speaker" n="6571d52e">
            Anf. 127 PETER HULTQVIST (S) replik:
          </note>
          <u who="Q3370162" xml:id="i-fe26b3c2c7206795-1" n="9f4ef1eb">
            <seg n="c5036eda">
              Fru talman! För bara några månader sedan erbjöd vi en politisk
              uppgörelse om de kostnader för JAS Gripen som inte är finansierade
              under den kommande tioårsperioden. Det handlar om 5,5 miljarder.
              Vi lade fram ett förslag om att dra ned en del på internationella
              insatser och föra över det till materielkontot. Det var 300 miljoner
              vi ville hantera på det sättet på årsbasis. Försvarsmakten har
              nu kommit med ett förslag på samma nivå. Det tackade ni, Allan
              Widman, nej till. Ni försämrade ytterligare den trånga materielbudgeten
              genom att inte anta det konstruktiva förslag som vi ville inleda
              en diskussion om. Det är bara ett exempel på varför jag inte tycker
              att ni sköter de här frågorna särskilt bra.
            </seg>
            <seg n="205150e8">
              Det här är en granskning som Riksrevisionen har gjort. Jag konstaterar
              en lång rad faktaförhållanden. Allan Widman väljer att föra en
              hypotetisk diskussion om vad Socialdemokraterna skulle ha gjort
              om de hade varit i regeringsställning. Det är inte relevant i
              det här sammanhanget. Det relevanta är att ni har tillsatt en
              arbetsgrupp som har jobbat på ett sådant sätt att ni har fått
              förödande kritik av Riksrevisionen.
            </seg>
            <seg n="0e74cb31">
              Jag skulle vilja fråga så här: Vilka åtgärder tänker ni vidta
              med anledning av den situation ni ställde till med och det som
              ni drev igenom? Det vill jag fråga med anledning av alla de punkter
              som vi har diskuterat inledningsvis. Vad tänker ni göra i framtiden
              för att förbättra ert sätt att jobba och för att inte hamna i
              den här situationen? Det är den läxan ni ska göra. Det var ni
              som satt i regeringsställning. Det var ni som gjorde detta.
            </seg>
            <seg n="1b933532">
              Ni har den här rapporten från Riksrevisionen att dra slutsatser
              av inför framtiden. Vilka slutsatser drar du? Vad tänker du göra?
              Är detta bara något vi kan slänga åt sidan? Har du något konstruktivt
              att komma med?
            </seg>
          </u>
          <note type="speaker" n="9dcce6f5">
            Anf. 128 ALLAN WIDMAN (FP) replik:
          </note>
          <u who="Q4731041" xml:id="i-a1073ae568423a92-2" n="2ce525e3">
            <seg n="6665e505">
              Fru talman! Peter Hultqvist är relativt ny i försvarsutskottet,
              men jag är övertygad om att det med tiden även hos honom kommer
              att inställa sig en känsla av att det krävs en tydlig politisk
              styrning och en tydlig politisk uppföljning av Försvarsmaktens
              verksamhet. I varje givet hänseende ligger det yttersta ansvaret
              på regeringen och till slut på den riksdag som ställer sig bakom
              de olika besluten.
            </seg>
            <seg n="54a4aff5">
              Fru talman! Jag hoppas att vi fler gånger i framtiden får se
              exempel på hur politiker faktiskt bemödar sig om att påverka en
              av de enskilt största anslagsposterna som finns i den svenska
              statsbudgeten.
            </seg>
            <seg n="073f794e">
              Vad beträffar samarbetsförmåga kan jag bara konstatera att under
              perioden 20022006 förekom det över huvud taget inte några överenskommelser
              med oppositionen. Då valde Socialdemokraterna att klara av sina
              förhandlingar med sakkunniga från bland annat Miljöpartiet internt
              inne på Försvarsdepartementet.
            </seg>
            <seg n="54d72380">
              Peter Hultqvist har flera gånger återkommit till att vi riksdagsledamöter
              som satt i Genomförandegruppen borde ha pratat om detta med våra
              kamrater i riksdagen och att vi kanske borde ha haft spontana
              dragningar i utskottet. Peter Hultqvist är en person som lägger
              stor vikt vid värdet av en sträng sekretess. Jag kan säga att
              det gjorde även Regeringskansliet när man bildade den här arbetsgruppen.
              Vi var strängt förbjudna att diskutera detta med utomstående.
            </seg>
            <seg n="fa4aea57">
              Det må vara att riksdagen och försvarsutskottet inte fick någon
              dragning gällande Genomförandegruppens arbete, men Genomförandegruppen
              rapporterade till regeringen. Regeringen tog sedan in valda delar
              av detta i budgetpropositionen, och jag kan säga så mycket som
              att det förekom dragningar om budgetpropositionen för 2009 i försvarsutskottet.
              Så var fallet.
            </seg>
          </u>
          <note type="speaker" n="63b985e0">
            Anf. 129 PETER HULTQVIST (S) replik:
          </note>
          <u who="Q3370162" xml:id="i-fe26b3c2c7206795-2" n="9f4ef1eb">
            <seg n="789b34f7">
              Fru talman! Jag tycker att man ska ägna sig åt sakfrågan. Sakfrågan
              i det här fallet handlar inte om hur länge jag har suttit i försvarsutskottet,
              utan den handlar om materielförsörjningen. Så sent som för några
              månader sedan erbjöd vi en uppgörelse för att lätta på trycket
              i denna materielförsörjning. Den tackade ni nej till, Allan Widman.
              Det var ett erbjudande som handlade om att vi ville bidra konstruktivt
              till att stärka materielbudgeten. Det tackade ni nej till. Om
              det finns en så stor omsorg som Allan Widman försöker beskriva
              från er kant i de här frågorna, varför avslog ni då detta? Varför
              antog ni inte det erbjudande vi kastade fram? Vi tyckte dessutom
              att det var mycket konstruktivt. Det är också ett sätt att styra
              tydligt politiskt.
            </seg>
            <seg n="1ba39f7e">
              Här har vi ett av de största materielprojekten, det största beslutet
              som fattas under den här valperioden på det försvarspolitiska
              området, men där har ni inte velat bidra till en full finansiering
              ens en gång, utan ni säger att det ska lösas i en diffus framtid
              i en oerhört ansträngd budget. Jag tycker inte att det är ansvarsfullt.
            </seg>
            <seg n="631c237e">
              Låt mig återkomma till själva sakfrågan även om Allan Widman
              diskuterar runt alla möjliga andra saker. Jag har inte fått något
              svar på vilka slutsatser ni egentligen drar av den här konstruktiva
              kritiken. Ni försöker bara förskjuta detta till någonting annat.
            </seg>
            <seg n="e1b194fe">
              Inledningsvis i mitt anförande tog jag upp sex sju punkter som
              handlar om försvarsförmågan, om att man inte har hushållat med
              resurser, om bristande rollfördelning, om en icke-dokumenterad
              process, om att man inte har lämnat några skriftliga direktiv
              och om att man inte har gett riksdagen ordenlig information. Oavsett
              om man har sagt någonting vid ett utskottstillfälle är det principiella
              frågor som styr det här. Det går mycket väl att arrangera informationer
              i utskottet även om sekretessbelagda frågor.
            </seg>
          </u>
          <note type="speaker" n="e939c662">
            Anf. 130 ANNICKA ENGBLOM (M) replik:
          </note>
          <u who="Q4769201" xml:id="i-ae2cbf7dc8bce3ea-1" n="07ce63da">
            <seg n="b135cead">
              Fru talman! Det är intressant att höra hur Peter Hultqvist i
              sitt anförande och speciellt här i replikskiftet med Allan Widman
              bullrar om otydlighet och att man ska hålla sig till sakfrågan.
              Sedan pratar han om allt möjligt annat än just sakfrågan, som
              alltså är Genomförandegruppen. Otydligheten ligger även i det
              som Peter Hultqvist också åberopade, nämligen den långa erfarenheten
              från politiken. Ja men, fru talman, den långa erfarenheten från
              politiken torde då också innefatta djup kunskap om vad skillnaden
              mellan en arbetsgrupp och en utredning är, vad direktiv är och
              inte är, hur man arbetar och hur hela budgetprocessen ser ut.
              Men så är uppenbarligen inte fallet. Här blandar Peter Hultqvist
              vitt och brett såväl dåtid som nutid, hur den interna processen
              inom departementet ser ut och vad som är utredningar och hur deras
              uppgifter och styrning ser ut.
            </seg>
            <seg n="97d756b4">
              Dessutom, fru talman, vill jag i sammanhanget, när nu Peter Hultqvist
              pratar om bristande ledarskap, nämna vad en tidigare ledare för
              Peter Hultqvists parti uttryckte vid 2009 års socialdemokratiska
              partikongress: Vi ger aldrig Sverigedemokraterna inflytande. Aldrig
              någonsin, aldrig någonstans, aldrig någon gång. Det gäller också
              passivt inflytande.
            </seg>
            <seg n="ec803334">
              Vad har hänt med det löftet, Peter Hultqvist? Hur kunde det gå
              så fel?
            </seg>
          </u>
          <note type="speaker" n="ca07eef7">
            Anf. 131 PETER HULTQVIST (S) replik:
          </note>
          <u who="Q3370162" xml:id="i-fe26b3c2c7206795-3" n="9f4ef1eb">
            <seg n="e0178d7a">
              Fru talman! Det jag byggt mitt anförande på och det jag sagt
              hela tiden är i stort sett exakta citat från den här utredningen
              som har gjorts. Det är den kritik som Riksrevisionen har lämnat
              som jag har förmedlat. Ni i Alliansen bemöter inte det. Ni svänger
              er bara ur det här och pratar om andra saker och försöker med
              konstiga och krystade förklaringar.
            </seg>
            <seg n="14fbe7e7">
              Det jag säger hela tiden är: Vad tänker ni göra i konkret mening
              med anledning av den här kritiken? Vilka slutsatser tänker ni
              dra, och på vilket sätt tänker ni förbättra er? På vilket sätt
              tänker ni göra er hemläxa? På vilket sätt tänker ni visa någon
              form av ödmjukhet och ta till er det här? Man kan inte bara avfärda
              en sådan här revisionsrapport som är oerhört stark, tydlig och
              grov i kritiken.
            </seg>
            <seg n="43792a35">
              Jag tycker att det är dags för er att sätta er ned och fundera
              lite på vad som egentligen står här i stället för att bara istadigt
              försöka ge en bild av att allting har gått rätt till. Det ni har
              bidragit till är i stort sett att fördjupa klyftan mellan försvarsmakt
              och försvarsdepartement. Det här blir en del i processen som vi
              har sett nu mot ett bristande förtroende och mot den typ av konfliktsituation
              som vi på område efter område har fått följa när det gäller Försvarsdepartementets
              ledning av Försvarsmakten.
            </seg>
            <seg n="a8f0aa2d">
              Annicka Engblom företräder ett regeringsblock som vid säg åtta
              av tio omröstningar i riksdagen har stöd av Sverigedemokraterna,
              som man räknar in som ett passivt stöd till och med i regeringsfrågor.
              Jag tycker inte att det finns anledning för er att tala med särskilt
              hög volym i sammanhanget. När du säger att vi har förhandlat med
              Sverigedemokraterna för det var så du sade i ditt första inlägg
              ljuger du. Vi har aldrig förhandlat med SD över huvud taget. Något
              sådant har aldrig existerat. Det är en lögn, Annicka Engblom,
              när du säger på det sättet. Det är en beskyllning som jag tycker
              är allvarlig och grov.
            </seg>
          </u>
          <note type="speaker" n="bd1b64ef">
            Anf. 132 ANNICKA ENGBLOM (M) replik:
          </note>
          <u who="Q4769201" xml:id="i-ae2cbf7dc8bce3ea-2" n="07ce63da">
            <seg n="3a3ad5f8">
              Fru talman! Peter Hultqvist verkar inte vilja lyssna på vad jag
              säger. Jag har tidigare sagt i mitt anförande att vi inte alls
              viftar bort kritiken i det som Riksrevisionen skrivit, bland annat
              vad gäller det här med spårbarhet och dokumentation, vilket vi
              absolut ser positivt på. Vad gäller de åtgärder som har vidtagits
              är det fem år mellan 2008 och 2013. Inte ens Peter Hultqvist kan
              förneka att redovisningen tillbaka till oss i utskottet vad gäller
              den nya materielförsörjningsstrategin blir bättre och bättre.
            </seg>
            <seg n="0720dde6">
              Kritik har riktats från Peter Hultqvist, och han har sagt att
              han vill veta ännu mer. Men när han får frågan i vilka avseenden
              han vill se en ytterligare förbättrad redovisning är det alldeles
              tyst. Han säger bara att han vill veta mer men inte om vad.
            </seg>
            <seg n="2865971c">
              Jag kan inte för mitt liv släppa att ni ändå har bifallit en
              SD-motion. Du kan inte krypa undan från, Peter Hultqvist, att
              det är att gå i samarbete med Sverigedemokraterna. Man kan undra,
              med den nya konstellationen i Sveriges riksdag av samtliga fyra
              oppositionspartier, vad väljarna får 2014 om de röstar på Socialdemokraterna,
              som har en kamrat här som från talarstolen skyddar er och försvarar
              överenskommelsen som ni har ingått. Hur kommer det att se ut?
              Kommer det att bli den nedskärningspolitik som Miljöpartiet och
              Vänstern föreslår? Eller kommer det kanske att vara Sverigedemokraternas
              budgetförslag med fantasisiffror allting ska lösas och försvaret
              dubbleras, bara man lägger ned integrationen som får råda? Ni
              kan inte skjuta upp det till efter valet. Ni är svenska folket
              svaret skyldiga.
            </seg>
          </u>
          <note type="speaker" n="98fc6e74">
            Anf. 133 PETER HULTQVIST (S) replik:
          </note>
          <u who="Q3370162" xml:id="i-fe26b3c2c7206795-4" n="9f4ef1eb">
            <seg n="2c0b6d8b">
              Fru talman! Hur tänker ni garantera försvarsförmågan i kommande
              nedskärningar i materielprojekten? Hur tänker ni garantera att
              man hushållar med resurserna? Kommer ni att kunna respektera och
              se till att rollfördelningen mellan regering och myndighet fungerar
              i praktiken? Kommer ni att kunna garantera att processerna dokumenteras
              på ett bra sätt? Kommer ni att ge skriftliga direktiv i framtiden?
              Hur ska ni klara en effektiv resurshushållning i era olika typer
              av operationer? Det är frågor som jag tycker är relevanta att
              ge svar på men som Annicka Engblom över huvud taget inte närmar
              sig. Om ni, Annicka Engblom, har en ambition att ta till er detta
              tycker jag att det är viktigt att ni funderar igenom det inför
              framtiden.
            </seg>
            <seg n="dc9ae446">
              När det gäller majoritetsförhållandena i riksdagen kan jag återigen
              bara konstatera att ni har stöd från SD i det mesta i den här
              kammaren. Det är så det ser ut. Ni sitter där och har ett passivt
              stöd. Ni sitter till och med på regeringsmakten med ett passivt
              stöd från SD. Du kan inte försöka prata bort det grundläggande
              förhållandet.
            </seg>
            <seg n="7d489246">
              Om man nu i ett utskott har att-satser som ligger nära varandra
              tycker jag att kansliet i sitt förslag ska hantera det på ett
              korrekt sätt. Vi säger allihop att det inte finns någon förhandling
              eller någon uppgörelse, men däremot finns det en hantering i utskottet
              som har lett till det här. Någon överenskommelse eller förhandling
              existerar inte. Så är det. Men du som sitter på en majoritet med
              ett stöd i åtta av tio frågor och med ett passivt stöd för regeringsmakten
              kanske skulle ta dig en funderare på vad det egentligen är som
              du representerar och vad du tillåter när det gäller ditt parti.
            </seg>
          </u>
          <note type="speaker" n="6aab4dff">
            Anf. 134 ROLAND UTBULT (KD) replik:
          </note>
          <u who="Q6220743" xml:id="i-5360f7bbfbbb227d-1" n="a05966c4">
            <seg n="22143e1f">
              Fru talman! Jag ska bara återta mitt yrkande när det gäller bifall
              till reservation nr 1 som jag felaktigt uttalade förut. Däremot
              stöder jag reservationen.
            </seg>
          </u>
          <note type="speaker" n="0b72359a">
            Anf. 135 STAFFAN DANIELSSON (C) replik:
          </note>
          <u who="Q5616883" xml:id="i-55b39923524c11c6-1" n="b9395968">
            <seg n="89ae5cc6">
              Fru talman! Regeringen kommer inte till riksdagen eller försvarsutskottet
              och informerar i förväg om förslag som bereds för att komma i
              budgetpropositionen. Så uppfattade jag att Peter Hultqvist menade
              att man skulle ha gjort, alltså att man borde informera om arbetet
              i Regeringskansliet innan budgetpropositionen lagts fram. Är det
              rätt uppfattat? Är det den kritiken Peter Hultqvist har?
            </seg>
            <seg n="22077a50">
              Jag menar att om man hade kritik mot de besparingar som regeringen
              redovisade i budgetpropositionen skulle det naturliga ha varit
              att dåvarande oppositionspartier, de rödgröna, i behandlingen
              av budgetpropositionen hade krävt svar på de frågor de hade och
              också krävt att försvarsministern kommit till utskottet. Men de
              hade inte några frågor då.
            </seg>
            <seg n="a921a4a6">
              Peter Hultqvists företrädare hade inga frågor. I stället ställde
              man sig bakom besparingsförslagen. Därför tycker jag att tonläget
              från Socialdemokraterna är märkligt högt. Det är märkligt att
              Socialdemokraterna, Vänsterpartiet och Miljöpartiet tillsammans
              med Sverigedemokraterna i dag uttrycker oro för att Sveriges försvarsförmåga
              inte kunde garanteras 2009 det är starka ord samtidigt som de
              stod bakom de besparingar som regeringen ville ha. Dessutom var
              deras försvarsbudget miljarder lägre.
            </seg>
            <seg n="b1cb47dc">
              I dag har Socialdemokraterna spottat upp sig och har en budget
              i nivå med Alliansens. Det är bra. Det välkomnar jag.
            </seg>
          </u>
          <note type="speaker" n="be9ace29">
            Anf. 136 PETER HULTQVIST (S) replik:
          </note>
          <u who="Q3370162" xml:id="i-fe26b3c2c7206795-5" n="9f4ef1eb">
            <seg n="ff6562ba">
              Fru talman! Ni satt i er grupp, Staffan Danielsson, och ingen
              annan hade insyn i den. I rapporten beskrivs hur tajt den gruppen
              var. Inte hade vi någon insyn i hanteringen av Galten. Inte hade
              vi någon insyn i hur ni hanterade TUAV. Jag kan inte tänka mig
              att man hade någon insyn, och det är det som är problemet.
            </seg>
            <seg n="8ba72198">
              Att sedan försöka göra oss ansvariga för sådana beslut som har
              effekt på försvarsförmågan tycker jag är rätt fult, Staffan. Det
              håller inte. Det är att försöka prata sig ur problemet.
            </seg>
            <seg n="1c07e508">
              Det märkliga är att ni försöker försvara er så oerhört hårt med
              att allt ni gjorde var rätt och att ni hade goda intentioner,
              vilket ni säkert också hade. Det som sägs beträffande informationen
              till riksdagen är: Utifrån granskningens iakttagelser är Riksrevisionens
              bedömning att den information som nått riksdagen om besparingarna
              och deras fullständiga innebörd inte är tillfredsställande. Ja,
              då får man väl ta den formuleringen och försöka bättra sig inför
              framtiden. Det är ungefär innebörden i det jag säger.
            </seg>
            <seg n="8c5891e2">
              Sedan har vi alla de andra punkterna dokumentationen, bristen
              på direktiv, bristande resurshushållning och så vidare. Det är
              påpekanden som revisionen gör för att ni inte ska göra samma sak
              igen utan förbättra er, rycka upp er inför framtiden och dessutom
              inte sätta er i slutna sällskap där huvudpunkten blir att göra
              upp med varandra och nästan glömma bort existensen av en riksdag.
            </seg>
            <seg n="e3555fa8">
              Jag kan inte gå i god för varenda hantering som skett i regeringskanslierna
              genom åren, utan jag kan bara konstatera att nu är vi där vi är,
              vi har den här utredningen och det är den vi har att ta ställning
              till. Därför måste vi se vilka steg vi ska ta för att komma framåt.
            </seg>
          </u>
          <note type="speaker" n="62e619a2">
            Anf. 137 STAFFAN DANIELSSON (C) replik:
          </note>
          <u who="Q5616883" xml:id="i-55b39923524c11c6-2" n="b9395968">
            <seg n="fb0fa690">
              Fru talman! I regeringens budgetarbete har oppositionen vanligen
              inte någon insyn, Peter Hultqvist. Det gäller nu, och det har
              gällt under många år med socialdemokratiska regeringar. Peter
              Hultqvist menar att oppositionen under löpande budgetprocess ska
              ha en dialog med Regeringskansliet, vilket konstitutionellt är
              någonting helt nytt i Sverige och även i de flesta andra länder,
              skulle jag tro.
            </seg>
            <seg n="f361f044">
              Självfallet ska budgetpropositionens förslag vara tydliga, visa
              på konsekvenser och ge bra underlag för beslut. Det ska också
              vara möjligt att ställa frågor om dem. Där är vi helt överens.
              Men att begära insyn i regeringens inre arbete, i arbetsgrupper
              av alla de slag, som nu förstärkts och tydliggjorts för riksdagen,
              tycker jag helt enkelt inte är ett rimligt tänkesätt. I stället
              har vi en extra arbetsgrupp, och det redovisas att regeringens
              förslag bland annat bygger på den genomgången. Det är större transparens
              än man normalt har i regeringens budgetarbete.
            </seg>
            <seg n="0ec8679b">
              Jag upprepar gärna att rutinerna ska fungera i Regeringskansliet,
              dokumentationen ska vara god och man ska ta Riksrevisionens synpunkter
              och kritik på allvar. Det sade jag i mitt anförande, och jag upprepar
              det gärna.
            </seg>
            <seg n="ebce9fdc">
              Låt mig än en gång säga att jag tycker att det är märkligt att
              Socialdemokraterna 2008 accepterade alla regeringens besparingsförslag
              på försvarsmateriel och säkert också ansåg att Sveriges försvarsförmåga
              var okej eftersom de inte ställde ytterligare frågor. Dessutom
              ansåg de att försvarsbudgeten kunde minskas med ytterligare miljarder.
              Nu är tonläget mycket högt. Hade Socialdemokraterna 2008 ansett
              att Sveriges försvarsförmåga kunde riskeras och reserverat sig
              till förmån för mindre besparingar hade trovärdigheten i dag varit
              mycket högre. Men det gjorde ni inte 2008, Peter Hultqvist.
            </seg>
          </u>
          <note type="speaker" n="47e2a6f7">
            Anf. 138 PETER HULTQVIST (S) replik:
          </note>
          <u who="Q3370162" xml:id="i-fe26b3c2c7206795-6" n="9f4ef1eb">
            <seg n="0171ca38">
              Fru talman! Jag vet inte om ens alla borgerliga ledamöter i den
              här församlingen var medvetna om hanteringen av TUAV och Galten.
              Jag tror inte det. Jag tror att det var en ytterst liten krets
              som var det. Jag tror till och med att om de hade känt till det
              skulle de kanske ha reagerat. Ingen vid sina sinnens fulla bruk
              vill väl bidra till någonting negativt vad gäller försvarsförmågan.
              Vi har formulerat det så att det som hände var negativt.
            </seg>
            <seg n="eb4e8e92">
              Det finns två delar i detta. När det gäller myndighetsstyrningen
              konstateras att man avviker från den vanligen rådande rollfördelningen.
              Det menar jag är en rätt allvarlig kritik när det gäller hur man
              hanterar en myndighet. Det markeras också att riksdagen inte fått
              tillfredsställande information. Där försöker Alliansen ge en bild
              av att det varit tillfredsställande och skjuta över ansvaret på
              oppositionen genom att säga att oppositionen inte har ställt frågor.
              Utan någon insyn, utan relevant underlag där man i en djupare
              mening kan ta ställning till vad som hänt, är det svårt att ställa
              frågor. Det är också svårt att fullt ut ta konsekvenserna av de
              beslut som då fattas.
            </seg>
            <seg n="a230aa37">
              Jag tycker att man ska ta till sig det som står i rapporten.
              Med det speciella arbetssättet, de speciella frågor som det gällde,
              den speciella kritik som sedan har riktats mot hanteringen är
              vi i en situation där en lång rad slutsatser ska dras inför framtiden.
              Då duger det inte att skylla på oppositionens agerande 2008. Det
              var ni som hade regeringsmakten, Staffan Danielsson. Det var ni
              som agerade. Det är ni som kritiseras i rapporten. Det är det
              grundläggande faktaförhållandet.
            </seg>
            <seg n="8ddb58aa">
              Eftersom ni nu har regeringsmakten måste ni dra slutsatser av
              det. Jag kan lova så pass mycket att om vi återkommer, vilket
              jag innerligt hoppas, ska också vi dra slutsatser om hur man ska
              jobba inför framtiden.
            </seg>
          </u>
          <note type="speaker" n="0df9b114">
            Anf. 139 PETER RÅDBERG (MP):
          </note>
          <u who="Q6086370" xml:id="i-1336c2e7bf3701d0-0" n="9458f2e2">
            <seg n="e3b967a0">
              Fru talman! Jag måste börja med att säga att Riksrevisionen har
              hög trovärdighet i allt de gör. Det är nog första gången jag hör
              majoriteten vara så oerhört kritisk till en skrift från Riksrevisionen
              med dess höga kompetens. Jag är mycket förvånad över den kritiken.
            </seg>
            <seg n="25506101">
              Regeringens beslut att upprätta en genomförandegrupp inom Regeringskansliet
              för att åstadkomma besparingar inom försvarets materielförsörjning
              är en avvikelse från den vanliga fördelningen av ansvar och uppgifter
              som råder mellan regering och myndighet. Det har tidigare konstaterats
              att regeringens detaljstyrning av försvaret är relativt omfattande,
              och Genomförandegruppen utgör ett tydligt exempel på en sådan
              detaljstyrning.
            </seg>
            <seg n="a7b3a524">
              Att snabba besparingar som påverkar Försvarsmaktens materielanskaffning
              kan innebära konsekvenser för Försvarsmaktens operativa verksamhet
              är känt sedan länge. Försvarsmakten har också påpekat att de kortsiktiga
              besparingarna riskerar att försvåra Försvarsmaktens långsiktiga
              verksamhet och planering.
            </seg>
            <seg n="43702469">
              Riksrevisionen har visat att förändringar som gjorts i materielförsörjningen
              har medfört vissa negativa konsekvenser dels för ekonomin, dels
              för försvarets insatsförmågor. Ytterst handlar det om våra soldaters
              säkerhet när de är ute i tjänst, till exempel i Afghanistan.
            </seg>
            <seg n="7b9da46a">
              Riksrevisionen skriver i sin rapport, i och för sig det självklara
              som alla vet, att det inte kan betraktas som effektivt resursutnyttjande
              att först lägga ned en verksamhet för att sedan relativt snart
              återuppta den och i stället lägga ned en annan verksamhet. Utgångspunkten
              i gruppen var att bibehålla Försvarsmaktens befintliga förmåga
              och i så liten utsträckning som möjligt påverka Försvarsmaktens
              förmågebredd.
            </seg>
            <seg n="5f135827">
              Regeringen tillsatte Genomförandegruppen för att åstadkomma besparingar
              och effektiviseringar inom försvarsområdet. Medel som frigjordes
              skulle delvis användas för att förstärka Försvarsmaktens möjligheter
              att delta i internationella fredsfrämjande insatser.
            </seg>
            <seg n="4ea10474">
              Ett flertal av de materielprojekt som Genomförandegruppen föreslog
              skulle avbrytas, alternativt reduceras, har i dag återkommit.
              Totalt är det 15 av 32 projekt som har kommit tillbaka, eller
              är på väg att komma tillbaka, i någon form. Detta har skett utan
              att medel tillförts inom det sänkta materielanslaget.
            </seg>
            <seg n="c6c79e0e">
              Konsekvensen av Genomförandegruppens resultat har blivit ett
              så kallat förmågeglapp och i många fall avsevärda fördyringar.
              Ett exempel på förmågeglapp är den taktiska UAV:n, som sedan blev
              prioriterad för att nå fram till Afghanistan, liksom modifieringen
              av pansarterrängbil 6 Galten, vars brist höjt risknivån för personalen
              i Afghanistan.
            </seg>
            <seg n="142b3239">
              Andra avbrutna projekt som man kan se konsekvenser av är bland
              annat renoveringen och modifieringen av stridsvagn 122 och stridsfordon
              90, anskaffningen av CAS-materiel, som också senare prioriterades
              till Afghanistan, och vapensystem till JAS 39 Gripen. Ett annat
              exempel på projekt som avbrutits till avsevärda kostnadsfördyringar
              är modifieringen av signalspaningsfartyget Orion. Ett nytt fartyg
              måste nu anskaffas, när dispensen för det gamla fartygets sjövärdighet
              löper ut. Kostnaden beräknas bli ungefär fyra gånger större.
            </seg>
            <seg n="b252bc29">
              Fru talman! Det som jag reagerar starkast på när jag läser Riksrevisionens
              rapport är inte fördyringarna i sig utan på vilket sätt man har
              utfört uppdraget. Man kan säga att Genomförandegruppen var regeringens
              sätt att sätta Försvarsmakten under någon form av tvångsförvaltning.
              Det går tvärtemot normal svensk förvaltningstradition. Försvarsmakten
              fick ingen möjlighet att komma med förslag på vad som skulle prioriteras
              bort eller satsas på. Försvarsmakten hade inte ens någon representant
              i Genomförandegruppen eller någon insyn i dess arbete.
            </seg>
            <seg n="6f93c5ab">
              Det råder fortfarande oklarhet om vilket uppdrag Genomförandegruppen
              hade och vilken inriktning som gavs. Det fanns inget formellt
              uppdrag eller direktiv till gruppen utöver en promemoria, vilken
              heller aldrig fastställdes och som inte har sparats, vilket faller
              under svensk förvaltningspraxis. Enligt Riksrevisionen har heller
              inte de grundläggande kraven på dokumentation efterlevts i Genomförandegruppens
              arbete. Inga protokoll från samtal och möten har sparats, och
              ingen kommunikation med Försvarsmakten har diarieförts på Regeringskansliet.
              Till detta har regeringen hemligstämplat Genomförandegruppens
              arbete och inte låtit riksdagen eller Försvarsmakten ta del av
              det.
            </seg>
          </u>
          <note type="speaker" n="c41d7db3">
            Anf. 140 ALLAN WIDMAN (FP) replik:
          </note>
          <u who="Q4731041" xml:id="i-a1073ae568423a92-3" n="2ce525e3">
            <seg n="1293c70b">
              Fru talman! Ibland blir man riktigt förvånad. Jag har följt Peter
              Rådberg här i kammaren under sex års tid i olika försvarspolitiska
              debatter. Nu måste jag ställa en väldigt rak fråga. Är det Peter
              Rådbergs och Miljöpartiets ärliga mening att politiken inte ska
              ha några synpunkter på materielförsörjningen i Sverige? Om den
              frågan besvaras med ett ja kan man ställa följdfrågor om varför
              i så fall Miljöpartiet väldigt många gånger under de senaste åren
              haft synpunkter på materiel som regeringar velat anskaffa men
              som Miljöpartiet motsatt sig.
            </seg>
            <seg n="e5ffbe09">
              Jag vill förtydliga, fru talman, att det inte avbröts någon TUAV-verksamhet.
              Det var upphandlingen som avbröts. Någon verksamhet med TUAV har
              aldrig förekommit, och såvitt jag vet inte heller några förmågeglapp.
              Innan vi anskaffade Shadow 200, den TUAV som i dag finns i Afghanistan,
              hade vi andra UAV-system här i Sverige, både av mindre, stridsteknisk
              modell och av större, taktisk sådan.
            </seg>
            <seg n="ec62ec93">
              Jag förvånades också oerhört över att Peter Rådberg, som såvitt
              jag vet med sitt parti står bakom de insatser som har skett i
              Adenviken med HMS Carlskrona i två omgångar, tycker att ett lämpligare
              öde för detta stora örlogsfartyg skulle vara att agera signalspaningsfartyg
              på Östersjön. Jag hoppas att jag uppfattat honom rätt.
            </seg>
            <seg n="549c80ea">
              Till sist: Glöm inte bort, Peter Rådberg, att med dig i försvarsutskottet
              ville ni vid den tidpunkt då det saknades 1 ½ miljard ta bort
              ytterligare 1,6 miljarder, inte minst från materielområdet.
            </seg>
          </u>
          <note type="speaker" n="85ae2711">
            Anf. 141 PETER RÅDBERG (MP) replik:
          </note>
          <u who="Q6086370" xml:id="i-1336c2e7bf3701d0-1" n="9458f2e2">
            <seg n="0965072e">
              Fru talman! Allan Widman är expert på att dribbla bort det som
              vi egentligen pratar om och som i det här fallet hela debatten
              med Peter Hultqvist handlade om. Jag försöker kritisera det förhållningssätt
              som den grupp du satt i hade med utgångspunkt i den kritik Riksrevisionen
              kommer med. Jag förvånar mig över att du fortfarande avfärdar
              den kritiken helt och hållet och över huvud taget inte kan ta
              åt dig någonting. I stället hänvisar du till Miljöpartiets budgetförslag,
              talar om att vi hade en minskning på 1 ½ miljard och så vidare
              och försöker föra den typen av debatt.
            </seg>
            <seg n="94d85e90">
              Vad jag försöker säga är att Allan Widman ändå på något sätt
              måste ta till sig den kritik som Riksrevisionen kommer med. Jag
              försöker, precis som Peter Hultqvist, rada upp en del saker som
              egentligen är frapperande. Allan Widman nämnde i och för sig några
              saker, att det borde diarieföras och så vidare. Men Riksrevisionen
              kommer väl ändå med berättigad kritik på de här områdena? Jag
              kan hålla med om det som Peter sade. Detta är oerhört skarp kritik.
              Jag har inte läst sådant på mycket länge.
            </seg>
            <seg n="6a8b9b6c">
              I stället börjar man försvara sig. Jag tycker att det är väldigt
              anmärkningsvärt. Jag tror att vi skulle kunna komma ganska nära
              varandra i diskussionen om ni åtminstone kunde erkänna de brister
              som finns enligt Riksrevisionens rapport. Men gör man inte det
              utan kommer i någon form av försvarsposition direkt blir det väldigt
              svårt att föra en dialog. Era frågor handlar inte om Riksrevisionen,
              utan om vår politik utöver detta. En sådan här replik blir väldigt
              konstig.
            </seg>
          </u>
          <note type="speaker" n="00c09e08">
            Anf. 142 ALLAN WIDMAN (FP) replik:
          </note>
          <u who="Q4731041" xml:id="i-a1073ae568423a92-4" n="2ce525e3">
            <seg n="685648db">
              Fru talman! Jag noterar att Peter Rådberg konsekvent undviker
              att svara på mina frågor, trots att de är mycket tydliga och enkla.
              Jag frågade om det är Peter Rådbergs mening att politiken inte
              ska ha några synpunkter på en av de största enskilda anslagsposterna
              i statsbudgeten. Jag tycker mig kunna konstatera att Peter Rådberg
              genom åren haft många synpunkter. Jag ser fram emot ett svar på
              den frågan.
            </seg>
            <seg n="13ee90d8">
              Peter Rådberg tycker att det är konstigt att jag tar upp det
              faktum att man hade 1,6 miljarder mindre i budgeten. Men det är
              av det enkla skälet, Peter Rådberg, att om du hade suttit i Genomförandegruppen
              hade du behövt ta bort 4,4 miljarder från materielanslaget, vilket
              hade blivit långt mycket mer än det som vi nu behöver diskutera.
            </seg>
            <seg n="2d84d0ad">
              Det är inte så att jag har stött bort all kritik. Jag har i talarstolen
              varit noga med att säga att ordningen när det gäller de administrativa
              delarna naturligtvis skulle ha skötts på ett mycket bättre sätt.
              Man har som ledamot i en arbetsgrupp alltid ansvar för alla delar
              av det arbete som genomförs, men jag levde under föreställningen
              att tjänstemännen på Försvarsdepartementet registrerade handlingar
              och sparade dokument.
            </seg>
            <seg n="192e2d7f">
              Peter Rådberg behandlade i sitt anförande projekt efter projekt
              av det som stängdes ned eller reducerades. Att jag då går i svaromål
              får nog Peter Rådberg acceptera. Jag förstår inte varför det skulle
              vara fel att i sak bemöta den kritik som framförs.
            </seg>
          </u>
          <note type="speaker" n="c0402ba2">
            Anf. 143 PETER RÅDBERG (MP) replik:
          </note>
          <u who="Q6086370" xml:id="i-1336c2e7bf3701d0-2" n="9458f2e2">
            <seg n="c58a3689">
              Fru talman! Jag kan svara. Politiken ska ha synpunkter, Allan
              Widman. Det är självklart. Frågan är bara på vilket sätt. Jag
              trodde inte ens att jag behövde svara.
            </seg>
            <seg n="01939297">
              Att vi har en minskad försvarsbudget bygger på att vi har en
              helt annan syn på hotbilden. Det hänger inte ihop med den här
              debatten. Nu diskuterar vi den konkreta kritik som ni har fått
              av Riksrevisionen i denna fråga. Det är det som debatten handlar
              om. Vi kan inte gå in på hela Miljöpartiets försvarspolitik eller
              säkerhetspolitik, för den är lite mer omfattande. Vi har fördelat
              om vår budget, som Allan Widman vet.
            </seg>
          </u>
          <note type="speaker" n="a294286d">
            Anf. 144 STAFFAN DANIELSSON (C) replik:
          </note>
          <u who="Q5616883" xml:id="i-55b39923524c11c6-3" n="b9395968">
            <seg n="f1b2e63e">
              Fru talman! Jag har tre frågor till Peter Rådberg.
            </seg>
            <seg n="8585b247">
              Är det inte märkligt ändå att Miljöpartiet och Sverigedemokraterna
              tillsammans kritiserar att regeringen sparade flera miljarder
              på försvarsmateriel i budgetpropositionen år 2009? Miljöpartiet
              brukar inte slå vakt om försvarsmateriel. Man vill skära ned.
            </seg>
            <seg n="846debec">
              Är det inte märkligt att Miljöpartiet och Sverigedemokraterna
              tillsammans menar att dessa besparingar då gjorde att Sveriges
              försvarsförmåga kanske inte kunde garanteras? Det är väldigt starka
              ord.
            </seg>
            <seg n="a2f5da7f">
              Är det inte märkligt att i efterhand, Peter Rådberg, motsätta
              sig besparingar på 2,8 miljarder på försvarsmateriel år 2009,
              samtidigt som Miljöpartiet då och nu vill skära ned försvarsbudgeten
              med nära 2 miljarder?
            </seg>
          </u>
          <note type="speaker" n="89826b9b">
            Anf. 145 PETER RÅDBERG (MP) replik:
          </note>
          <u who="Q6086370" xml:id="i-1336c2e7bf3701d0-3" n="9458f2e2">
            <seg n="8edfaf37">
              Fru talman! Jag svarade egentligen Allan Widman på dessa frågor.
            </seg>
            <seg n="9d4596e4">
              Detta är kritik som kommer från Riksrevisionen. Det är den vi
              kritiserar, och det är den vi förhåller oss till. Vår försvars-
              och säkerhetspolitik bygger på en helt annan hotbild, vilket gör
              att vi också kan skära ned en hel del. Jag tycker att Allan Widman
              var inne på det: Skulle vi få fortsätta skulle vi kunna göra ännu
              fler hugg i detta, vilket jag på den punkten skulle ha sett fram
              emot.
            </seg>
            <seg n="3b1b9cb0">
              Det finns alltså en hel del inom försvarsmateriel man kan plocka
              bort och lägga över till något annat utifrån den hotbild vi har
              i dag. Vi är nog alla rätt överens om att den försvarsmaterielstock
              som tar nästan 25 procent av hela försvarsbudgeten går att skära
              ned eller åtminstone göra om, så att man kan flytta över pengarna
              till något annat ställe. Den politiken kommer Miljöpartiet att
              driva, och det står regeringen på ett sätt bakom.
            </seg>
            <seg n="e6d441eb">
              Vi har ju en annan typ av hotbild i dag än vi hade för 2030 år
              sedan. Då måste också i det här fallet försvarsmaterielen hänga
              med. Det är den politiken vi försöker förändra.
            </seg>
          </u>
          <note type="speaker" n="be631448">
            Anf. 146 STAFFAN DANIELSSON (C) replik:
          </note>
          <u who="Q5616883" xml:id="i-55b39923524c11c6-4" n="b9395968">
            <seg n="bebb364d">
              Fru talman! Fakta, Peter Rådberg, är att Miljöpartiet som parti
              har varit oerhört tydligt med att man vill ha miljardbesparingar
              på försvarsmateriel. Det är er politik år efter år. Ni säger inte
              att ni därmed hotar Sveriges försvarsförmåga, men när det gäller
              att regeringen 2008 och 2009 sparade 2,8 miljarder på försvarsmateriel
              säger ni som vill ha besparingar på försvarsmateriel att regeringens
              minskningar kanske hotade Sveriges försvarsförmåga. Det får jag
              inte att gå ihop.
            </seg>
            <seg n="85dad566">
              Riksrevisionen har granskat detta lite och säger att det kunde
              ha varit så men nog inte var det. Ni tar dock i ert gemensamma
              majoritetsbetänkande med Socialdemokraterna, Vänsterpartiet och
              Sverigedemokraterna upp den diskussion Riksrevisionen har och
              ställer er bakom detta. Det är det jag tycker är så gåtfullt.
            </seg>
            <seg n="a0c39245">
              Riksrevisionens synpunkter och kritik ska tas på stort allvar;
              jag instämmer givetvis i det. Det finns säkert i varje budgetproposition
              och vad gäller besparingar på försvarsmateriel 2009 brister i
              förslagen, särskilt i ett läge med ekonomiska svårigheter både
              i Sverige och i försvarsbudgeten. Där har Riksrevisionen säkert
              en och annan poäng, men politik är att göra det bästa möjliga
              i varje givet läge. Det givna läget hösten 2008 var rätt dramatiskt,
              med svarta hål som måste fyllas. Mycket kom säkert rätt, men en
              hel del kunde säkert också ha gjorts annorlunda. Det är det Riksrevisionen
              diskuterar. Det är lätt att konstatera nu, men regeringen och
              Genomförandegruppen hade ingen lätt uppgift 2008. Man agerade
              dock, och det tycker jag är bra.
            </seg>
          </u>
          <note type="speaker" n="ba7bf529">
            Anf. 147 PETER RÅDBERG (MP) replik:
          </note>
          <u who="Q6086370" xml:id="i-1336c2e7bf3701d0-4" n="9458f2e2">
            <seg n="c4fce914">
              Fru talman! Återigen: Vår kritik bygger på Riksrevisionens, och
              jag litar väldigt mycket på deras kritik. Den kompetens som finns
              där är nämligen väldigt hög, och det vet Staffan Danielsson.
            </seg>
            <seg n="3803dd94">
              Det gläder mig i och för sig att du nu säger att du delar en
              del av kritiken, men det har ju inte framkommit det sitter väldigt
              långt inne att säga detta. Ni börjar med någon sorts försvarspolitik
              i ordets rätta bemärkelse, och sedan håller ni i slutänden med
              lite grann om att Riksrevisionen har lite rätt.
            </seg>
            <seg n="4ece7c63">
              Ni hänger fortfarande kvar på Miljöpartiet och hur vi ser på
              hotbild och så. Vår försvarspolitik, återigen, bygger på en helt
              annan ingång till hur vi ska kunna säkra landet utifrån terrorhot,
              ökad kriminalitet, miljöhot och så vidare. Då krävs ett helt annat
              sätt att tänka säkerhetsmässigt. Det är inte bara försvarsmässigt,
              utan det är säkerhetspolitik, vilket blir mycket bredare. I den
              politiken går det att förändra försvarsmaterielstocken det är
              där det ligger och skjuta över en hel del pengar till kanske polis
              eller andra områden för att förstärka Sveriges säkerhet.
            </seg>
            <seg n="54e473df">
              Jag tycker att ni blandar ihop korten lite grann när ni i denna
              debatt om Riksrevisionens kritik mot den grupp som har funnits
              försöker få in hela Miljöpartiets försvarspolitik. Jag tycker
              att man måste skilja detta åt. Vi bygger stora delar av vår kritik
              på det Riksrevisionens kritik bygger på.
            </seg>
          </u>
          <note type="speaker" n="f5820c8b">
            Anf. 148 TORBJÖRN BJÖRLUND (V):
          </note>
          <u who="Q5578151" xml:id="i-a448f2ce70e374d3-3" n="f655c736">
            <seg n="131ed6c5">
              Fru talman! I detta betänkande tas Riksrevisionens granskning
              av bland annat den så kallade Genomförandegruppen upp. Gruppen
              skulle alltså till regeringen och Försvarsdepartementet, på uppdrag
              av regeringen, föreslå vissa besparingar inom försvarsområdet
              när det gäller materielförsörjning med mera.
            </seg>
            <seg n="acf45a0b">
              Man kan lugnt säga att det finns rätt mycket kritik riktad mot
              både materielhanteringen och gruppens arbete. Dessutom är redovisningen
              och informationen till riksdagen alldeles för dålig och utsätts
              också för kritik i rapporten. Vi i Vänsterpartiet tycker att regeringen
              och framför allt regeringspartierna bör ta till sig Riksrevisionens
              synpunkter mer än vad vi tycker att man gör i det svar som lämnas.
              Det finns allvarliga brister som man måste ta hänsyn till och
              ta till sig för att kunna förbättra verksamheten inom vår försvarsmakt.
            </seg>
            <seg n="a71aa14c">
              Fru talman! Vänsterpartiet har varit motståndare till den förändring
              som Försvarsmakten genomgått. Att gå från värnpliktsbaserat försvar
              till yrkesförsvar har inneburit stora problem, och vi tror att
              det kommer att innebära en försämring av kapaciteten i stort.
              Det kan påverka både vår försvarsförmåga och det stöd Försvarsmakten
              ska ge till civilsamhället, och det kommer i slutändan att vara
              mer kostsamt. Vi ser också fortsatta problem i framtiden, på flera
              plan.
            </seg>
            <seg n="77af17b3">
              Oavsett vad vi i Vänsterpartiet tycker är dock förändringen ett
              faktum. Det innebär att vi också ser att en sådan stor förändring
              måste präglas av noggrannhet och omfattande såväl planering som
              uppföljning av det som händer. Det gäller inte minst materielförsörjningen,
              som ju är i fokus i denna debatt. Riksrevisionens rapport har
              visat att stora brister finns i den process som handlar om just
              materielförsörjningen, ansvarsfördelningen och kanske det mest
              allvarliga informationen om och insynen i de åtgärder som görs.
              Vi har alla ett intresse av att vårt försvar fungerar och har
              tillgång till rätt materiel för att kunna ha den kapacitet som
              behövs för att försvara landet.
            </seg>
            <seg n="285bb129">
              Fru talman! Regeringen har i många sammanhang fått kritik för
              sin brådska när det gäller vissa beslut och genomförandet av vissa
              förändringar. Vi, inte minst jag, har betecknat regeringens agerande
              som fort och fel många gånger. Det menar jag gäller även i detta
              sammanhang. När det gäller besparingarna på bland annat materielsidan
              sade man sig vilja vänta in den då arbetande Försvarsberedningen
              och även Försvarsmaktens studier. Det gjorde man inte. Det fick
              de konsekvenser som har redogjorts för i bland annat Riksrevisionens
              rapport. För detta är man naturligtvis värd all den kritik som
              har framförts och som man får.
            </seg>
            <seg n="be902688">
              Det har också inneburit att ansvarsfördelningen, vilket tidigare
              har sagts, har varit oklar och att dokumentationen har varit bristfällig.
              Allt detta måste naturligtvis åtgärdas. Jag menar att vi fortfarande
              har problem med den organisationsförändring som har gjorts, även
              på materielsidan. Det är naturligtvis också oerhört viktigt att
              riksdagen i fortsättningen får fortlöpande information om allt
              som händer i den fortsatta processen.
            </seg>
            <seg n="41735346">
              Jag vill också i detta sammanhang lyfta upp det som har framförts
              av andra ledamöter, nämligen den sammanklumpning man gör av Sverigedemokraterna
              och den övriga oppositionen. Jag tycker att detta är lite beklämmande
              när man vet att Sverigedemokraternas synpunkter sammanfaller med
              regeringens i 8090 procent av alla de frågor som tas upp i kammaren.
              I minst 80 procent av de omröstningar som görs är Sverigedemokraterna
              på den sida regeringen står på.
            </seg>
            <seg n="aa46293f">
              Detta är naturligtvis någonting man inte vill kännas vid. Att
              man då på något sätt beskyller oss för att förhandla med Sverigedemokraterna
              tycker jag verkligen är att gå över gränsen. Man borde i sådana
              fall ta till sig hur det ser ut i praktiken, nämligen att Sverigedemokraterna
              har samma syn som regeringen på många saker. Om det sedan är något
              ni förhandlar om kan jag inte anklaga er för det, men någonstans
              finns konsekvenser av det.
            </seg>
            <seg n="3cad3d83">
              Fru talman! I betänkandet tas också upp hanteringen av den nordiska
              stridsgruppen 2011. Jämfört med hanterandet av NBG 2008, som är
              beteckningen på Nordic Battlegroup 2008, har märkbara förbättringar
              genomförts. Det är i sak positivt eftersom vi vill se fungerande
              militära enheter och en bättre användning av resurserna.
            </seg>
            <seg n="88ae9fa7">
              Men vi i Vänsterpartiet är klara motståndare det har tydligen
              inte framgått här till systemet med europeiska stridsgrupper över
              huvud taget. Vi ser gärna att detta koncept helt tas bort. Än
              så länge har ingen av EU:s stridsgrupper varit i aktion. Det är
              rätt självklart eftersom det i dag knappast finns några hot som
              motiverar stående förband av den typen. När man dessutom väljer
              att inte använda dem när det skulle kunna vara motiverat, till
              exempel vid katastrofer i olika delar av världen, blir det ännu
              mindre motiverat.
            </seg>
            <seg n="7d9d07e7">
              Vår grundläggande kritik består ändå främst i att vi ser en framtida
              utveckling mot en gemensam krigsmakt i EU, ytterligare ett steg
              mot Europas förenta stater, en utveckling som vi i Vänsterpartiet
              hela tiden arbetar emot. Vi ser ingen framtid i en sådan statsbildning.
            </seg>
            <seg n="56239488">
              Även om hanterandet av NBG 2011 varit bättre än hanteringen av
              NBG 2008, vilket i sig är bra, är vi helt emot flera sådana åtaganden.
              Det innebär att vi är emot att sätta upp NBG 2015, som nu pågår.
              Men det är en fråga vi säkert kommer att återkomma till.
            </seg>
            <seg n="87d45539">
              Herr talman! Jag yrkar bifall till förslaget i betänkandet och
              avslag på reservationerna. Jag vill dessutom göra ledamöterna
              uppmärksammade på det märkliga i att KD tar tillbaka sitt yrkande
              i den reservation som finns. Det är naturligtvis ett led i den
              taktik man har för att inte behöva lida nederlag i omröstningen
              i kammaren, vilket jag tycker är fegt.
            </seg>
          </u>
          <note type="speaker" n="36d9a444">
            Anf. 149 ALLAN WIDMAN (FP) replik:
          </note>
          <u who="Q4731041" xml:id="i-a1073ae568423a92-5" n="2ce525e3">
            <seg n="b64528c4">
              Herr talman! Jag måste replikera på Torbjörn Björlund när han
              påstår att det är svårt att göra en ansvarsfördelning. Alla de
              beslut som vi diskuterar här i dag har varit föremål för diskussion
              i samband med budgetpropositionen i riksdagen med efterföljande
              riksdagsbeslut. Varenda gång som regeringen fattar ett beslut
              och senare riksdagen fattar ett beslut är det helt uppenbart var
              det politiska ansvaret ska utkrävas. Det är givetvis i nämnda
              politiska instanser. Att det skulle finnas några svårigheter med
              detta kan jag över huvud taget inte förstå.
            </seg>
            <seg n="a67c5955">
              Det lite märkliga är att när Riksrevisionen apostroferar regeringens
              hantering av de här frågorna märker jag att utskottsmajoriteten
              väljer att i stället apostrofera Genomförandegruppen, vars koppling
              med riksdagen är obefintlig. Den har endast rapporterat till regeringen,
              och regeringen har sedan fattat beslut. Det är där som ansvaret
              finns.
            </seg>
            <seg n="64b3e279">
              Torbjörn Björlund säger att han tycker att det ofta blev fort
              och fel. Han säger att man inte inväntade Försvarsberedningens
              arbete utan gick in och mycket snabbt fattade beslut om besparingar.
              Men då måste jag ställa en fråga till Torbjörn Björlund. Din partikollega
              i försvarsutskottet vid den aktuella tidpunkten reserverade sig
              mot en anskaffning av TUAV, det vill säga en taktisk obemannad
              flygande farkost. Trots att ni då reserverade er är ni i dag beredda
              att instämma i kritiken mot att man inte gick vidare med detta.
              Jag tror att det är svårt för väljarna att veta var Vänsterpartiet
              egentligen står i den frågan.
            </seg>
          </u>
          <note type="speaker" n="1b7e15b7">
            Anf. 150 TORBJÖRN BJÖRLUND (V) replik:
          </note>
          <u who="Q5578151" xml:id="i-a448f2ce70e374d3-4" n="f655c736">
            <seg n="5b633e5c">
              Herr talman! När det gäller frågan om ansvarsfördelning, som
              även andra har varit inne på, är frågan om Allan Widman tar till
              sig den kritik som finns i Riksrevisionens rapport. Det är den
              vi debatterar, och det är den vi ska ta ställning till. Vi har
              gjort det och tycker att kritiken är rätt.
            </seg>
            <seg n="56ec87dc">
              Regeringen har ett ansvar, och när regeringen tillsätter arbetsgrupper
              är det fortfarande så att ansvaret ligger på regeringen. Det innebär
              att Genomförandegruppen, som ansvarar för verksamheten inför regeringen,
              är medansvarig för hanteringen. Det måste vara på det sättet.
            </seg>
            <seg n="d0230ead">
              Jag tycker att det är väldigt märkligt att man försöker lyfta
              bort detta från det Riksrevisionens kritik går ut på. Det är det
              vi debatterar i dag. Hanteringen är under all kritik. Det som
              kritiken går ut på är att regeringen gör saker via Genomförandegruppen
              fort och fel. Det är det som vi kritiserar.
            </seg>
            <seg n="40e0200d">
              Det andra är att när regeringen lovar och det måste du och Genomförandegruppen
              ha varit med på att invänta Försvarsberedningens arbete men inte
              gör det, då är det ett fel man gör därför att man har för bråttom.
              När man frångår någonting man ska göra gör man fel, i alla fall
              i mina ögon och i Riksrevisionens ögon. Det är det som är kontentan
              av det hela.
            </seg>
            <seg n="9e025e87">
              Allan Widman har hela tiden under debatten försökt lyfta bort
              de här frågorna och lyfta fram andra saker, som att sakfrågorna
              skulle vara viktigare än Riksrevisionens kritik. Vi har sagt vad
              vi vill ha för materiel. Det har ingen som helst betydelse när
              det gäller Riksrevisionens kritik av regeringen. Vi har våra politiska
              förslag i Vänsterpartiet om vad vi vill ha för materiel. Att vi
              röstar för eller emot olika saker har ingenting att göra med det
              här. Vi står till svars för vårt budgetförslag, och det ska också
              regeringen och regeringspartierna göra vad gäller era budgetförslag
              och ert hanterande. Det är detta som det här handlar om och inget
              annat.
            </seg>
          </u>
          <note type="speaker" n="a9b1674c">
            Anf. 151 ALLAN WIDMAN (FP) replik:
          </note>
          <u who="Q4731041" xml:id="i-a1073ae568423a92-6" n="2ce525e3">
            <seg n="366285cd">
              Herr talman! Det är möjligt att Torbjörn Björlund finner Vänsterpartiets
              agerande konsekvent och logiskt, men jag tror att en utomstående
              person blir väldigt förvirrad av det faktum att ni först reserverar
              er mot en anskaffning och efteråt kritiserar det faktum att en
              anskaffning inte har kommit till stånd. Det är bara ett år kvar
              till valet, men jag tror att det vore bra om Vänsterpartiet kunde
              tydliggöra vilket som är ert egentliga ställningstagande.
            </seg>
            <seg n="bb3af006">
              Utan att göra anspråk på att vara någon konstitutionell expert
              tror jag att en av riksdagens främsta uppgifter är att kontrollera
              regeringen. Den kontrolluppgiften, tror jag, handlar enligt regeringsformen
              om att granska just regeringen och dess ledamöter. Det är inte
              så att konstitutionsutskottet eller riksdagen uttalar något misstroende
              mot tjänstemän inom Regeringskansliet.
            </seg>
            <seg n="2d293416">
              Återigen: Det udda är att medan Riksrevisionen fokuserar på regeringens
              ansvar väljer utskottsmajoriteten att fokusera på en arbetsgrupp
              inom Regeringskansliet. Jag förstår inte riktigt hur man kan göra
              den konstitutionella kopplingen.
            </seg>
            <seg n="8f9bc53a">
              Jag noterar med viss tillfredsställelse att det i Riksrevisionens
              rapport står mycket tydligt att varje gång regeringen fattar ett
              beslut om försvarspolitiken är det regeringen, och regeringen
              ensam, vare sig regeringen ville det eller inte när det gäller
              förhållandet till Försvarsmakten, som bär ansvaret.
            </seg>
          </u>
          <note type="speaker" n="5cce70a0">
            Anf. 152 TORBJÖRN BJÖRLUND (V) replik:
          </note>
          <u who="Q5578151" xml:id="i-a448f2ce70e374d3-5" n="f655c736">
            <seg n="0320b3dc">
              Herr talman! Som vanligt lyfter Allan Widman fram vissa saker
              för att på något sätt lägga dimridåer. Jag tycker att Riksrevisionens
              rapport innehåller kritik mot hela hanterandet. Där ingår naturligtvis
              hur regeringen tillsätter grupper, jobbar med grupperna och vilket
              ansvar man lägger på grupperna. Det finns med där.
            </seg>
            <seg n="17447551">
              Då kan man inte smita ifrån och på något sätt lägga över skulden
              på någon annan, som Allan Widman alltid gör och som regeringen
              alltid gör. Det är alltid någon annans fel. Det är aldrig regeringens
              fel. Det är antingen sossarnas fel från 20022006 eller också någon
              annans fel att någonting händer. Det gör man konsekvent, och det
              ingår i min beskrivning av regeringens sätt att agera. Man gör
              fort och fel, och dessutom skyller man ifrån sig på några andra.
            </seg>
            <seg n="61e53dc5">
              Ta ansvar och ta till er kritiken, så som vi har sagt från oppositionen!
              Ta till er kritiken och gör någonting bra av den, var lite ödmjuk
              och säg att det här har ni inte gjort bra! Se till att det blir
              bra!
            </seg>
            <seg n="611bcf7f">
              Regeringsformen är en helt annan sak. Riksrevisionen har till
              uppgift att kritisera och lyfta fram fel. Det ska man ta till
              sig. Det borde varje regeringsföreträdare och företrädare för
              regeringspartierna ta till sig, speciellt om man har suttit med
              i gruppen, och säga att det blev fel: Vi tar ansvar för vår materielhantering.
            </seg>
            <seg n="ba6f126b">
              Riksrevisionen har granskat regeringens och regeringspartiernas
              hantering. Ta till er av den kritiken och var ödmjuk! Det är mitt
              råd.
            </seg>
          </u>
          <note type="speaker" n="111d90ef">
            Anf. 153 STAFFAN DANIELSSON (C) replik:
          </note>
          <u who="Q5616883" xml:id="i-55b39923524c11c6-5" n="b9395968">
            <seg n="3cc2cd41">
              Herr talman! Jag har samma frågor till Vänsterpartiet och Torbjörn
              Björlund som jag hade till Miljöpartiet och Peter Rådberg. Jag
              tycker att det är märkligt att ni plötsligt kritiserar besparingar
              i försvarsmateriel och att ni gör det i det sällskap som ni gör
              det.
            </seg>
            <seg n="cef8cfd6">
              Jag tänkte formulera frågan på följande sätt. Debatter gör att
              saker och ting blir klarare. Jag tycker att det blir allt märkligare
              hur ni kunde landa i att stå för en majoritetstext som uttrycker
              oro för att Sveriges försvarsförmåga år 2009 var hotad på grund
              av stora besparingar i försvarsmateriel.
            </seg>
            <seg n="83644e82">
              Vänsterpartiet vill ju varje år spara väldigt mycket pengar på
              just försvarsmateriel, mycket stora belopp. Jag tror inte att
              ni anser att ni därmed hotar Sveriges försvarsförmåga. Men plötsligt
              2009, när regeringen vill spara för att undvika ett stort svart
              hål, säger ni att detta kanske riskerar Sveriges försvarsförmåga.
              Vad gör då era årliga besparingar? De måste väl också hota Sveriges
              försvarsförmåga? Eller är det bara regeringsbesparingar, som ni
              i och för sig står bakom, som riskerar att hota den och inte era
              förslag, som är mycket tuffare?
            </seg>
            <seg n="2ccb439f">
              Om ni är logiska och verkligen står för utskottsbetänkandet,
              att besparingar på försvarsmateriel med stora belopp kan riskera
              Sveriges försvarsförmåga, kan ni väl omöjligen i kommande budget
              för 2014 återigen föreslå stora besparingar. Logiken bjuder att
              det faktiskt hotar Sveriges försvarsförmåga. Eller gör det inte
              det, Torbjörn Björlund?
            </seg>
          </u>
          <note type="speaker" n="87bebdae">
            Anf. 154 TORBJÖRN BJÖRLUND (V) replik:
          </note>
          <u who="Q5578151" xml:id="i-a448f2ce70e374d3-6" n="f655c736">
            <seg n="0a83d1a9">
              Herr talman! Återigen till regeringspartiernas företrädare: Kritiken
              handlar om hanteringen av det här.
            </seg>
            <seg n="8d84ef6b">
              Vi i Vänsterpartiet har ett budgetförslag som vi står bakom där
              vi sparar pengar på olika sätt, även på materielsidan. Vi var
              till exempel inte med och fattade beslut om JAS Gripen, som är
              en oerhört stor kostnad. Det finns olika sätt att se på det här,
              men det går att spara på materielsidan på olika sätt. Där är vi
              inte överens inom oppositionen heller, men vi har vårt budgetförslag
              som vi står för.
            </seg>
            <seg n="eb958b9a">
              Vi skulle aldrig i en regering nu står jag här och lovar någonting
              som jag kanske får ta tillbaka hantera saker på det sätt som ni
              har gjort. Hanteringen av besparingen är det som kritiken från
              Riksrevisionen gäller.
            </seg>
            <seg n="3aa69913">
              Jag lovar att vi i alla fall inte skulle göra på det här sättet
              om vi satt i en regering. Sedan kan jag bara svara för Vänsterpartiets
              budgetförslag, som kommer så småningom. Där sparar vi också på
              materielsidan. Vi gör andra saker och förändrar saker i vår försvarspolitik
              som inte görs av regeringen. Där kan vi också spara materiel.
              Ett exempel är naturligtvis JAS Gripen, men det finns också andra
              exempel.
            </seg>
            <seg n="0271ecdf">
              Staffan Danielsson kan gärna gå in och titta i vårt budgetförslag
              på vad vi gör när det gäller försvaret, att vi sparar pengar och
              vad vi sparar pengar på. NBG 2015 är en sådan sak. Det är till
              exempel någon miljard där som man kan spara in på. Bara det är
              rätt mycket pengar.
            </seg>
            <seg n="7c9a0989">
              Titta gärna på vårt förslag så ser du hur vi gör där. Men ta
              till er kritiken av er felaktiga hantering! Det är Riksrevisionens
              rapport som är kärnan i den.
            </seg>
          </u>
          <note type="speaker" n="b2b1879b">
            Anf. 155 STAFFAN DANIELSSON (C) replik:
          </note>
          <u who="Q5616883" xml:id="i-55b39923524c11c6-6" n="b9395968">
            <seg n="c77e7202">
              Herr talman! Jag har sagt flera gånger här, både i mitt anförande
              och i repliker, att jag har respekt för Riksrevisionens viktiga
              jobb att granska regeringen och att jag självfallet tar deras
              synpunkter och kritik på stort allvar. Det ska vi alltid göra,
              och det gör vi också i vår reservation i betänkandet.
            </seg>
            <seg n="fe80d0ac">
              Naturligtvis har man säkert poänger. Och jag har sagt att det
              var ett svårt läge. Det var en finanskris. Det var ett svart hål
              i försvarsbudgeten som måste fyllas, tyckte regeringen och tycker
              jag. Och det var bråttom, så det var i ett pressat läge som allt
              detta skedde.
            </seg>
            <seg n="a8deffab">
              Du sade att era besparingar på försvarsmateriel är sådana som
              försvaret tål, medan de som regeringen gjorde 2009 av någon märklig
              anledning är sådana som försvaret inte tål. Därför är ni kritiska
              till att försvarsförmågan hotades 2009 men inte när det gäller
              2010, 2011, 2012, 2013 och 2014, där ni alltid kräver mycket besparingar.
              Där tycker jag att ni har gjort ett misstag.
            </seg>
            <seg n="edd0cedc">
              Om man föreslår stora besparingar på försvarsmateriel kan man
              rimligen inte ansluta sig till den formulering i betänkandet som
              ni har om att de besparingar som gjordes 2009, och som ni stod
              bakom, kunde riskera att hota Sveriges försvarsförmåga. Jag tror
              att det var ett misstag att ni tog upp den diskussionen från Riksrevisionen
              och ställde er bakom den i ett skarpt formulerat betänkande. Det
              måste innebära att ni kritiserar er själva när ni själva lägger
              fram förslag om mycket större besparingar år efter år. Jag kan
              inte dra någon annan slutsats.
            </seg>
          </u>
          <note type="speaker" n="23d671cc">
            Anf. 156 TORBJÖRN BJÖRLUND (V) replik:
          </note>
          <u who="Q5578151" xml:id="i-a448f2ce70e374d3-7" n="f655c736">
            <seg n="e11c3709">
              Herr talman! Jag ska börja med det sista. Om Staffan Danielsson
              hade lyssnat på mitt inlägg hade han kunnat förstå hur jag tänker.
              Det jag säger är att vi är fortsatt oroliga för försvarsförmågan,
              därför att den förändring som genomförs av Försvarsmakten påverkar
              så mycket. Och hanterar man den inte på rätt sätt, och med is
              i magen kanske, kommer inte försvarsförmågan att vara tillräckligt
              bra i framtiden heller.
            </seg>
            <seg n="858af69f">
              Vår syn på försvarshot är just den att förändringen är så pass
              omfattande att hanteringen är oerhört viktig, även inom materielförsörjningen.
              Man kan inte göra på det sätt som regeringen och arbetsgruppen
              har gjort, för då blir det fel. Och det är det som Riksrevisionens
              kritik går ut på. Alltså måste man hantera det på ett annat sätt,
              vänta in saker och se till att det blir rätt. Jag tror att det
              fortsatt är så att försvarsfrågan är svår.
            </seg>
            <seg n="e12ad3c5">
              När det sedan gäller detta att spara pengar har den här regeringen
              genom jobbskatteavdrag tagit bort i runda slängar 100 miljarder
              från statsbudgeten. Det är lika mycket som hela kostnaden för
              JAS Gripen. Ta vara på den frågan i stället och se till att det
              finns pengar i statskassan! Då kan man ha råd med saker, även
              materiel till Försvarsmakten.
            </seg>
          </u>
          <note n="7ba880aa">
            Överläggningen var härmed avslutad.
          </note>
          <note n="9111e966">
            14 § Integritetsskydd vid signalspaning i försvarsunderrättelseverksamhet
          </note>
          <note n="e81e5578">
            Föredrogs
          </note>
          <note type="speaker" n="aa02ddbb">
            Anf. 157 MIKAEL JANSSON (SD):
          </note>
          <note n="204a0c66">
            Herr talman! Jag yrkar bifall till reservationen.
          </note>
          <u who="Q563289" xml:id="i-b76e25ca9d8af435-2" n="068f87a8">
            <seg n="97333cfa">
              Signalspaning är Sveriges första försvarslinje. I en värld med
              nya hotbilder som global terrorism, informationsteknologiska hot
              och icke konventionell krigföring är signalspaning något som vi
              inte kan avstå från. Samtidigt innebär det att den personliga
              integriteten hotas på ett nytt sätt.
            </seg>
            <seg n="6750369a">
              När internet skapar frihet att söka och finna skapar också internet
              och annan ny teknik en bakdörr där individen inte vet om han är
              privat eller iakttagen.
            </seg>
            <seg n="d35b1f93">
              Försvarets signalspaning, som söker i information som inte går
              från en svensk adress till en annan svensk adress, är inte största
              källan till otrygghet i och för sig. Det finns mycket missförstånd
              angående det svenska försvarets signalspaning.
            </seg>
            <seg n="368e64e5">
              Större risk för svenska medborgares integritet är andra nationers
              signalspaning. Internettrafiken mellan svenska adresser passerar
              ju regelmässigt andra länder eftersom IP-paketen inte känner några
              gränser. Det är emellertid viktigt att även det svenska försvarets
              signalspaning granskas på ett sätt som skapar medborgarnas förtroende.
            </seg>
            <seg n="6a663ff2">
              Statens inspektion för försvarsunderrättelseverksamheten, Siun,
              vakar över att signalspaningen följer lagens intentioner. Det
              är en viktig parlamentarisk kontroll. Tyvärr är bara tre partier
              representerade i inspektionen. Detta bör ändras så att varje parti
              får minst en ledamot. Först på så vis kan förtroendet byggas så
              att vi inte får en ny missvisande debatt som den förra FRA-debatten.
            </seg>
            <seg n="78d86e86">
              Det är viktigt att våra duktiga medarbetare vid FRA får känna
              vår tacksamhet för deras förnämliga arbete. Försvarets signalspaning
              räddar liv.
            </seg>
          </u>
          <note type="speaker" n="afa511cc">
            Anf. 158 KENT HÄRSTEDT (S):
          </note>
          <u who="Q3359013" xml:id="i-ea7945dc0f0c2b5d-0" n="ba655ead" next="i-fc8bda5319cdb0a9-0">
            <seg n="110c16ed">
              Herr talman! I dag debatterar vi ärendet Integritetsskydd vid
              signalspaning i försvarsunderrättelseverksamhet .
            </seg>
          </u>
          <note n="10f24e44">
            Jag vill börja med att yrka bifall till utskottets förslag i
            betänkandet och avslag på motionerna.
          </note>
          <u who="Q3359013" xml:id="i-fc8bda5319cdb0a9-0" n="ba655ead" prev="i-ea7945dc0f0c2b5d-0">
            <seg n="781bf0d4">
              Integritetsskydd, signalspaning och försvarsunderrättelse är
              var för sig viktiga och nödvändiga begrepp som del av försvaret
              av vårt samhälle. När det gäller att auktorisera och bemedla instanser
              och att med lagar och förtroende bedriva verksamheter som är motiverade
              och nödvändiga men likväl kan upplevas som integritetshotande
              är det en grannlaga uppgift för oss här i en lagstiftande församling
              att se till att verksamheterna kan bedrivas på ett nödvändigt
              och ändamålsenligt sätt.
            </seg>
            <seg n="efae671e">
              När chefen för Must, generalmajor Stefan Kristiansson, förra
              året uttalade sig inför avslutandet av sin tjänstgöring som Mustchef
              gjorde han ett av få uttalanden eftersom verksamheten ju är så
              hemlig. Han sade: Vi ser en ökad signalspaning, den ökar år från
              år. Detta är ett tecken på att man har stort intresse för vår
              förmåga.
            </seg>
            <seg n="ca771432">
              Det betonar vikten och värdet av att vi har en fungerande signalspaning,
              eftersom vi själva kontinuerligt blir utsatta för densamma. Det
              är en del av vårt försvar, och det är viktigt för oss att kunna
              värna Sveriges integritet. Samtidigt är det viktigt att vi när
              vi auktoriserar dessa myndigheter att få detta mandat ständigt
              arbetar för skyddet av integriteten.
            </seg>
            <seg n="032ee794">
              Signalspaning i försvarsunderrättelseverksamhet regleras i lagen
              2008:717 och i förordningen 2008:923. Den myndighet som regeringen
              bemyndigat är FRA, signalspaningsmyndigheten, som får lov att
              inhämta signaler i elektronisk form. Inhämtningen får inte avse
              signaler mellan avsändare och mottagare här i vårt land.
            </seg>
            <seg n="c2307086">
              Signaler får inhämtas bara efter inriktningsbeslut av regeringen,
              Regeringskansliet, Försvarsmakten och, efter de förändringar vi
              har fattat beslut om i kammaren, sedan den 1 januari i år även
              av Säpo och Rikskriminalpolisen.
            </seg>
            <seg n="35c627da">
              Vi har ett fungerande system som granskar verksamheten genom
              Statens inspektion för försvarsunderrättelseverksamheten, Siun,
              så att det bedrivs i enlighet med de lagar och förordningar vi
              bestämmer. Granskningarna har över tid ökat i omfattning precis
              som antalet tillstånd att utöva signalspaning.
            </seg>
            <seg n="d8c931e0">
              Siun har för att utöva sin granskning samverkat med andra svenska
              myndigheter. Det är Försvarsunderrättelsedomstolen som prövar
              frågor om tillstånd till signalspaning, och det är Siun som kontrollerar
              att det genomförs på ett lagligt och ändamålsenligt sätt.
            </seg>
            <seg n="7d0e57b8">
              För oss socialdemokrater är frågan om betydelsen av signalspaning
              viktig, att vi ser till att utveckla vår förmåga och att vi ser
              till att detta är ett aktivt och verksamt redskap för försvaret
              av Sverige och Sveriges integritet. Det är samtidigt viktigt att
              vi kontinuerligt fortsätter verka för att utveckla förmågan att
              skydda oskyldiga människors integritet.
            </seg>
          </u>
          <note type="speaker" n="8fc48187">
            Anf. 159 STAFFAN DANIELSSON (C):
          </note>
          <u who="Q5616883" xml:id="i-55b39923524c11c6-7" n="b9395968">
            <seg n="26f9f4a2">
              Herr talman! Det svenska försvaret har en mycket viktig roll
              i vår demokrati. Vårt land behöver ha ett tillräckligt starkt
              försvar. Hur starkt, och om vi ligger optimalt till eller för
              dåligt eller för bra, det ska vi inte diskutera i dag.
            </seg>
            <seg n="aafe6e9c">
              Ett bra försvar måste ha tillgång till en god försvarsunderrättelseverksamhet.
              Den kan ske på olika sätt, genom offentliga källor, genom personella
              resurser och genom signalspaning.
            </seg>
            <seg n="879a07aa">
              Signalspaning har skett sedan mycket länge vad gäller teletrafik
              i luften, men i dag går den allra största elektroniska kommunikationen
              i tråd mellan länder.
            </seg>
            <seg n="d67cc284">
              Signalspaning får endast ske mot allvarliga militära hot och
              mot grov brottslighet, till exempel terrordåd. Detta preciseras
              noga i signalspaningslagen, och de myndigheter som får beställa
              uppdrag hos signalspaningsmyndigheten Försvarets radioanstalt,
              FRA, måste erhålla tillstånd av Försvarsunderrättelsedomstolen.
              De myndigheter som kan ansöka om att få uppdrag utförda är regeringen,
              Regeringskansliet, Försvarsmakten, Säkerhetspolisen och Rikskriminalpolisen.
            </seg>
            <seg n="5de8a6f1">
              Statens inspektion för försvarsunderrättelseverksamheten, Siun,
              är en myndighet under regeringen som har till uppgift att kontrollera
              att försvarsunderrättelseverksamheten och signalspaningen bedrivs
              korrekt enligt de stränga regelverken och med största möjliga
              respekt för människors integritet.
            </seg>
            <seg n="ed666e36">
              Kontrollverksamheten har, som Kent Härstedt sade, fördubblats
              i omfång under 2011, och Siun har inte agerat vidare med anledning
              av sin tillsyn, utan verksamheten bedrivs alltså enligt Siuns
              bedömning i enlighet med de stränga regelverk som fastställts.
              Siun samverkar också med Datainspektionen och Säkerhets- och integritetsskyddsnämnden
              i sin kontrollverksamhet.
            </seg>
            <seg n="fd6e6ea1">
              När signalspaningsmyndigheten under förra mandatperioden efter
              många års utredningar och genom flera riksdagsbeslut fick tillgång
              till teletrafiken även i tråd mellan landsgränserna var den politiska
              debatten med all rätt intensiv, och integritetsfrågorna stod i
              centrum. Regelverken skärptes också i flera steg, och Sverige
              har i dag en öppen och transparent redovisning av att signalspaning
              sker och hur den får bedrivas under sträng kontroll. Så är inte
              fallet i många andra länder.
            </seg>
            <seg n="fe6c6e34">
              Det har väckts några motioner med anledning av regeringens skrivelse,
              och det finns en reservation och ett särskilt yttrande.
            </seg>
            <seg n="2c55debb">
              En enskild folkpartist vill ta fram en ny lagstiftning eller
              kanske helt avskaffa den nuvarande lagstiftningen. Det är ett
              oerhört radikalt förslag som skulle äventyra Sveriges förmåga
              att skydda sig mot allvarliga säkerhetshot.
            </seg>
            <seg n="c8431d81">
              Sverigedemokraterna har synpunkter på vilka som ska ingå i Statens
              inspektion för försvarsunderrättelseverksamheten, Siun, det vill
              säga kontrollmyndigheten. Den har sju ledamöter, varav två är
              domare. Övriga fem har politisk bakgrund i tre olika partier.
            </seg>
            <seg n="6dabe254">
              Sverigedemokraterna menar, antar jag, att inspektionen borde
              ha tio ledamöter eller mer med alla partier representerade och
              jämför med bland annat Försvarsberedningen. Visst, det vore tänkbart,
              även om det är stor skillnad mellan Försvarsberedningens jobb
              med omvärldsanalys och en inspektion som hanterar mycket känsliga
              frågor. Det senare talar för en mindre stor inspektion. Den har
              fungerat i sin nuvarande form i bara några år, och utskottet finner
              inte anledning att föreslå någon förändring.
            </seg>
            <seg n="d509ab5b">
              En viktig punkt vid riksdagens beslut om den nya signalspaningslagen
              var den kontrollstation som på Centerpartiets förslag byggdes
              in i beslutet. En sådan kontrollstation har redan genomförts,
              men regeringen framhåller att det finns behov för fortsatt uppföljning.
              Vi har inte så lång erfarenhet av just signalspaning i tråd, till
              exempel. Regeringen avser att inom några år låta kontrollmyndigheten
              Siun genomföra en ny fördjupad uppföljning av lagstiftningens
              konsekvenser för enskilda medborgares integritet. Det är mycket
              bra att regeringen är så tydlig.
            </seg>
            <seg n="ee283eb2">
              Sverigedemokraterna menar i sin motion att den exakta tidpunkten
              för denna uppföljning bör preciseras, och Miljöpartiet och Vänsterpartiet
              menar i ett särskilt yttrande att tidsplanen bör vara mer precis
              och att Siun bör få uppdraget att göra en sådan fördjupad uppföljning.
            </seg>
            <seg n="bb659830">
              Jag anser att regeringen är tydlig med att det är Siun som ska
              göra uppföljningen och att det ska ske inom några år. Det är en
              tillräcklig precisering och borde tillgodose de krav som framförs.
            </seg>
          </u>
          <note n="e22ebbe4">
            Med detta, herr talman, yrkar jag bifall till utskottets förslag
            i betänkandet och avslag på reservationen.
          </note>
          <note type="speaker" n="a1870670">
            Anf. 160 TORBJÖRN BJÖRLUND (V):
          </note>
          <u who="Q5578151" xml:id="i-01b03bc7588fa2f8-0" n="f655c736" next="i-e4b2c620743e3db2-0">
            <seg n="28f17271">
              Herr talman! Det känns bra att vara siste man så här efter en
              lång dag, och jag hoppas att vi kan gå nöjda härifrån.
            </seg>
            <seg n="d70f8253">
              Herr talman! Signalspaning och integritet är två rätt så heta
              frågor, speciellt när de sätts ihop. I detta betänkande tas detta
              upp. Betänkandet behandlar alltså regeringens skrivelse om hur
              det ska gå till och genomföras på ett bättre sätt.
            </seg>
            <seg n="854e2e46">
              Signalspaning är till viss del nödvändig för att vi ska få en
              bild av de hot vi har mot ett fungerande samhälle. Men det måste
              skötas på ett sådant sätt att det är rättssäkert och inte drabbar
              den personliga integriteten. Det kan vara svårt. Då är det också
              viktigt med en väl utbyggd kontroll av hur spaningen går till
              och om det sker överträdelser.
            </seg>
            <seg n="374c42cf">
              Vi har haft fall i Sverige som kan anses ligga på gränsen och
              i något fall kanske gått över gränsen. Ändå är vi förskonade från
              den situation som finns i många andra länder där det är mer regel
              än undantag att man följer och förföljer människor på mycket rättsosäkra
              grunder.
            </seg>
            <seg n="60651e31">
              I Sverige har vi Statens inspektion för försvarsunderrättelseverksamheten,
              som ska kontrollera den signalspaning som genomförs. Det är bra.
              Det finns naturligtvis synpunkter från vissa partier på hur den
              är sammansatt. Det kan man nog diskutera och lyfta i en framtida
              process, hur det ska se ut, men det är en annan fråga, tycker
              vi.
            </seg>
            <seg n="db65ca82">
              Så länge det fungerar på det här sättet är det bra om vi ger
              inspektionen maximala förutsättningar att göra ett bra jobb. Därför
              har vi i Vänsterpartiet och Miljöpartiet i vårt särskilda yttrande
              preciserat hur vi ser på arbetet och vilket uppdrag inspektionen
              ska ha.
            </seg>
            <seg n="edd826ae">
              Det är positivt att de kommer att få ett uppdrag att göra en
              mer fördjupad uppföljning av hur lagstiftningen fungerar. Vi anser
              dock att det är både möjligt och nödvändigt att göra det tidigare
              än vad regeringen tänkt sig. En mer precis tidsplan skulle kunna
              inkludera en fördjupad uppföljning redan 2015, till exempel.
            </seg>
            <seg n="d4e3446c">
              Herr talman! Vänsterpartiet har varit och är starkt kritiskt
              till den lagstiftning vi har i dag, som vi anser går för långt
              när det gäller vad som tillåts av signalspaning. Vi kommer att
              fortsätta att driva den frågan. Men oavsett hur lagstiftningen
              ser ut behövs ett kontrollorgan som på medborgarnas uppdrag kontrollerar
              de instanser som utför spaningen och vilka som kommer åt informationen,
              detta naturligtvis för att hindra missbruk och rättsosäkerhet.
            </seg>
            <seg n="785ad85d">
              Det är därför jag yrkar bifall till utskottets förslag men också
              vill hänvisa till vårt särskilda yttrande i betänkandet.
            </seg>
          </u>
          <note n="7ba880aa">
            Överläggningen var härmed avslutad.
          </note>
          <note n="6414a6e4">
            15 § Bordläggning
          </note>
          <note n="183a386c">
            Anmäldes och bordlades
          </note>
          <note n="71c60102">
            16 § Anmälan om interpellation
          </note>
          <note n="271c57aa">
            Anmäldes att följande interpellation framställts
          </note>
          <note n="301cc5d6">
            den 11 april
          </note>
          <note n="4b714256">
            Anna-Lena Sörenson
          </note>
          <note n="1d591cc8">
            Interpellationen redovisas i bilaga som fogats till riksdagens
            snabbprotokoll tisdagen den 16 april.
          </note>
          <note n="f756bb37">
            17 § Anmälan om fråga för skriftligt svar
          </note>
          <u who="Q5578151" xml:id="i-e4b2c620743e3db2-0" n="f655c736" prev="i-01b03bc7588fa2f8-0">
            <seg n="9bb55447">
              Anmäldes att följande fråga för skriftligt svar framställts
            </seg>
          </u>
          <note n="301cc5d6">
            den 11 april
          </note>
          <note n="66e50bcf">
            Yilmaz Kerimo
          </note>
          <note n="960875aa">
            Frågan redovisas i bilaga som fogats till riksdagens snabbprotokoll
            tisdagen den 16 april.
          </note>
          <note n="d9956c22">
            18 § Anmälan om skriftligt svar på fråga
          </note>
          <note n="436f1603">
            Anmäldes att skriftligt svar på följande fråga inkommit
          </note>
          <note n="301cc5d6">
            den 11 april
          </note>
          <note n="64fe18b2">
            Carina Hägg
          </note>
          <note n="6fd56075">
            Svaret redovisas i bilaga som fogats till riksdagens snabbprotokoll
            tisdagen den 16 april.
          </note>
          <note n="2de5d57e">
            19 § Kammaren åtskildes kl. 20.31.
          </note>
          <note n="2ec26e96">
            Förhandlingarna leddes
          </note>
          <note n="cc1e8a9d">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
